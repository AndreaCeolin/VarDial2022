{"id": "2639901", "revid": "287204", "url": "https://it.wikipedia.org/wiki?curid=2639901", "title": "Sh2-172", "text": "Sh2-172 \u00e8 una nebulosa a emissione visibile nella costellazione di Cassiopea.\nSi individua circa 2,5\u00b0 a NNE della brillante (Caph), la stella che rappresenta la parte pi\u00f9 occidentale della \"W\" di Cassiopea; presenta una forma allungata e composta da due piccoli addensamenti, di ridotte dimensioni. Data la sua declinazione fortemente settentrionale, la sua osservazione \u00e8 possibile in particolar modo dalle regioni dell'emisfero boreale, da cui si presenta circumpolare fino alle latitudini subtropicali, mentre dall'emisfero australe la sua visibilit\u00e0 \u00e8 ridotta e limitata alle sole regioni tropicali.\nSi tratta di una piccola regione H II del diametro di appena 2,3 anni luce, situata a circa 2400\u00a0parsec (oltre 7800 anni luce) di distanza; si trova all'interno del Braccio di Perseo, uno dei bracci di spirale maggiori della Via Lattea, in corrispondenza dell'associazione OB Cassiopeia\u00a0OB5, la quale comprende alcuni ammassi aperti e nebulose, come Sh2-173 e Sh2-177, a contatto con una grande superbolla del diametro di 380\u00a0parsec, causata dall'azione dal vento stellare delle stelle di grande massa dell'associazione. La nube contiene un ammasso aperto molto disperso e debolmente concentrato, noto come [BDS2003]48, e sebbene non vi siano delle stelle ionizzatrici conosciute, si pensa che faccia parte, assieme alle vicine nebulose, di un'unica grande regione di formazione stellare situata nei pressi dell'associazione Cas\u00a0OB5."}
{"id": "2639903", "revid": "599013", "url": "https://it.wikipedia.org/wiki?curid=2639903", "title": "Jos\u00e9 Mar\u00eda N\u00fa\u00f1ez", "text": "Carriera.\nCresciuto nella florida cantera dell'Athletic Bilbao, esordisce con il Bilbao Athletic nella stagione 1971-1972. Tre anni dopo viene \"promosso\" alla prima squadra, debuttando in Primera Divisi\u00f3n spagnola il 7 settembre 1974 nella partita Malaga-Athletic 2-0. Milita quindi per undici stagioni con i \"rojiblancos\" (intervallate da due campionati in prestito allo Sporting Gij\u00f3n), con cui disputa 258 incontri (177 di campionato), vincendo due scudetti, una Coppa del Re ed una Supercoppa di Spagna.\nNel 1986 passa al Sestao con cui conclude la carriera due anni pi\u00f9 tardi."}
{"id": "2639914", "revid": "287204", "url": "https://it.wikipedia.org/wiki?curid=2639914", "title": "Nazionale di pallacanestro femminile dell'Estonia", "text": "La nazionale di pallacanestro femminile dell'Estonia, selezione composta dalle migliori giocatrici di pallacanestro di nazionalit\u00e0 estone, rappresenta l'Estonia nelle competizioni internazionali femminili di pallacanestro organizzate dalla FIBA, ed \u00e8 gestita dalla \"Federazione cestistica dell'Estonia\".\nStoria.\nNella nazionale Sovietica (1948-1991).\nDopo la seconda guerra mondiale il paese \u00e8 stato occupato e inglobato all'Unione sovietica, e ne ha fatto parte fino al 1991, anno in cui l'Estonia ha ritrovato l'indipendenza, e di conseguenza, ha visto riformarsi le sue nazionali sportive.\nNazionale estone (dal 1992).\nLa nazionale estone non ha mai partecipato alle fasi finali dei Campionati Europei, e di conseguenza non \u00e8 mai riuscita a qualificarsi a Campionati Mondiali e Olimpiadi.\nDal 2005, la FIBA ha suddiviso la zona europea in tre categorie:\nLa nazionale estone, \u00e8 stata subito ammessa in Division B a disputare il corrispettivo Campionato Europeo, ed attualmente n\u00e9 fa ancora parte, non essendo riuscita a salire alla categoria superiore."}
{"id": "2639915", "revid": "599013", "url": "https://it.wikipedia.org/wiki?curid=2639915", "title": "Carlos Mel\u00e9ndez", "text": "Carriera.\nCresciuto nell'Arenas Getxo, viene acquistato dall'Athletic Bilbao che lo manda prima un anno al Baskonia e poi al Bilbao Athletic nella stagione 1978-1979.\nDue anni dopo viene \"promosso\" alla prima squadra, debuttando in Primera Divisi\u00f3n spagnola il 21 settembre 1980 nella partita Athletic-Real Valladolid 4-1. Milita quindi per sette stagioni con i \"rojiblancos\" nei quali disputa pochi incontri, relegato a ruolo di vice di Andoni Zubizarreta. Vince comunque due scudetti, una Coppa del Re ed una Supercoppa di Spagna.\nNel 1986 passa all'Espanyol con cui conclude la carriera sei anni pi\u00f9 tardi."}
{"id": "2639917", "revid": "27711785", "url": "https://it.wikipedia.org/wiki?curid=2639917", "title": "Investitura feudale", "text": ""}
{"id": "2639918", "revid": "287204", "url": "https://it.wikipedia.org/wiki?curid=2639918", "title": "Nazionale di pallacanestro del Galles", "text": "La nazionale di pallacanestro del Galles partecipa alle competizioni internazionali di pallacanestro organizzate dalla FIBA. \u00c8 gestita dalla \"Federazione cestistica del Galles\".\nStoria.\nNazionale gallese (1956-2005).\nSi \u00e8 formata dopo l'esperienza delle Olimpiadi di Londra 1948, quando si affront\u00f2 l'evento olimpico sotto le insegne della Gran Bretagna. Dopo la manifestazione, il team unificato si sciolse e le selezioni britanniche tornarono a partecipare alle manifestazioni FIBA in modo indipendente. Da allora, niente gloria per il team gallese, il quale, considerato di \"terza fascia\", dato lo scarso appeal della pallacanestro nel Paese, e la scarsa considerazione che la pallacanestro britannica detiene a livello internazionale, ha partecipato solamente al Campionato europeo FIBA dei piccoli stati; i migliori risultati raggiunti sono due secondi posti nel 1998 e nel 2002, quando il torneo era denominato \"FIBA Promotion Cup\". Non ha mai partecipato a Mondiali ed Olimpiadi.\nNazionale britannica (dal 2005).\nNel 2005, insieme a e , ha aderito al progetto di ricostituzione della nazionale britannica pur continuando a mantenere la propria rappresentativa, considerando anche la difficolt\u00e0 del movimento a fornire giocatori di valore alla nazionale unificata."}
{"id": "2639919", "revid": "125150111", "url": "https://it.wikipedia.org/wiki?curid=2639919", "title": "Y\u016b Yamamoto", "text": "Esordisce verso il 1973 presso la Tatsunoko Production. Tra le serie da lui create come autore vi sono \"Angie Girl\" e la saga dei cosmo-rangers J9, dipanatasi in tre serie tv (\"Bryger\", \"Baxinger\" e \"Sasuraiger\") prodotte e trasmesse fra il 1981 e il 1984 (con la collaborazione di Monkey Punch per il charater design originale) e la cui quarta serie, pianificata per il 2016, sar\u00e0 Galaxy Divine Wind Jinraiger (\u9280\u6cb3\u795e\u98a8\u30b8\u30f3\u30e9\u30a4\u30ac\u30fc \"Ginga Jinp\u016b Jinraig\u0101\", ispirata dal famoso classico della narrativa cinese Water Margin). Fra gli anime pi\u00f9 popolari a cui ha lavorato come sceneggiatore vi sono \"Gordian\", \"Yattaman\", la prima serie di \"Gundam\" e la relativa trilogia di film, e \"Lam\u00f9\", come supervisore della sceneggiatura."}
{"id": "2639922", "revid": "767487", "url": "https://it.wikipedia.org/wiki?curid=2639922", "title": "Jakub Wilk", "text": "Carriera.\nNel febbraio 2009 ha debuttato in Nazionale in una partita amichevole contro la Lituania."}
{"id": "2639924", "revid": "24099", "url": "https://it.wikipedia.org/wiki?curid=2639924", "title": "Monastero del Luogo Nuovo", "text": ""}
{"id": "2639926", "revid": "287204", "url": "https://it.wikipedia.org/wiki?curid=2639926", "title": "Salvatore Sabella", "text": "\u00c8 ricordato come uno dei boss pi\u00f9 importanti e carismatici dell'epoca del proibizionismo.\nI primi anni.\nSalvatore Sabella nasce a Castellammare del Golfo, (provincia di Trapani), il 7 luglio del 1891. Da ragazzo inizia a lavorare come apprendista in una macelleria del paese, ma nel 1905, all'et\u00e0 di 14 anni a causa delle continue liti con lo stesso proprietario, lo uccide brutalmente. Nel 1908 viene condannato a tre anni di carcere per omicidio, e viene rinchiuso in un carcere di Milano.\nDopo il suo rilascio dal carcere emigra illegalmente in America. Arriva a New York nel 1912 ed entra subito a far parte della famiglia mafiosa di Salvatore D'Aquila a Brooklyn, diventando in breve tempo un importante e temuto \"uomo d'onore\". All'interno dell'organizzazione, il mentore di Sabella sar\u00e0 il potente mafioso Giuseppe Traina.\nBoss a Filadelfia.\nNel 1919 Sabella si trasferisce a Filadelfia, e diventa il boss della locale famiglia mafiosa, rendendola in breve tempo ancora pi\u00f9 potente, anche grazie all'imminente inizio del proibizionismo. Ufficialmente Sabella era un commerciante di olio d'oliva e formaggi siciliani, e proprietario di alcuni bar, ma dietro queste attivit\u00e0 di facciata il giovane boss ed i suoi uomini si occupavano di contrabbando di alcol, di estorsioni, di usura, di gioco d'azzardo e scommesse illegali. Due degli uomini di fiducia di Sabella erano John Avena ed il giovanissimo Angelo Bruno, entrambi futuri capimafia della citt\u00e0.\nNel 1925 Sabella viene sospettato dell'omicidio del mafioso rivale Leo Lanzetti. Il 30 maggio del 1927, due mafiosi ribelli della cosca, Vincent Cocozza e Joseph Zanghi vengono assassinati in un quartiere di Philadelphia, da alcuni killer su ordine di Sabella. Lo stesso Sabella viene arrestato per gli omicidi, ma viene subito assolto. Tuttavia durante le indagini i giudici scoprono il suo status di immigrato illegale, e cos\u00ec verso la fine del 1927, le autorit\u00e0 procedono con la sua deportazione nella natia Sicilia Sabella nomina momentaneamente come reggente della \"famiglia\" il suo braccio destro John Avena.\nGuerra castellammarese.\nProprio in quel periodo, nei primi mesi del 1928, scoppia a New York la famosa guerra castellammarese, tra i due pi\u00f9 potenti capimafia della citt\u00e0 e d'America, ovvero Salvatore Maranzano e Joe Masseria. Sabella era uno stretto alleato di Maranzano, e appena un anno dopo dalla sua deportazione, torna illegalmente negli Stati Uniti, nei primi mesi del 1929. Si trasferisce momentaneamente a New York per dare man forte al suo alleato Maranzano, con 9 dei suoi migliori killer. Con la morte di Joe Masseria alla fine del 1931, Sabella ed i suoi fidati pistoleri tornano a Filadelfia, e lui torna ad occuparsi in prima persona degli affari della \"famiglia\" .\nRitiro dalle attivit\u00e0 mafiose.\nNegli ultimi mesi del 1931, viene arrestato dalla polizia per aggressione e resistenza a pubblico ufficiale, ma grazie al suo potere e ai suoi contatti nella polizia e nella politica, viene scarcerato pochi giorni dopo. Tuttavia pochi mesi dopo all'et\u00e0 di soli 40 anni, e all'apice del suo potere, Sabella chiede il permesso alla cupola, e lascia la guida della Famiglia di Philadelphia al suo braccio destro John Avena e si ritira dalle attivit\u00e0 mafiose, trasferendosi con i suoi familiari, nella vicina e tranquilla cittadina di Norristown, a 10\u00a0km da Philadelphia per curare le sue attivit\u00e0 commerciali come macellerie e negozi di alimentari.\nIl motivo del suo ritiro cos\u00ec precoce dalle attivit\u00e0 di mafia, rimane sconosciuto. Tuttavia secondo gli storici, Sabella dopo la sanguinosa guerra castellammarese, avrebbe deciso di ritirarsi a vita privata perch\u00e9 stufo da tutto quello spargimento di sangue. Nel 1962 Salvatore Sabella all'et\u00e0 di 71 anni muore di cause naturali a Filadelfia."}
{"id": "2639929", "revid": "435288", "url": "https://it.wikipedia.org/wiki?curid=2639929", "title": "Close to Home", "text": ""}
{"id": "2639933", "revid": "1573940", "url": "https://it.wikipedia.org/wiki?curid=2639933", "title": "Shahrest\u0101n di Aran-e Bidgol", "text": "Lo shahrest\u0101n di Aran-e Bidgol (farsi \u0634\u0647\u0631\u0633\u062a\u0627\u0646 \u0622\u0631\u0627\u0646 \u0648 \u0628\u06cc\u062f\u06af\u0644) \u00e8 uno dei 24 \"shahrest\u0101n\" della provincia di Esfahan, in Iran. Il capoluogo \u00e8 Aran e Bid Gol. Lo shahrest\u0101n \u00e8 suddiviso in 2 circoscrizioni (\"bakhsh\"):"}
{"id": "2639941", "revid": "729019", "url": "https://it.wikipedia.org/wiki?curid=2639941", "title": "Seconda armata ottomana", "text": "La Seconda armata ottomana fu una unit\u00e0 militare ottomana creata alla fine del XIX secolo durante le riforme del sistema militare dell'Impero ottomano.\nOrdine di battaglia nel 1877.\nNel 1877 la Seconda armata era di stanza nell'attuale Bulgaria; essa era formata da:\nIn seguito alla mobilizzazione per la guerra russo-turca del 1877-78, la Seconda armata fu suddivisa in due unit\u00e0: l'Armata del Danubio Orientale e l'Armata del Danubio Occidentale."}
{"id": "2639942", "revid": "1652134", "url": "https://it.wikipedia.org/wiki?curid=2639942", "title": "Ettore Mannucci", "text": "Carriera.\nAttaccante forte fisicamente ed abile nel gioco aereo, dopo aver esordito nel Pontedera, squadra della sua citt\u00e0, per il campionato 1950\u201351 passa alla Pro Patria dove gioca poi tre stagioni in Serie A ed una in B. Segnando rispettivamente 9 reti in 24 presenze e 12 su 32 gare.\nIl punto pi\u00f9 alto della sua carriera fu la Serie A 1954-1955 quando indoss\u00f2 la maglia della Juventus per 15 partite di campionato, segnando due reti. La sua carriera fu per\u00f2 pesantemente compromessa dallo scandalo sorto dalla confessione di Rinaldo Settembrino.\nCondonata la sua squalifica dopo tre anni di fermo, gioc\u00f2 nel e nella Lucchese. Con la squadra rossonera conquist\u00f2 la promozione in serie B (1959 - 1960) al termine di un campionato segnato dalla lotta gomito a gomito con il Cagliari e disput\u00f2 in seguito due campionati nella serie cadetta.\nAllen\u00f2 l'Akragas e il Siena, ma anche Siracusa, Lucchese e .\nDopo la morte la sua cittadina natale, Pontedera, gli intitol\u00f2 nel febbraio 2002 il proprio stadio comunale: lo Stadio Ettore Mannucci."}
{"id": "2639943", "revid": "2150702", "url": "https://it.wikipedia.org/wiki?curid=2639943", "title": "Salvador (Brasile)", "text": "Salvador \u00e8 una citt\u00e0 del Brasile, capitale dello Stato di Bahia, parte della mesoregione Metropolitana de Salvador e della microregione di Salvador.\nFondata dai portoghesi come S\u00e3o Salvador da Bahia de Todos os Santos, \u00e8 oggi ufficialmente chiamata soltanto \"Salvador.\" Viene chiamata dai suoi abitanti anche solamente Bahia, dicitura, quest'ultima, che \u00e8 stata poi utilizzata per dare il nome all'intero Stato di cui Salvador \u00e8 la capitale. Spesso, fuori dal Brasile, viene chiamata anche Salvador da Bahia. Salvador \u00e8 la quarta citt\u00e0 pi\u00f9 popolosa del Brasile, dopo San Paolo, Rio de Janeiro e Brasilia, e la maggiore della regione del Nordeste.\nGeografia fisica.\nTerritorio.\nSalvador si trova sulle coste dell'oceano Atlantico e le sue coste si alternano da sabbiose a rocciose. La terraferma \u00e8 prevalentemente pianeggiante perci\u00f2 \u00e8 una zona molto edificabile. Ma non bisogna illudersi perch\u00e9 lo Stato Baiano \u00e8 percorso dal terribile \"sert\u00e3o\", un immenso deserto secco tipicamente brasiliano.\nNel \"sert\u00e3o\" l'eccezione la fa il Parque Nacional da Chapada Diamantina, un'oasi di boschi e montagne con percorsi d'acqua e cascate emozionanti.\nI residenti di Salvador vengono chiamati \"soteropolitani\", dalla versione greca del nome Salvador (Salvatore), vale a dire \"Soteropolis\", traducibile letteralmente come \"citt\u00e0 del Salvatore\". \nClima.\nIl clima a Salvador \u00e8 tropicale, caratterizzato dalle frequenti ma brevi precipitazioni; il caldo \u00e8 costante. Il record di temperatura \u00e8 di 37 gradi, il minimo raggiunto di 15 gradi.\nIn inverno le temperature si abbassano mediamente di un paio di gradi rispetto all'estate.\nStoria.\nFondata nel 1549 a ridosso della \"Ba\u00eda de Todos-os-Santos\" (in italiano \"Baia di tutti i santi\"). Infatti, dopo l'approdo di Pedro \u00c1lvares Cabral, il 1\u00ba novembre 1501 Amerigo Vespucci approd\u00f2 sul sito dell'attuale Salvador, chiamandola \"baia di tutti i santi\", dal nome della chiesa fiorentina della sua famiglia (San Salvatore in Ognissanti) e della festivit\u00e0 di Tutti i Santi, celebrata nel giorno della scoperta. 48 anni dopo Salvador venne fondata e fu la prima capitale brasiliana e il primo porto coloniale, secondo al mondo per la tratta degli schiavi, dove furono sbarcati 1.500.000 africani in catene destinati alle piantagioni. L'ammiraglio olandese Piet Hein tenne in pugno e saccheggi\u00f2 la citt\u00e0 nel 1624, fino a quando fu liberata dalla flotta spagnola-portoghese diventando un vero fortino della resistenza contro gli olandesi.\nSalvador rimase capitale fino al 1763, quando venne sostituita da Rio de Janeiro.\nLa citt\u00e0 divenne una base per il movimento d'indipendenza e fu attaccata dai portoghesi nel 1812; rimase sotto assedio fino a quando l'indipendenza del Brasile venne ottenuta.\nSalvador nel XX secolo.\nSalvador attravers\u00f2 una fase di stagnazione durante i primi quattro decenni del XX secolo. Il suo limitato sviluppo economico fu dovuto alle industrie del cacao e al commercio con le regioni del \"Rec\u00f4ncavo baiano\". Nonostante Salvador fosse stata ancora nel 1890 la seconda citt\u00e0 del Brasile per popolazione e la quarta in ordine di tempo a dotarsi di una rete telefonica, nel 1940 venne superata per numero di abitanti da San Paolo e Recife. In quei cinquanta anni la popolazione ebbe un aumento modesto, intorno all'1% annuo. Solo un numero limitato di industrie venne aperto dopo il 1920, giacch\u00e9 in quel periodo si afferm\u00f2 con forza la supremazia economica delle regioni del Sud-est e del Sud. Salvador rimase il pi\u00f9 importante snodo commerciale della regione, ma poche attivit\u00e0 imprenditoriali nuove vi vennero intraprese finch\u00e9, sul finire degli anni quaranta, si ebbe un notevole sviluppo ad opera della Petrobras. Nel 1939 un'agenzia petrolifera governativa rilev\u00f2 la presenza di petrolio nell'area bahiana. Di l\u00ec a poco, con il pozzo Lobato, si ebbe l'avvio dell'attivit\u00e0 estrattiva e nel 1941 vi erano quattro pozzi attivi che producevano 230 barili al giorno.\nI censimenti del 1940 e del 1950 rivelano un declino nel numero delle persone impiegate nell'industria a Salvador: nel 1940 vi erano 10.832 occupati (3,7%) nell'industria e 9.716 occupati nel settore commerciale; nel 1950, queste cifre erano di 13.682 (3,3%) e 14.279 (3,4%). La popolazione totale di Salvador ammontava a 290.443 persone nel 1940, mentre nel 1950 contava 417.235 abitanti.\nLa citt\u00e0 rimase pressoch\u00e9 immutata dal punto di vista demografico tra il 1920 e il 1940. La crescita sostanziale avutasi tra il 1940 e il 1950 fu per il 57% determinata da immigrazione interna dalle aree dell'entroterra. Analogamente l'aumento avutosi tra il 1950 e il 1960 \u00e8 attribuibile per il 64% a immigrazione interna. La gran parte di coloro che si spostarono a Salvador provenivano infatti da aree rurali situate in prossimit\u00e0 della citt\u00e0.\nA loro volta Salvador e la sua regione tra il 1940 e il 1960 furono caratterizzate da fenomeni di emigrazione verso gli Stati pi\u00f9 ricchi e dinamici del Sud-est e del Sud. Nel decennio 1940-50 l'emigrazione super\u00f2 le 100.000 unit\u00e0, superando addirittura quota 600.000 (l'11,4% della popolazione totale dello Stato) nel decennio 1950-60. Un fattore esplicativo di tali flussi \u00e8 da rintracciare nel completamento della Rodovia BR-116 (Rio-Bahia) avutosi nel 1949. Convogli di autocarri iniziarono a compiere viaggi dal Nord-est alle regioni meridionali del Brasile, recando lavoratori da impiegare nell'edilizia e nell'industria. L'avvio della coltivazione intensiva della canna da zucchero nel Nord-est aveva determinato la smobilitazione di una numerosa massa di lavoratori agricoli.\nIl porto e i mercati di Salvador rimasero peraltro centri economici di rilievo nella regione. La Compagnia di Navigazione Costiera operava sulla rotta tra Salvador e Rio. Il tabacco e il cacao del \"Rec\u00f4ncavo Baiano\" passavano per il porto di Salvador. Fabbriche di sigari erano attive a S\u00e3o F\u00e9lix e Maragogipe e la fabbrica Alian\u00e7a (risalente al 1892) a Santo Amaro lavorava la canna da zucchero. Le societ\u00e0 commerciali britanniche Stevenson e Duder avevano sedi a Salvador ed erano impegnate principalmente nell'esportazione di cacao. La Duder disponeva inoltre di una moderna flotta per la caccia alla balena e di un impianto per la lavorazione dell'olio di balena a Salvador. La Duder &amp; Brother venne creata nel 1900, la F. Stevenson &amp; Co. Ltda nel 1895 e la societ\u00e0 svizzera Hugo Kaufman &amp; Cia. nel 1908. Tutte queste societ\u00e0 erano operanti nella esportazione di cacao. Vi erano anche grandi produttori locali di cacao, quali Correa Ribeiro e Barreto de Ara\u00fajo, che prosperarono negli anni precedenti alla crisi del 1929. L'importante mulino della \"Moinho da Bahia S/A\" venne edificato nel 1923. Un'indagine del 1924 affermava che vi erano inoltre 24 impianti per la lavorazione dello zucchero nello Stato di Bahia, che producevano un totale di 30.000 tonnellate metriche l'anno. In quello stesso periodo il grande complesso industriale Alian\u00e7a di Santo Amaro inizi\u00f2 a produrre alcool per uso industriale, grazie anche ai sussidi federali. La \"Companhia de Bebidas Le\u00e3o do Norte\" inizi\u00f2 a produrre il vino da tavola \"Jurubeba Le\u00e3o do Norte\" negli anni venti.\nPierre Verger scrisse che, nel 1946, la quasi totalit\u00e0 del trasporto era ancora svolto via mare, vista l'assenza di vie di comunicazione di terra adeguate. La rodovia Feira de Santana era poco pi\u00f9 che una striscia di terra battuta, utilizzata per condurre il bestiame destinato al macello municipale di Retiro (costruito nel 1912), alla periferia di Salvador.\nFino al 1929, Salvador disponeva di due distinti sistemi di linee tranviarie: quelle del Municipio nella Citt\u00e0 Bassa e la linea circolare di Eduardo Guinle nella Citt\u00e0 Alta. Nel maggio del 1929 esse furono unificate sotto l'egida del conglomerato statunitense Electric Bond and Share Company, che diede luogo alla Companhia Linha Circular. La sussidiaria della Electric Bond and Share, la American and Foreign Power Company, aveva gi\u00e0 ottenuto, nel 1927, la concessione per fornire energia elettrica a dieci stati del Brasile, compreso quello di Bahia.\nNel 1930 si verificarono proteste contro la compagnia a causa della mediocre qualit\u00e0 del servizio tranviario e delle alte tariffe applicate. Tali proteste culminarono nell'incendio di circa 60 vetture. Nei venti anni seguenti si sarebbero verificati ancora, in maniera intermittente, proteste riguardanti i trasporti pubblici. Solamente nel 1955 la municipalit\u00e0 di Salvador inizi\u00f2 a gestire il sistema del trasporto tranviario sostituendosi alla Electric Bond and Share Company. Nel 1959 il sistema tranviario nella Citt\u00e0 Bassa venne infine rimpiazzato da uno filoviario con mezzi di fabbricazione Fiat. Vennero inoltre eliminati i tram nelle aree commerciali in espansione della Citt\u00e0 Alta nel 1960. Con l'ondata di nazionalizzazioni promosse dal governo Goulart nel 1964 la presenza americana nei trasporti pubblici, nonch\u00e9 nei settori energetici e delle telecomunicazioni, sarebbe cessata.\nL'Elevador Lacerda fu oggetto di restauro, acquistando la sua attuale conformazione in stile \"Art D\u00e9co\". Fu inoltre potenziato, con la sostituzione delle due vecchie cabine con quattro di esse, in grado di trasportare ciascuna 27 persone. La nuova struttura fu inaugurata il 1\u00ba gennaio del 1930. Erano inoltre in funzione (fino al 1959) le cabine dell'\"elevador do Tabo\u00e3o\", che trasportavano lavoratori nelle aree commerciali del centro della citt\u00e0. Si svilupparono in quello stesso periodo nuove zone commerciali, come quella situata nella Baixa dos Sapateiros e quella nell'Avenida Sete de Setembro. Anche alcune fabbriche di beni di consumo furono stabilite dopo gli anni venti: la Chandler, che produceva cioccolato, a Monte Serrat; l'impianto per la produzione di olio vegetale SANBRA, sorto a Lobato negli anni quaranta; le manifatture di sigari Souza Cruz e Leite e Alves, presenti a Monte Serrat e Bomfim; infine la torrefazione Caf\u00e9 Am\u00e9rica a Piraj\u00e1. Intorno al 1960 sei impianti industriali erano operanti nella lavorazione del cacao nello Stato, di cui quattro situati a Salvador. Nel medesimo periodo fece il suo ingresso a Salvador la grande distribuzione, con i grandi magazzini della Mesbla e della Sloper. Il primo supermercato (Paes Mendon\u00e7a) era stato aperto nel 1958.\nMonumenti e luoghi d'interesse.\nFamoso \u00e8 l'Elevador Lacerda, ascensore costruito sul porto tra il 1869 e il 1873 su progetto dell'ingegner Lacerda; il Pelourinho, centro storico della citt\u00e0 di Salvador e Patrimonio dell'Umanit\u00e0.\nSociet\u00e0.\nReligione.\nPer ci\u00f2 che riguarda la religione, il Brasile \u00e8 una nazione molto credente. Numerose sono le chiese e le basiliche nel centro di Salvador, per la precisione sono 365. Il 60% della popolazione \u00e8 cristiana-cattolica, il 13% protestante, l'8% professa altre religioni e il 19% non ne pratica alcuna. A Salvador fu fondato il primo vescovato brasiliano, molti ordini religiosi come francescani e benedettini si sono affermati attraverso il mantenimento di ospedali per poveri e anziani e l'assistenza ai carcerati, grazie all'apertura di conventi. \u00c8 fondamentale ricordare che la comunit\u00e0 africana possiede un culto detto \"Candombl\u00e9\". Questa \u00e8 una religione sincretica, (il sincretismo \u00e8 una fusione di diverse tendenze religiose o l'influenza esercitata da una religione nelle pratiche di un'altra) nata nel periodo della deportazione degli schiavi e della cosiddetta \u00abtratta dei neri\u00bb, trasferiti a forza nel XVI secolo.\nA quell'epoca, agli schiavi era proibito seguire il loro credo, perci\u00f2 celarono sotto le spoglie dei Santi Cattolici le loro Divinit\u00e0, anche per allontanare i sospetti dei padroni, che ad un certo punto iniziarono a diffidare del comportamento degli schiavi, dimostrandosi prevenuti e anche intimoriti nei confronti di cerimonie che reputavano barbare e di pura stregoneria.\nPopolazione.\nEssendo stata crocevia di popoli, Salvador \u00e8 piena di uomini di etnie diverse. La maggioranza degli abitanti \u00e8 di origine africana, circa mezzo milione di origine europea, i rimanenti sono asiatici e amerindi. Nel 1870 Salvador contava abitanti: grazie all'indipendenza, all'apertura al mercato e al debellamento di malattie oggi si contano pi\u00f9 di quattro milioni di persone.\nQuilombo.\nI quilombo sono comunit\u00e0 disperse fondate da schiavi fuggiti dalle piantagioni in epoca coloniale, che si rifugiarono nelle foreste sopravvivendo nascosti. L'espansione di Salvador ha inglobato due di queste antiche comunit\u00e0: Calabar, che prese il nome da un porto di schiavi dell'attuale Nigeria, e Liberdade, oggi quartiere con pi\u00f9 di seicentomila abitanti perci\u00f2 la pi\u00f9 grande comunit\u00e0 afro-americana del continente.\nCultura.\nLa lingua parlata \u00e8 il portoghese come nel resto del paese.\nNel folclore della citt\u00e0 c'\u00e8 il carnevale che si celebra per quasi una settimana intera; da tutto il mondo vengono quasi 800\u00a0000 spettatori per vedere questo impareggiabile evento. La polizia \u00e8 molto all'erta in questo periodo per mantenere e garantire la sicurezza.\nDiffusi sono i teatri e le biblioteche con libri tradotti in moltissime lingue diverse.\nI trasporti sono efficienti: oltre ad avere il primo porto d'America \u00e8 presente una metropolitana composta da 9 stazioni e collegata con le fermate dei bus. Per il primo \u00e8 importante la circolazione di merci che ha reso importante la citt\u00e0 grazie alla capacit\u00e0 d'importazione-esportazione; nel caso del secondo il collegamento veloce di parti della grande citt\u00e0 molto lontane.\nLo sviluppo umano di Salvador varia da zona a zona: alcuni quartieri hanno un indice di sviluppo pari o superiore a quello di alcuni paesi scandinavi, ma altri, nelle zone periferiche o nelle numerose \"favelas\", hanno un indice in linea con quello dell'Africa sub-sahariana.\nEconomia.\nAgricoltura.\nIl settore primario si \u00e8 molto ridotto nel corso degli anni per via dello sviluppo del settore secondario. I principali prodotti sono grano e barbabietola da zucchero.\nIndustria.\nVicino a Salvador, recentemente, sono stati trovati giacimenti petroliferi e sono state fondate numerose industrie: metallurgiche-siderurgiche, ma anche manifatturiere (caratterizzate da oggetti rudimentali poco costosi come perline e conchiglie, oppure pi\u00f9 costosi, con pietre preziose) e industrie legate ai mezzi di trasporto. Nel settore terziario, oltre al turismo, sono molto avanzate le conoscenze aerospaziali e i mezzi di trasporto pubblico sono piuttosto efficienti.\nTurismo.\nLa pi\u00f9 grande risorsa di Salvador \u00e8 il turismo culturale sul quale la citt\u00e0 e il comune puntano molto. Si affaccia sull'Oceano Atlantico e ha rinomate spiagge lungo la costa, come Itapua, Pituba, Artisti e Porto da Barra, che attirano sia gli abitanti locali che i turisti, principalmente a causa della piacevole temperatura dell'acqua. Su quasi tutte le spiagge ci sono ristoranti tipici (\"beach bar\"), dove vengono solitamente preparati piatti di pesce assieme a varie bevande, in particolare birra servita molto fredda. Inoltre, sulle spiagge \u00e8 possibile spesso trovare luoghi dove viene servito l'Acaraj\u00e9, una frittella di fagioli fritta in olio di palma, prodotto tipico della cucina afro-brasiliana.\nAmministrazione.\nGemellaggi.\nSalvador \u00e8 gemellata con le seguenti citt\u00e0."}
{"id": "2639945", "revid": "123526735", "url": "https://it.wikipedia.org/wiki?curid=2639945", "title": "Always Be My Baby", "text": "Always Be My Baby \u00e8 una canzone scritta e prodotta dalla cantante Mariah Carey, insieme a Jermaine Dupri e Manuel Seal nel dicembre 1994. Fu una delle prime tracce registrate per il quarto album di studio della Carey, \"Daydream\". Venne pubblicata nel 1996 come terzo singolo nel Nord America e quarto nel resto del Mondo; la canzone raggiunse la vetta della Hot 100 americana, la #2 in Canada e raggiunse la top-20 nelle maggiori classifiche in cui entr\u00f2. Il testo della canzone fa riferimento ad una storia ormai finita, la quale protagonista afferma che il suo vecchio amore sar\u00e0 \"sempre il suo amore\" e che ritorner\u00e0 da lui una volta che si sar\u00e0 resa conto che gli manca veramente. La canzone ricevette una nomination ai Grammy Awards per la \"Miglior esecuzione da una cantante femminile R&amp;B\".\nSuccesso commerciale.\n\"Always Be My Baby\" debutt\u00f2 alla seconda posizione della Billboard Hot 100, rimanendoci per quattro settimane, per poi raggiungere la prima posizione e mantenerla per due settimane e ripassare altre cinque settimane alla numero 2. La canzone divenne l'undicesimo singolo numero uno nella carriera della Carey, mettendola alla pari con cantanti come Whitney Houston e Madonna per le cantanti soliste con il maggior numero di numero uno. Avendo passato nove settimane totali alla #2, la canzone \u00e8 la pi\u00f9 duratura della Carey a quella posizione, e la quarta in tutta la storia della Hot 100.\n\"Fantasy\" e \"One Sweet Day\" furono canzoni campioni di incassi, mentre \"Alway Be My Baby\" ottenne un successo maggiormente radiofonico. Raggiunse inoltre la #1 nella Hot R&amp;B/Hip Hop Songs americana. Raggiunse un elevato successo nelle radio, tanto da essere la pi\u00f9 trasmessa del 1996, e raggiunse infatti la #1 anche nella Hot Adult Top 40 Tracks.\nAl di fuori degli Stati Uniti la canzone divenne un altro successo, ma non come \"Fantasy\". Anche se \"One Sweet Day\" \u00e8 uno dei maggiori successi della cantante, \"Always Be My Baby\" al di fuori dell'America del Nord raggiunse un successo migliore, tanto da raggiungere la top-5 in Canada e Regno Unito . In Australia raggiunse la top-20.\nVideo musicale.\nIl video per \"Always Be My Baby\" \u00e8 il secondo video che viene diretto dalla cantante stessa. Lei \u00e8 la protagonista, apparentemente felice, che racconta la storia di un amore giovanile terminato, dondolandosi su un'altalena costituita da un copertone contro il cielo stellato. Venne girato al \"Fresh Air Fund\", un'associazione benefica sponsorizzata dalla cantante, tra le campagne dello Stato di New York. Nel video compaiono due bambini che escono di notte dai loro bungalow e si divertono presso il lago, mentre Mariah li osserva vicino ad un fuoco da campo."}
{"id": "2639946", "revid": "599013", "url": "https://it.wikipedia.org/wiki?curid=2639946", "title": "Hanna Ljungberg", "text": "Ha vinto il prestigioso Diamantbollen nel 2002."}
{"id": "2639949", "revid": "1573940", "url": "https://it.wikipedia.org/wiki?curid=2639949", "title": "Shahrest\u0101n di Ardestan", "text": "Lo shahrest\u0101n di Ardestan (farsi \u0634\u0647\u0631\u0633\u062a\u0627\u0646 \u0627\u0631\u062f\u0633\u062a\u0627\u0646) \u00e8 uno dei 24 \"shahrest\u0101n\" della provincia di Esfahan, in Iran. Il capoluogo \u00e8 Ardestan. Lo shahrest\u0101n \u00e8 suddiviso in 2 circoscrizioni (\"bakhsh\"):"}
{"id": "2639950", "revid": "599013", "url": "https://it.wikipedia.org/wiki?curid=2639950", "title": "Andrej Afanas'ev (calciatore)", "text": "Carriera.\nClub.\nHa giocato con svariati club, dal 1984 al 2001, vincendo anche una coppa di Russia nel 1993.\nNazionale.\nHa fatto il suo debutto con la Nazionale russa il 13 febbraio 1993, in una partita contro gli Stati Uniti.\nAllenatore.\nTerminata la sua carriera da calciatore \u00e8 diventato allenatore. Attualmente \u00e8 disoccupato."}
{"id": "2639951", "revid": "339392", "url": "https://it.wikipedia.org/wiki?curid=2639951", "title": "Ragazze nel pallone 4", "text": ""}
{"id": "2639953", "revid": "1728", "url": "https://it.wikipedia.org/wiki?curid=2639953", "title": "Andrei Afanasyev", "text": ""}
{"id": "2639955", "revid": "16758", "url": "https://it.wikipedia.org/wiki?curid=2639955", "title": "Promotion Cup", "text": ""}
{"id": "2639960", "revid": "767487", "url": "https://it.wikipedia.org/wiki?curid=2639960", "title": "Crescendo", "text": "Il crescendo \u00e8 un'indicazione dinamica musicale che prevede l'aumento graduale dell'intensit\u00e0 del suono. \u00c8 il contrario del diminuendo e pu\u00f2 essere usato in concomitanza con esso per creare determinati effetti. Viene indicato col segno \"&lt;\", una forcella che aprendosi rappresenta l'aumentare dell'intensit\u00e0 sonora.\nIl \"crescendo\" \u00e8 un colossale pianoforte, una piramide alta 3 metri e larga 1 metro con corde metalliche, tre pedali e dispositivo meccanico per il trasporto tonale costruito attorno al 1780 da Hofrat Bauer a Berlino. "}
{"id": "2639961", "revid": "512084", "url": "https://it.wikipedia.org/wiki?curid=2639961", "title": "Universit\u00e0 Luigi e Massimiliano di Monaco", "text": ""}
{"id": "2639964", "revid": "125753114", "url": "https://it.wikipedia.org/wiki?curid=2639964", "title": "Club Atl\u00e9tico de Madrid 2009-2010", "text": "Questa voce raccoglie le informazioni riguardanti il Club Atl\u00e9tico de Madrid nelle competizioni ufficiali della stagione 2009-2010.\nStagione.\nNella stagione 2009-2010 i \"colchoneros\", allenati da Abel Resino e poi dall'11\u00aa giornata da Quique S\u00e1nchez Flores, terminano la stagione al nono posto. In Coppa del Re l'Atl\u00e9tico Madrid perde in finale col Siviglia. In Champions League l'Atl\u00e9tico viene eliminato gi\u00e0 alla fase a gironi, piazzandosi terzo. In virt\u00f9 di tale classificazione viene ammesso alla fase a eliminazione diretta dell'Europa League, vincendo per la prima volta nella sua storia tale trofeo, battendo in finale gli inglesi del ai tempi supplementari. I \"Rojiblancos\" tornano cos\u00ec a vincere un trofeo europeo dopo 48 anni.\nDivisa.\nVengono confermate le divise della stagione precedente, con in aggiunta un colletto e con i calzettoni di colore rosso. Il fornitore tecnico (Nike, in uso dal 2001) e quello ufficiale (Kia) rimangono invariati.\nRosa.\n \"(Capitano)\""}
{"id": "2639965", "revid": "484362", "url": "https://it.wikipedia.org/wiki?curid=2639965", "title": "Borders States", "text": ""}
{"id": "2639968", "revid": "287204", "url": "https://it.wikipedia.org/wiki?curid=2639968", "title": "Joel Quiniou", "text": ""}
{"id": "2639969", "revid": "27712570", "url": "https://it.wikipedia.org/wiki?curid=2639969", "title": "Calgary (Alberta)", "text": ""}
{"id": "2639970", "revid": "599013", "url": "https://it.wikipedia.org/wiki?curid=2639970", "title": "Torre Mozza (Piombino)", "text": "Torre Mozza \u00e8 una fortificazione costiera situata nel comune di Piombino, nella parte meridionale del suo territorio.\nPer anni struttura ricettiva di tipo ristorativo, \u00e8 stata recentemente restaurata e trasformata in una struttura alberghiera di fascia medio-alta, inaugurata ufficialmente nel 2015.\nStoria.\nLa torre venne fatta costruire intorno al 1500 dai signori di Piombino, gli Appiani, con la funzione di avvistare le navi cariche di minerali in arrivo dall\u2019Isola d\u2019Elba e di sorvegliare la costa contro le invasioni dei pirati Saraceni.\nSuccessivamente venne realizzato anche un attracco per lo sbarco della lignite. Sono riconoscibili grandi blocchi di pietra squadrati accostati gli uno agli altri.\nDescrizione.\nTorre Mozza si trova nella parte meridionale del comune di Piombino, nella parte centrale del Golfo di Follonica.\nLa struttura si presenta come un imponente complesso in prossimit\u00e0 della riva del mare, costituito da 3 corpi di fabbrica addossati tra loro. Esistono tre parti costruite in epoche e fasi diverse.\nIl corpo di fabbrica che guarda verso il mare, che costituiva l'antica torre di avvistamento con funzioni difensive, si presenta a pianta quadrata; questa conformazione \u00e8 riferibile alla prima met\u00e0 del XVI secolo, sia nei profili esterno ed interno che nei possenti spessori murari, rispettando le caratteristiche pi\u00f9 diffuse nelle torri costiere dell'epoca.\nLa rimanente parte della struttura architettonica \u00e8 stata aggiunta in aderenza al lato opposto che guarda verso terra; successivamente questa stessa parte \u00e8 stata interessata da un'ulteriore aggiunta formante una palazzina.\nLa scala esterna si articola nella parte intermedia della struttura e conduce tuttora anche ai vari livelli che caratterizzano l'antica torre.\nIl mare nelle vicinanze \u00e8 molto particolare in quanto si trovano due profondit\u00e0 delle acque causate da una strada romana che affiora dalla superficie dell'acqua ad una decina di metri dalla costa, probabilmente l'antica Via Aurelia. Questo provoca un effetto di \"piscina naturale\", un ambiente sicuro da onde e correnti anomale, che vengono fermate o comunque rallentate dalla strada, dove tra l'altro \u00e8 possibile osservare qualche esemplare di piccola taglia della tipica fauna ittica di questo tratto di mare: salpe, occhiate, saraghi, triglie, scorfani."}
{"id": "2639971", "revid": "77594", "url": "https://it.wikipedia.org/wiki?curid=2639971", "title": "Armstrong Withworth", "text": ""}
{"id": "2639976", "revid": "599013", "url": "https://it.wikipedia.org/wiki?curid=2639976", "title": "Cesare Franchini (calciatore 1932)", "text": "Carriera.\nCresce nelle giovanili del Verona con cui disputa 5 campionati in Serie B, collezionando 88 presenze ed una rete fra i cadetti.\nNel 1956 viene acquistato dal di Achille Lauro, dove rimane per quattro stagioni, le prime due da titolare e le successive da riserva, per complessive 61 presenze in massima serie, con 3 reti all'attivo, tutte messe a segno nell'annata 1957-1958 su calcio di rigore.\nChiude la carriera nella in Serie C."}
{"id": "2639977", "revid": "1993636", "url": "https://it.wikipedia.org/wiki?curid=2639977", "title": "Milizia armena", "text": "La milizia armena, o unit\u00e0 di irregolari armeni, nota anche con i termini armeni \u0556\u0567\u057f\u0561\u0575\u056b (fedayyin) e \u056f\u0561\u0574\u0561\u057e\u0578\u0580 (kamavor) fu una unit\u00e0 militare del XIX e dell'inizio del XX secolo formata da guerriglieri di nazionalit\u00e0 armena che lasciavano le loro famiglie per unirsi alle brigate di volontari. I combattenti armeni erano quindi dei volontari (\"Kamavor\"), mentre \"fedayyin\", in arabo \u0641\u062f\u0627\u0626\u064a\u0648\u0646, ha il significato di \"coloro che sono pronti a sacrificare la loro vita [per il loro popolo]\" e quindi per estensione \"combattenti per la libert\u00e0\"). Sebbene usato anche per i combattenti arabi, il termine \"fedayyin\" fu usato per la prima volta per definire i combattenti armeni all'interno dello Stato Eterno, l'Impero ottomano, dove gli armeni ottomani costituirono organizzazioni militari di guerriglia in reazione al saccheggio dei villaggi armeni, all'assassinio di armeni da parte di criminali, di forze tribale curde e di milizie hamidiane durante il regno di Abdul Hamid II, tra la fine del XIX e l'inizio del XX secolo, negli eventi come massacri hamidiani. La maggior parte dei \"fedayyin\" erano anche leader e membri del Movimento di Liberazione Nazionale dell'Armenia. Il loro obiettivo finale era sempre quello di ottenere l'autonomia degli armeni (Armenakan) o l'indipendenza (Dashnak, Hunchak) a seconda della loro ideologia e del grado di oppressione esercitato sugli armeni.\nIl termine armeno \"fedayi\" deriva in ultima analisi dall'arabo \"fedayeen\": \u0641\u062f\u0627\u0626\u064a\u0648\u0646 fid\u0101'\u012by\u016bn, che letteralmente significa \"coloro che sacrificano\".\nObbiettivi e attivit\u00e0.\nL'obiettivo principale dei fedayi armeni era quello difendere gli abitanti dei villaggi armeni dalle persecuzioni e, allo stesso tempo, interrompere le attivit\u00e0 dell'Impero ottomano nelle regioni popolate dell'Armenia. Volontari armeni combatterono durante i massacri hamidiani, la resistenza di Sasun (1894), la ribellione di Zeitun (1895-1896), la difesa di Van e la spedizione di Khanasor. Furono i leader e i membri del movimento nazionale armeno. Queste bande sabotavno le linee telegrafiche e facevano irruzione nei rifornimenti dell'esercito. Commettevano anche omicidi e contrattacchi nei villaggi musulmani a aiutavano gli armeni a difendersi durante le purghe dei villaggi da parte di funzionari ottomani. Furono supportati dagli armeni e guadagnarono rapidamente fama, sostegno e fiducia da parte loro.\nLe loro attivit\u00e0 nell'Impero ttomano si dissolsero dopo la Seconda era costituzionale dell'Impero ottomano, quando il Comitato di Unione e Progresso sal\u00ec al potere e, per un certo periodo, e concesse ai cittadini armeni dell'Impero gli stessi diritti dei cittadini turchi e curdi. La maggior parte dei gruppi fedayi in seguito si sciolse e i loro membri tornarono alle loro famiglie.\nRivoluzione costituzionale persiana.\nDiverse figure chiave fedayi e dell'ARF come Aram Manukian, Hamo Ohanjanyan e Stepan Stepanian concordarono di unirsi alla rivoluzione costituzionale iraniana in corso nella vicina Persia dei Qajar.\nStabilirono che il movimento presentava componenti politiche, ideologiche ed economiche e quindi mirava a stabilire la legge e l'ordine, i diritti umani e gli interessi di tutti i lavoratori. Sentivano anche che avrebbe funzionato a beneficio e interesse degli armeno-iraniani. Il voto finale fu di 25 voti a favore e una contumacia.\nPrima guerra mondiale.\nAlcuni gruppi fedayi si unirono all'esercito ottomano dopo l'approvazione da parte del governo ottomano di una nuova legge per sostenere lo sforzo bellico che richiedeva a tutti i maschi adulti abilitati fino all'et\u00e0 di 45 anni di essere reclutati nell'esercito ottomano o di pagare tasse speciali (che sarebbero state utilizzate nello sforzo bellico) da escludere dal servizio. Come risultato di questa legge, la maggior parte degli uomini abili furono allontanati dalle loro case, lasciando da sole solo le donne, i bambini e gli anziani. La maggior parte delle reclute armene furono in seguito trasformate in lavoratori stradali, di cui molti furono giustiziati.\nIl Genocidio, commesso durante la prima guerra mondiale dall'Impero ottomano, diede il via al ritorno dei fedayi, che si riorganizzarono nuovamente all'interno dei confini dell'Impero ittomano. A loro volta, decine di migliaia di armeni si offrirono volontari per essere arruolati in diversi eserciti. Queste unit\u00e0 di volontari armeni furono formate all'interno dell'esercito russo per combattere contro l'Impero ottomano.\nIl fronte russo del Caucaso croll\u00e0 in seguito all'abdicazione dello zar. Nel 1917, il Congresso armeno degli armeni orientali chiese di riunire gradualmente i soldati e gli ufficiali armeni sparsi nelle regioni occupate dalla Russia. Il piano era quello di mobilitare gli armeni sul fronte caucasico. A tal fine, fu formato un Comitato militare armeno con il generale Baradouni come presidente. Quell'anno, il Congresso nazionale armeno form\u00f2 il Consiglio nazionale armeno che cre\u00f2 la Prima Repubblica di Armenia. Questi coscritti e volontari armeni dell'esercito russo in seguito stabilirono il nucleo delle forze armate della Prima Repubblica di Armenia. I rifugiati armeni dall'Impero ottomano stavano inondando il nuovo Stato armeno. Pi\u00f9 a sud-est, a Van, i fedayi aiutarono gli armeni locali a resistere all'esercito turco fino all'aprile 1918, ma alla fine furono costretti a evacuare e ritirarsi in Persia.\nPer prendere in considerazione le misure di emergenza, l'amministrazione armena occidentale sponsorizz\u00f2 una conferenza che adottava piani per formare una milizia di 20.000 uomini sotto Andranik nel dicembre 1917. Il commissario civile Dr. Hakob Zavriev promosse Andranik a generale maggiore e prese il comando dell'Armenia all'interno dell'Impero ottomano. Combatterono in numerose battaglie di successo come la battaglia di Kara Killisse, la battaglia di Bash Abaran e la battaglia di Sardarapat, quando i fedayn si unirono all'esercito armeno (centrato su Yerevan) sotto il generale Tovmas Nazarbekian.\nIl numero totale di guerriglieri in queste bande irregolari era di 40.000-50.000, secondo Boghos Nubar, il presidente della delegazione nazionale armena alla Conferenza di pace di Parigi del 1919 che scrisse:\nBoghos Nubar, come parte della delegazione armena, intendeva espandere la Prima Repubblica di Armenia indipendente. Pertanto, avrebbe potuto aver aumentato il numero di fedayn armeni che erano in grado di combattere per dimostrare che gli armeni erano in grado di difendere un confine armeno-ottomano eventualmente grande. In realt\u00e0, il loro numero a quel tempo era molto pi\u00f9 basso, considerando che non c'era pi\u00f9 di qualche manciata di fedayn nella maggior parte degli scontri contro gli irregolari curdi o i soldati turchi, anche secondo i resoconti esteri. Inoltre, molti dei fedaye erano gli stessi e riapparivano in vari luoghi e battaglie. Si dovrebbe anche notare che molti combattenti irregolari armeni morirono difendendo le regioni dell'Armenia occidentale durante il genocidio armeno."}
{"id": "2639983", "revid": "179980", "url": "https://it.wikipedia.org/wiki?curid=2639983", "title": "AA Ponte Preta", "text": ""}
{"id": "2639984", "revid": "1272592", "url": "https://it.wikipedia.org/wiki?curid=2639984", "title": "Pralongo (Monastier di Treviso)", "text": "Pralongo \u00e8 una frazione di Monastier di Treviso, in provincia di Treviso.\nGeografia fisica.\nLa borgata sorge all'estremit\u00e0 orientale del comune (appena oltre si estende il comune di Fossalta di Piave, in provincia di Venezia), sviluppandosi lungo via Pralongo (SP 61 \"Fornaci\"). \u00c8 inoltre attraversata dall'autostrada A4 nel tratto compreso tra i caselli di Meolo e San Don\u00e0-Noventa.\nMonumenti e luoghi d'interesse.\nIl Santuario della Madonna Nera risale al 1523 e in origine era intitolato alla nativit\u00e0 di Maria. Durante un disastroso incendio, l'icona qui venerata, raffigurante una \"Madonna col Bambino\" fin\u00ec per annerirsi e il Santuario assunse l'odierna denominazione. Ricostruito e ampliato nel 1908, conserva l'immagine della Madonna proveniente da Motta di Livenza.\nDurante la Prima guerra mondiale fu adibito ad ospedale ed ospit\u00f2 il noto scrittore statunitense Ernest Hemingway."}
{"id": "2639995", "revid": "1870933", "url": "https://it.wikipedia.org/wiki?curid=2639995", "title": "Sergio Gont\u00e1n", "text": "Caratteristiche tecniche.\nEsterno offensivo abile nel dribbling, dotato di una buona velocit\u00e0 e tecnica.\nCapace di stare sempre nel vivo dell'azione, inserendosi o dettando l'inserimento ai compagni. Ha un ottimo senso dell'assist, ma pecca di precisione e freddezza davanti alla porta.\nCarriera.\nClub.\nGli esordi all'Atl\u00e9tico Madrid e i vari prestiti.\nCresce calcisticamente nelle giovanili dell'Atl\u00e9tico Madrid.\nEsordisce con i \"Colchoneros\" il 29 ottobre 2008 in Orihuela-Atl\u00e9tico Madrid (0-1), valido per l'andata dei sedicesimi di finale di Coppa del Re, subentrando al 43' della ripresa a Diego Forl\u00e1n. Esordisce in Liga il 13 settembre 2009 contro il Racing Santander (1-1), sostituendo Sinama-Pongolle al 63', diventando con 16 anni e 307 giorni il pi\u00f9 giovane debuttante della storia dei \"Colchoneros\".\nIl 28 gennaio 2010 viene ceduto in prestito al Real Valladolid.\nEsordisce nella trasferta persa contro il Valencia (2-0), subentrando al 36' della ripresa al posto di Haris Medunjanin. Chiude la stagione con 13 presenze. A fine stagione fa ritorno all'Atl\u00e9tico Madrid.\nIl 31 agosto 2010 viene ceduto in prestito al Cartagena.\nDebutta con la nuova maglia il 1\u00ba settembre in Cartagena-Rayo Vallecano (1-3), valida per il secondo turno di Coppa del Re, giocando titolare. Fa la sua prima apparizione in campionato alla seconda giornata contro l'Elche, subentrando al 18' della ripresa al posto di Toni Moral.\nDopo aver chiuso il girone di andata con 14 presenze, il 27 gennaio 2011, durante la sessione invernale del calciomercato, l'Atl\u00e9tico Madrid lo cede nuovamente in prestito al Girona. Esordisce con la nuova maglia tre giorni dopo in Tenerife-Girona (3-3), subentrando al 20' della ripresa al posto di Migue. Chiude la stagione con 11 presenze.\nRientrato a Madrid, rescinde il contratto che lo legava ai \"Colchoneros\".\nIl passaggio al Catania e il prestito al Grosseto.\nIl 19 luglio 2011 passa a parametro zero al Catania, firmando un contratto triennale con un'opzione di rinnovo per un ulteriore biennio.\nIl 1\u00ba ottobre riceve la sua prima convocazione in campionato da parte di Vincenzo Montella per la trasferta contro il Novara, senza tuttavia scendere in campo. Il 29 novembre fa il suo esordio in Coppa Italia in Catania-Novara (2-3), valida per il quarto turno del torneo, sostituendo Catellani nei minuti di recupero. Sar\u00e0 la sua unica presenza con gli \"etnei\".\nIl 7 gennaio 2012 viene ceduto insieme al compagno di squadra Sciacca in prestito al . Esordisce con i biancorossi la settimana seguente in Gubbio-Grosseto (4-0), giocando titolare. Chiude la stagione con 10 presenze, non convincendo del tutto con le sue prestazioni. Terminato il prestito, rientra a Catania. Esordisce in Serie A da titolare il 24 febbraio 2013 in -Catania (1-2), segnando la seconda rete degli \"etnei\". Dopo un'annata da comprimario, gioca con continuit\u00e0 (19 presenze) nel corso della sfortunata stagione 2013-2014, terminata con la retrocessione del club etneo.\nAlbacete Balompi\u00e9.\nPer la stagione 2014-2015 passa all'Albacete Balompi\u00e9 in formula gratuita dopo essersi svincolato dal Catania. Con il club di Segunda Divisi\u00f3n firma un contratto fino al 30 giugno 2015, termina la stagione lasciando la squadra castigliana con un bottino di 6 reti in 33 presenze.\nEibar.\nLa stagione successiva fa ritorno a distanza di cinque anni dall'ultima volta nella massima serie spagnola firmando un biennale con l'Eibar dove debutta il 24 agosto nella sfida casalinga persa per 3-1 contro il Granada.\nMalaga, Real Valladolid e Deportivo de La Coru\u00f1a.\nIl 22 giugno 2016 viene acquistato dal Malaga, dove gioca due anni e mezzo, intervallati dal ritorno in prestito al Real Valladolid, prima di essere ceduto, a gennaio 2020, al Deportivo La Coru\u00f1a.\nSacramento Republic.\nDopo essersi svincolatosi dal Deportivo La Coru\u00f1a nell'agosto 2021, rimane senza squadra fino all'11 gennaio 2022 quando si trasferisce al .\nNazionale.\nHa vestito le maglie di tutte le rappresentative giovanili, dall'Under-16, all'Under-20.\nPrende parte agli Europei Under-17 svoltosi in Turchia. Realizza la sua prima rete nella competizione in Irlanda-Spagna (1-3). Si ripete nella finale contro la Francia (0-4), realizzando il goal che apre le marcature e che decreta la vittoria finale delle \"Furie Rosse\".\nConvocato per gli Europei Under-19, prende parte alla competizione nelle vesti di capitano, esordendo il 18 luglio 2010, in Croazia-Spagna (1-2), giocando titolare e uscendo nell'intervallo per far spazio a Iker Muniain. Realizza il suo primo e unico goal nella competizione nella semifinale vinta contro l'Inghilterra (3-1). Scende in campo anche nella finale persa contro la Francia (2-1). Chiude la manifestazione con 5 presenze e 1 rete.\nStatistiche.\nPresenze e reti nei club.\n\"Statistiche aggiornate al 21 luglio 2021\""}
{"id": "2639998", "revid": "767487", "url": "https://it.wikipedia.org/wiki?curid=2639998", "title": "Romford", "text": "Romford \u00e8 un sobborgo nord-orientale di Londra, nel Regno Unito, ed \u00e8 capoluogo del \"borough\" di Havering.\nStoria.\nSi svilupp\u00f2 come centro rurale sulla strada che conduce alla capitale attorno al locale mercato, fondato nel 1247. Fu una parrocchia civile della centena di Becontree nell'Essex fino al 1465, quando le fu concessa l'autonomia all'interno del \"liberty\" di Havering. Nel 1839, con l'inaugurazione della stazione ferroviaria, divent\u00f2 una citt\u00e0 industriale, specialmente nel settore tessile e della lavorazione del cuoio ed ebbe luogo un forte incremento demografico. Nel 1892 il \"liberty\" fu abolito e Romford torn\u00f2 ad essere una parrocchia civile facente parte dell'Essex. Con la legge del 1894 che riform\u00f2 gli enti locali, il territorio parrocchiale fu suddiviso in distretto municipale e distretto rurale.\nCon la progressiva urbanizzazione degli anni trenta, Romford venne a trovarsi alla periferia della grande area metropolitana formatasi attorno a Londra ed il territorio del distretto urbano venne esteso. Nel 1937 venne creato il \"borough\" municipale di Romford, che venne abolito nel 1965 per formare il \"borough\" di Havering. Il nuovo ente locale venne cos\u00ec sottratto alla giurisdizione dell'Essex ed assegnato a quella della neonata \"Greater London\". Dalla fine del ventesimo secolo si \u00e8 molto sviluppato il settore terziario, e la citt\u00e0 \u00e8 sede di diversi centri commerciali. \u00c8 diventata inoltre famosa per i numerosi locali di intrattenimento notturno.\nOrigine del nome.\nIl nome Romford venne registrato per la prima volta nel 1177 come \"Romfort\"; questo toponimo, formato dalle due parole in antico inglese \"\"r\u016bm\" e \"fort\"\", significa \"largo o ampio guado\".\n\u00c8 molto probabile che questo guado fosse lungo la strada che da Londra conduce a Colchester.\nLa denominazione del fiume Rom \u00e8 una retroformazione locale derivata dal nome della cittadina; infatti, altrove il nome del medesimo fiume \u00e8 \"Beam\".\nCultura.\nLo scopo della strategia urbana del concilio di Havering era quello di fare di Romford una destinazione culturale, nonostante al momento Hornchurch sia il centro culturale del borough con grandi teatri e spazi dedicati all'arte.\nEssendo ex-citt\u00e0 mercato e centro per i trasporti della regione, Romford conta vari pub, alcuni dei quali, quelli locati nella piazza del mercato, sono monumenti classificati."}
{"id": "2639999", "revid": "27712993", "url": "https://it.wikipedia.org/wiki?curid=2639999", "title": "Fabbrica tessile", "text": ""}
{"id": "2640002", "revid": "1873140", "url": "https://it.wikipedia.org/wiki?curid=2640002", "title": "Museo diffuso della Resistenza, della deportazione, della guerra, dei diritti e della libert\u00e0", "text": " \nIl Museo diffuso della Resistenza, della Deportazione, della Guerra, dei Diritti e della Libert\u00e0 \u00e8 costituito da un centro d'interpretazione, che ha sede presso il palazzo juvarriano dei \"Quartieri Militari\" (Polo del '900), a Torino, e da una rete di luoghi distribuiti sul territorio urbano.\nFondazione.\nIl museo \u00e8 stato inaugurato il 30 maggio 2003. La nascita \u00e8 frutto della collaborazione tra gli enti locali (comune, regione e provincia) e associazioni e istituti che si occupano di storia del Novecento e in particolar modo della Resistenza.\nAllestimento.\nL'allestimento permanente, multimediale e interattivo, consente al visitatore di rivivere, attraverso documenti e filmati, la storia della citt\u00e0 dalle Leggi razziali del 1938 all'entrata in vigore della nuova Costituzione repubblicana, passando per i tragici avvenimenti della seconda guerra mondiale; fa parte del percorso il rifugio antiaereo.\nIl museo, offre attivit\u00e0 educative e percorsi rivolti alle scuole e alla cittadinanza e promuove la valorizzazione dei \"luoghi della memoria\" del territorio cittadino e provinciale. Nello stesso edificio, in via del Carmine 13, hanno sede inoltre l'Istituto piemontese per la storia della Resistenza e della societ\u00e0 contemporanea \"Giorgio Agosti\" (ISTORETO), l'Archivio nazionale cinematografico della Resistenza e il Centro internazionale di studi \"Primo Levi\"."}
{"id": "2640008", "revid": "287204", "url": "https://it.wikipedia.org/wiki?curid=2640008", "title": "Andrei Cordos", "text": ""}
{"id": "2640016", "revid": "110157", "url": "https://it.wikipedia.org/wiki?curid=2640016", "title": "Antarctica (colonna sonora)", "text": "Antarctica \u00e8 un album di Vangelis, colonna sonora dell'omonimo film del regista Koreyoshi Kurahara e pubblicato dalla Polydor nel 1983. Si tratta della diciannovesima uscita discografica del musicista greco tra album, colonne sonore e compilation.\nIl disco.\nPer molti anni l'album fu disponibile in commercio nel solo Giappone. La Polydor infatti, decise di pubblicarlo in tutto il mondo solo nel 1988. Quasi tutte le tracce sono costruite attorno alla melodia del famoso \"Theme from Antarctica\", primo brano dell'album. Le altre tracce sono infatti quasi tutte re-interpretazioni della prima, il cui stile \u00e8 adattato al contesto della scena del film in cui vengono usate."}
{"id": "2640021", "revid": "287204", "url": "https://it.wikipedia.org/wiki?curid=2640021", "title": "Leandro Cabrera", "text": "Carriera.\nCresciuto nel Defensor Sporting, nel 2009 si trasferisce all'Atl\u00e9tico Madrid ma dopo una stagione in cui colleziona appena quattro presenze nella Liga comincia a essere prestato a diverse squadre in giro per la Spagna. Il 2 settembre 2013 rescinde il suo contratto con i \"colchoneros\" e si trasferisce al Real Madrid per giocare con il Castilla, la squadra B, nel 2014 passa a titolo definitivo al Real Saragozza, dove gioca tre stagioni da titolare fisso. Il 14 luglio 2017 viene ingaggiato a parametro zero dal Crotone, con cui firma un contratto fino al 30 giugno 2020."}
{"id": "2640024", "revid": "767487", "url": "https://it.wikipedia.org/wiki?curid=2640024", "title": "M'ama o m'amer\u00e0", "text": "M'ama o m'amer\u00e0 \u00e8 una canzone della cantante italiana Mariangela, pubblicata come singolo nell'ottobre del 2005.\nLa canzone, scritta da Emiliano Palmieri, ha riscosso parecchi consensi anche essendo stata utilizzata dal programma televisivo \"Striscia la notizia\" come stacchetto delle veline.\nIl singolo ha raggiunto la terza posizione della classifica dei singoli italiana ed \u00e8 il 63\u00ba pi\u00f9 venduto del 2005.\nIl brano \u00e8 stato in seguito inserito nel primo album della cantante, \"...preparati a volare\", pubblicato nel marzo del 2007 contemporaneamente alla partecipazione dell'artista al Festival di Sanremo 2007."}
{"id": "2640027", "revid": "111671933", "url": "https://it.wikipedia.org/wiki?curid=2640027", "title": "Les Arcs", "text": "Les Arcs \u00e8 una stazione sciistica della Savoia, in Francia (Alpi francesi), situato sopra il paese di Bourg-Saint-Maurice. Creato da Robert Blanc e Roger Godino a partire dagli anni sessanta, \u00e8 attualmente di propriet\u00e0 della \"Compagnie des Alpes\", una compagnia francese che gestisce varie stazioni sciistiche e parchi a tema. Usato per ospitare gare di Coppa Europa di sci alpino e di Coppa del Mondo, lo sviluppo della zona fu affidato ad un team di ingegneri, architetti e pianificatori, tra i quali la figura di spicco era rappresentata da Charlotte Perriand.\nIl comprensorio \u00e8 diviso su due versanti, da una parte Arc 1600 et Arc 1800 e dall'altra Arc 1950 et Arc 2000 e si sviluppa su circa 200\u00a0km suddivisi in 106 piste, per lo pi\u00f9 blu e rosse, l'11% delle quali con la possibilit\u00e0 di essere innevate artificialmente: sono presenti 54 impianti di risalita, che raggiungono l'altezza massima presso la cima dell\"'Aiguille Rouge\" a 3226 metri e tramite la funivia Vanoise Express, \u00e8 collegato con le vicine stazioni sciistiche di Peisey-Vallandry e La Plagne, dando origine al comprensorio sciistico \"Paradiski\" che si sviluppa su 425\u00a0km di piste."}
{"id": "2640033", "revid": "2078765", "url": "https://it.wikipedia.org/wiki?curid=2640033", "title": "Polifonte Puccianti", "text": "Fu allievo del grande Antonio Maestrelli che lo ingaggi\u00f2 nel 1850 quando era ancora molto giovane ma gi\u00e0 una \"stella\" tra i dilettanti. Era potente e preciso con un fisico forte e ben strutturato, poi giocando in squadra con Maestrelli raffin\u00f2 la sua tecnica e impostazione di gioco. Fu ingaggiato da squadre di Bologna, Firenze, Roma, Forl\u00ec. Oltre le sue esibizioni nelle partite di 3 pallonisti contro 3 e 2 contro 2, restano mitiche nei testi delle statistiche le sue sfide 1 contro 1 in antagonismo proprio con il suo maestro Maestrelli che diedero vita a un \"dualismo\" simile alla successiva rivalit\u00e0 ciclistica Bartali-Coppi e diverse altre dello sport italiano."}
{"id": "2640046", "revid": "767487", "url": "https://it.wikipedia.org/wiki?curid=2640046", "title": "Juan Valera Esp\u00edn", "text": "Caratteristiche tecniche.\n\u00c8 un terzino destro che pu\u00f2 giocare anche sulla linea dei centrocampisti."}
{"id": "2640052", "revid": "181699", "url": "https://it.wikipedia.org/wiki?curid=2640052", "title": "Bandiera turca", "text": ""}
{"id": "2640053", "revid": "216538", "url": "https://it.wikipedia.org/wiki?curid=2640053", "title": "Danze latino-americane", "text": ""}
{"id": "2640065", "revid": "6923", "url": "https://it.wikipedia.org/wiki?curid=2640065", "title": "Shahrest\u0101n di Borkhar-e Meymeh", "text": "Lo shahrest\u0101n di Borkhar-e Meymeh (farsi \u0634\u0647\u0631\u0633\u062a\u0627\u0646 \u0628\u0631\u062e\u0648\u0627\u0631 \u0648 \u0645\u06cc\u0645\u0647) \u00e8 uno dei 24 \"shahrest\u0101n\" della provincia di Esfahan, in Iran. Il capoluogo \u00e8 Shahin Shahr. Lo shahrest\u0101n \u00e8 suddiviso in 3 circoscrizioni (\"bakhsh\"):"}
{"id": "2640066", "revid": "793215", "url": "https://it.wikipedia.org/wiki?curid=2640066", "title": "Seth-her-khepeshef", "text": ""}
{"id": "2640067", "revid": "767487", "url": "https://it.wikipedia.org/wiki?curid=2640067", "title": "Serge Perruchini", "text": "Carriera.\nClub.\nDurante la sua carriera gioc\u00f2 con il Monaco dal 1973 al 1978. Nel 1977 vinse la Division 2 e nella stagione successiva vinse anche la Division 1 (per la terza volta una squadra neopromossa si aggiudic\u00f2 il campionato francese).\nDal 1978 al 1979 gioc\u00f2 con il Montpellier Paillade, in Division 2."}
{"id": "2640073", "revid": "1543377", "url": "https://it.wikipedia.org/wiki?curid=2640073", "title": "Hermann Paul", "text": "Biografia.\nNato a Magdeburgo, nel distretto di Salbke, Paul insegn\u00f2 filologia germanica alle universit\u00e0 di Lipsia (1873-1874), di Friburgo (1874-1893) e infine di Monaco, ove divenne rettore l'11 dicembre 1909.\nEsponente del movimento dei Neogrammatici, al centro delle sue ricerche fu la linguistica indoeuropea il cui contributo - successivamente approfondito da August Leskien - costitu\u00ec il \"canone\" della dottrina neogrammaticale. Sua opera principale, in questo campo, fu \"Prinzipien der Sprachgeschichte\" del 1880, successivamente rivisto e ampliato. Notevoli anche i suoi contributi alla germanistica, ambito nel quale fond\u00f2 e diresse il \"Grundriss der germanischen Philologie\" e cui contribu\u00ec in particolare con \"Mittelhochdeutsche Grammatik\" (1881), \"Deutsches W\u00f6rterbuch\" (1897) e i cinque volumi della sua \"Deutsche Grammatik\" (1916-1920)."}
{"id": "2640074", "revid": "1573940", "url": "https://it.wikipedia.org/wiki?curid=2640074", "title": "Shahrest\u0101n di Chadegan", "text": "Lao shahrest\u0101n di Chadegan (farsi \u0634\u0647\u0631\u0633\u062a\u0627\u0646 \u0686\u0627\u062f\u06af\u0627\u0646) \u00e8 uno dei 24 \"shahrest\u0101n\" della provincia di Esfahan, in Iran. Il capoluogo \u00e8 Chadegan. Lo shahrest\u0101n \u00e8 suddiviso in 2 circoscrizioni (\"bakhsh\"):"}
{"id": "2640082", "revid": "119391226", "url": "https://it.wikipedia.org/wiki?curid=2640082", "title": "Pareheruenemef", "text": "Parheruenemef (XIII secolo a.C.), terzo figlio di Ramses II e della regina Nefertari.\nIn iscrizione fu definito \"flabellifero alla destra del re, lo scriba reale, gran comandante dell'armata, il primo carrista di sua Maest\u00e0, Parheruenemef\"; e ancora \" Primo valoroso dell'esercito, sovrintendente delle scuderie..\".\nIl principe prese parte alla Battaglia di Qade\u0161, dove svolse la funzione di messaggero, infatti fu lui ad accelerare l'arrivo dei rinforzi da parte della divisione di Ptah, mor\u00ec intorno all'anno 20 del regno di suo padre.\nBibliografia.\nMargaret Bunson, \"Enciclopedia dell'antico Egitto\", Melita edizioni, ISBN 88-403-7360-8"}
{"id": "2640083", "revid": "729019", "url": "https://it.wikipedia.org/wiki?curid=2640083", "title": "Jos\u00e9 Orengo", "text": "Biografia.\nNato e cresciuto a Rosario, Orengo si form\u00f2 rugbisticamente nel locale Club Atl\u00e9tico, con il quale ha speso la sua intera carriera amatoriale, inframmezzata da un triennio da professionista in Francia; \u00e8 laureato in ingegneria civile, che esercita come professione.\nFu schierato per la prima volta in Nazionale argentina nel 1996 contro l' nel corso del Panamericano di quell'anno, e l'anno seguente, a Montevideo, contro lo stesso avversario, vinse il Sudamericano 1997.\nFu inserito nella lista dei convocati alla in Galles, ma non fu mai utilizzato; passato professionista nel 2001, fu ingaggiato dal Perpignano.\nUn anno pi\u00f9 tardi si trasfer\u00ec al Grenoble e, nel 2003, fu convocato per la Coppa del Mondo in Australia, in cui disput\u00f2 due incontri.\nTornato in Argentina nel 2004 al Club Atl\u00e9tico del Rosario, cess\u00f2 l'attivit\u00e0 agonistica nel 2007 e dal 2008 \u00e8 tecnico della prima squadra del club del quale \u00e8 stato, inoltre, eletto vicepresidente alla fine del 2008.\nDa ingegnere civile, ha partecipato al piano di ristrutturazione edifici dell'istituto di Ingegneria dell'Universit\u00e0 di Rosario ed \u00e8 responsabile strutturale delle realizzande torri Dolfines Guaran\u00ed, edifici di Rosario destinati a divenire la costruzione pi\u00f9 alta d'Argentina."}
{"id": "2640093", "revid": "1870773", "url": "https://it.wikipedia.org/wiki?curid=2640093", "title": "Aree naturali protette del Trentino-Alto Adige", "text": "La Regione Autonoma Trentino-Alto Adige ha delegato la competenza sulla tutela del territorio e dell'ambiente alle due provincie autonome di Trento e Bolzano.\nA parte il Parco nazionale dello Stelvio che si estende comprendendo aree di entrambe le provincie (ma anche della Lombardia), le altre aree protette e la loro gestione sono suddivise fra le due provincie nella maniera seguente:\nProvincia di Bolzano.\nParchi naturali provinciali.\nNel territorio provinciale si trovano sette parchi naturali: \n\u00c8 in fase di elaborazione (febbraio 2018) la costituzione del Parco naturale Alpi di Sarentino.\nBiotopi provinciali.\nLa tutela degli habitat di specie rare o minacciate avviene tramite la designazione di aree protette chiamate biotopi, di seguito un elenco dei biotopi di interesse provinciale:\nA questi si affianca un elevato numero di biotopi di dimensioni pi\u00f9 ridotte e di interesse locale o comunale.\nNatura 2000.\nLa aree appartenenti alla rete Natura 2000 si sovrappongono talvolta ai biotopi di interesse provinciale, alcune di esse sono comprese nei parchi naturali. Le zone di protezione speciale sono 17, i siti di interesse comunitario sono 44.\nAltre aree protette.\nL'Alto Adige offre inoltre nelle sue montagne e valli innumerevoli monumenti naturali: \nProvincia di Trento.\nParchi naturali provinciali.\nDue sono i parchi naturali della provincia autonoma di Trento:\nReti di riserve.\nCon la Legge Provinciale 11/07 \"Governo del territorio forestale e montano, dei corsi d'acqua e delle aree protette\", sono state istituite le Reti di riserve con lo scopo di gestire in maniera unitaria le aree protette della rete Natura 2000. Ad inizio 2018 le Reti di riserve sono nove alle quali si aggiunge un parco naturale locale:\nRiserve e biotopi provinciali.\nVi \u00e8 poi un'estesa rete di riserve e biotopi provinciali, alcuni di estensione limitata a pochi ettari, la maggioranza sono compresi all'interno delle reti di riserve. \nNatura 2000.\nNella provincia di Trento si trovano 135 Zone speciali di conservazione (ZSC) e 19 Zone di protezione speciale (ZPS).\nAltre aree protette.\nIl territorio compreso tra il Lago di Garda e le Dolomiti di Brenta e che include le Alpi Ledrensi e le Giudicarie esteriori, nel 2015 ha ottenuto il riconoscimento di Riserva della Biosfera con il nome \"Alpi Ledrensi e Judicaria - dalle Dolomiti al Garda\".\nZone umide.\nZone umide riconosciute dalla Convenzione di Ramsar:"}
{"id": "2640094", "revid": "486946", "url": "https://it.wikipedia.org/wiki?curid=2640094", "title": "Ophrys sabulosa", "text": ""}
{"id": "2640095", "revid": "184755", "url": "https://it.wikipedia.org/wiki?curid=2640095", "title": "Meriatum", "text": "U6-i-t:tm--A51\nMry Jtm\nAmato da Atum\nBiografia.\nSedicesimo rampollo di Ramses II, di lui sappiamo che nell'anno 8 accompagn\u00f2 il primo coppiere del re in un'ispezione alle miniere di turchese del Sinai, fu poi nominato gran sacerdote di Ra a Eliopoli e tenne quella carica per vent'anni; mor\u00ec quando il padre compiva settant'anni, alle sue esequie erano presenti i tre fratelli maggiori, il principe ereditario Setherkhepeshef, il generale Ramses B e il gran sacerdote Khaemuaset, entrambi figli di Isinofret."}
{"id": "2640099", "revid": "1369234", "url": "https://it.wikipedia.org/wiki?curid=2640099", "title": "MLS Best XI", "text": "L'MLS Best XI \u00e8 un riconoscimento assegnato ogni stagione agli undici miglior giocatori, uno per ruolo, della Major League Soccer.\nVincitori.\nPer ogni stagione \u00e8 indicato in grassetto il giocatore vincitore del premio MVP.\n1996\n1998\n2000\n2002\n2004\n2006\n2008\n2010\n2012\n2014\n2016\n2018\n2020\n1997\n1999\n2001\n2003\n2005\n2007\n2009\n2011\n2013\n2015\n2017\n2019\n2021\nAll-time Best XI.\nBest XI 1995-2005.\nNel 2005, come parte delle celebrazioni per il suo decimo anniversario, la Major League Soccer nomin\u00f2 l'All-Time Best XI, una selezione degli undici giocatori migliori della storia del campionato della prima decade. I vincitori furono scelti tramite una votazione composita che includeva voti raccolti on-line sul sito ufficiale della lega, voti espressi dai mezzi di comunicazione, voti espressi dagli allenatori e dai dirigenti della MLS.\nLa squadra dell\"'All-Time Best XI\" fu scelta attingendo ad una rosa di settantotto componenti formata da giocatori precedentemente inseriti nella selezione annuale dei Best XI o convocati per almeno tre All-Star Games sin dalla stagione inaugurale del 1996.\nBest XI 2010-2019.\nDi seguito la Best XI degli anni 2010."}
{"id": "2640100", "revid": "112082841", "url": "https://it.wikipedia.org/wiki?curid=2640100", "title": "Premio nazionale di poesia Biagio Marin", "text": "Il Premio nazionale di Poesia Biagio Marin \u00e8 un premio letterario italiano, assegnato con cadenza biennale nel mese di ottobre a Grado a poesie scritte in dialetto.\nStoria.\nIl premio nacque nel 1991 dal desiderio del Centro studi Biagio Marin di Grado di onorare la memoria di Biagio Marin, uno dei massimi poeti in dialetto del Novecento in Italia, che in quest'isola era nato e dove trascorse l'ultima fase della sua lunga esistenza.\nIl premio, grazie anche alla collaborazione e all'intervento di importanti poeti, studiosi, editori italiani, come Carlo Bo, Franco Loi, Franco Brevini, Vanni Scheiwiller, Pier Vincenzo Mengaldo, Cesare Galimberti, Giovanni Tesio, solo per citare alcuni nomi, \u00e8 oggi uno dei pi\u00f9 importanti premi a livello nazionale dedicato alla poesia in dialetto e nelle lingue delle minoranze linguistiche storiche e agli studi scientifici ad essa correlati. Inoltre, per la saggistica incentrata su Biagio Marin ed il suo mondo, viene assegnato in ogni edizione un premio ad una tesi di laurea particolarmente significativa.\nIl premio, tutt'oggi diviso in tre sezioni (premio Centro studi Biagio Marin per la poesia in dialetto, premio comune di Grado per la saggistica e personalit\u00e0 della cultura, e premio fondazione Carigo per la saggistica su Biagio Marin e poesia) \u00e8 organizzato dal Centro studi Biagio Marin di Grado con la collaborazione del Servizio cultura del Comune di Grado, con la partecipazione della Regione Autonoma Friuli-Venezia Giulia e la Fondazione Carigo. Il premio ha ricevuto la medaglia del presidente della Repubblica Italiana Giorgio Napolitano.\nL'evento culturale si svolge solitamente verso la met\u00e0 del mese di ottobre ed \u00e8 ospitato presso la sala consiliare del Municipio di Grado.\n1991.\nVincitori:\nSegnalati:\nGiuria: Carlo Bo, Franco Brevini, Cesare Galimberti, Amedeo Giacomini, Bruno Maier, Salvatore Nigro, Vanni Scheiwiller e Giovanni Tesio.\n1997.\nVincitori:\nPer un libro di poesia edito:\nSegnalati:\nSezione saggistica sulla letteratura in dialetto:\nSezione studi su Biagio Marin:\nGiuria: Pietro Gibellini, Pier Vincenzo Menegaldo, Salvatore Nigro, Vanni Scheiwiller, Edda Serra e Giovanni Tesio.\n2001.\nVincitori:\nPer un libro di poesia:\nSegnalati:\nPer studi sulla letteratura in dialetto:\nPer studi su Biagio Marin:\nGiuria: Pietro Gibellini, Franco Loi, Gianni Oliva, Bruno Maier, Edda Serra e Gianni Tesio.\n2003.\nVincitori:\nPer \u00abUn libro di poesia\u00bb:\nSegnalati:\nPer \u00abStudi sulla letteratura in dialetto\u00bb:\nPer \u00abStudi su Biagio Marin\u00bb:\nGiuria: Franco Loi, Gianni Oliva, Edda Serra, Giovanni Tesio, Pietro Gibellini.\n2005.\nVincitori:\nPer \u00abUn libro di poesia\u00bb:\nSegnalati:\nPer \u00abStudi sulla letteratura in dialetto\u00bb:\nPer \u00abStudi su Biagio Marin\u00bb:\nGiuria: Franco Loi, Gianni Oliva, Edda Serra, Giovanni Tesio, Pietro Gibellini.\n2007.\nVincitori:\nPer \u00abUn libro di poesia\u00bb:\nSegnalati:\nPer \u00abPersonalit\u00e0 della cultura\u00bb:\nPer \u00abStudi su Biagio Marin\u00bb:\nGiuria: Franco Loi, Gianni Oliva, Edda Serra, Giovanni Tesio, Pietro Gibellini.\n2009.\nVincitori:\nPer \u00abUn libro di poesia\u00bb:\nPer \u00abPersonalit\u00e0 della cultura\u00bb:\nPer \u00abStudi su Biagio Marin\u00bb:\nGiuria: Franco Loi, Gianni Oliva, Edda Serra, Giovanni Tesio, Pietro Gibellini, Flavia Moimas.\n2011.\nVincitore:\nPer la Poesia:\nGiuria: Franco Loi, Gianni Oliva, Edda Serra, Giovanni Tesio, Pietro Gibellini\n2014.\nVincitori:\nPer la Poesia:\nPremio \"Giovani Ricercatori\":\nGiuria: Franco Loi, Edda Serra, Giovanni Tesio, Pietro Gibellini, Flavia Moimas, Fabio Russo\n2016.\nVincitori:\nPer la Poesia:\nPremio alla carriera:\nPremio speciale del Comune di Grado:\nGiuria: Franco Loi, Gianni Oliva, Edda Serra, Giovanni Tesio, Pietro Gibellini, Renato Martinoni\n2018.\nVincitori:\nPer la Poesia:\nPer la Saggistica:\nPremio speciale dei Comune di Grado:\nGiuria: Gianni Oliva, Edda Serra, Giovanni Tesio, Pietro Gibellini, Renato Martinoni"}
{"id": "2640101", "revid": "729019", "url": "https://it.wikipedia.org/wiki?curid=2640101", "title": "Confezionamento degli alimenti", "text": "Il confezionamento degli alimenti \u00e8 l'operazione con cui viene applicata ad un prodotto alimentare una protezione fisica, chiamata imballaggio, che annulla o minimizza l'influenza dell'ambiente esterno.\nRequisiti dell'imballaggio.\nI materiali di confezionamento dei prodotti alimentari devono possedere caratteristiche particolari, spesso legate alla peculiarit\u00e0 della destinazione, ad esempio devono\nFinalit\u00e0 del confezionamento.\nIl confezionamento degli alimenti ha una importanza fondamentale in riferimento ad almeno quattro aspetti della vita di un prodotto alimentare industriale: il contenimento, la conservazione, la commercializzazione ed il trasporto.\nTipologia dell'imballaggio.\nIn relazione alla modalit\u00e0 di applicazione, si possono distinguere:\nIn base alle caratteristiche meccaniche gli imballaggi possono essere rigidi come un vaso di vetro o flessibili come una busta di plastica, con la pi\u00f9 ampia scelta del grado di flessibilit\u00e0 in base alla natura del materiale (plastiche o accoppiati plastica/carta o accoppiati plastica/metallo).\nSecondo la tecnologia di fabbricazione gli imballaggi possono essere pre-formati, cio\u00e8 costruiti dal fabbricante nel proprio stabilimento e poi trasferiti nell'impianto di utilizzo, oppure formati-in-linea, cio\u00e8 realizzati presso il produttore di alimenti partendo da una bobina variamente flessibile in una macchina che contemporaneamente forma il contenitore e realizza il riempimento con il prodotto.\nNatura dell'imballaggio.\nC'\u00e8 oggi una vastissima scelta di materiali da confezionamento, come metalli, vetro, carta e cartone, una grande variet\u00e0 di materiali plastici, laminati, coestrusi, accoppiati, buste sterilizzabili e perfino pellicole commestibili.\nDue possibili trattamenti di conservazione, che influenzano la scelta del materiale di imballaggio, sono: il sottovuoto (ovvero confezionamento ipobarico), oppure il confezionamento in atmosfera protettiva.\nBibliografia.\nNorman N. Potter. \"Food Science\". AVI, 1986. ISBN 0-87055-496-4"}
{"id": "2640106", "revid": "115890223", "url": "https://it.wikipedia.org/wiki?curid=2640106", "title": "Meryre", "text": "Meri-Ra (XIII secolo a.C.), figlio di Ramses II e della regina Nefertari.\nUndicesimo principe ereditario di suo padre, figurava sulla facciata dell'ipogeo di Ibshek di fianco a suo padre, figura anche nelle liste del Ramesseo e probabilmente mor\u00ec prima dei trent'anni.\nU6-C2-A51\nMry R\u02c1\nAmato da Ra\nBibliografia.\nMargaret Bunson, \"Enciclopedia dell'antico Egitto\", Melita edizioni, ISBN 88-403-7360-8"}
{"id": "2640108", "revid": "6923", "url": "https://it.wikipedia.org/wiki?curid=2640108", "title": "Gideon S. Ives", "text": " Fu sindaco di Saint Peter nel 1885 e 11\u00b0 vicegovernatore del Minnesota dal 1891 al 1893 sotto il governatore William Rush Merriam. Tra i suoi maggiori incarichi c'\u00e8 quello di presidente del Minnesota Historical Society. Era il genero del governatore Henry Adoniram Swift."}
{"id": "2640111", "revid": "422900", "url": "https://it.wikipedia.org/wiki?curid=2640111", "title": "Gideon Spraugue Ives", "text": ""}
{"id": "2640112", "revid": "422900", "url": "https://it.wikipedia.org/wiki?curid=2640112", "title": "Gideon Ives", "text": ""}
{"id": "2640113", "revid": "1444345", "url": "https://it.wikipedia.org/wiki?curid=2640113", "title": "Tennessee (Bob Sinclar)", "text": "Tennessee \u00e8 un singolo del DJ francese Bob Sinclar, pubblicato nel gennaio 2007 come terzo estratto dal quarto album in studio \"Western Dream\".\nDescrizione.\nLa canzone, in collaborazione con Farrell Lennon, insieme a \"World, Hold On\" e \"Love Generation\", \u00e8 fra quelle dalle sonorit\u00e0 pi\u00f9 vicine al genere west, dove ha grande rilevanza la chitarra."}
{"id": "2640120", "revid": "2186405", "url": "https://it.wikipedia.org/wiki?curid=2640120", "title": "Meritamon", "text": "Meritamon \u00e8 una figura avvolta dal mistero, tuttavia si potrebbe considerare la figlia maggiore di Nefertari e di Ramses ll.\nBiografia.\nMeritamon nacque forse quando il re Sethi l era ancora in vita. Era probabilmente la figlia favorita di Nefertari, infatti venne proclamata sua erede alla morte della regina. Per\u00f2, Isisnofret, si impossess\u00f3 del titolo di Grande Sposa Reale. Anche dopo la morte di Isisnofret le cose non migliorarono e Maathornefrura, una principessa figlia di Hattusili lll, re degli Ittiti, divenne regina d'Egitto. Finito il regno di quest ultima Meritamon riusc\u00ec finalmente ad ottenere il titolo desiderato per anni. Dopo nove anni da Grande Sposa Reale, per\u00f2, la sorella Nebettaui prese il suo posto. Non si sa se Ramses ll si fosse effettivamente stufato di Meritamon e avesse deciso di rimpiazzarla, se la regina fosse morta per cause naturali o uccisa. \nQV68.\nMeritamon venne sepolta nella QV68. Sul suo sarcofago compare un'iscrizione che recita: \" L'Osiride, Figlia del Re da lui amata, Grande Sposa Reale, Signora delle Due Terre, Meritamon\". "}
{"id": "2640123", "revid": "123212795", "url": "https://it.wikipedia.org/wiki?curid=2640123", "title": "Campionato mondiale di calcio Under-20 1985", "text": "Il Campionato mondiale di calcio Under-20 1985 \u00e8 stata la 5\u00aa edizione del Campionato mondiale di calcio Under-20, organizzato dalla FIFA.\nSi \u00e8 svolto dal 24 agosto al 7 settembre in Unione Sovietica ed \u00e8 stato vinto dal ."}
{"id": "2640124", "revid": "486946", "url": "https://it.wikipedia.org/wiki?curid=2640124", "title": "Tiferno Castello Calcio", "text": ""}
{"id": "2640125", "revid": "1272592", "url": "https://it.wikipedia.org/wiki?curid=2640125", "title": "Luned\u00ec nero del 1987", "text": "In finanza, il luned\u00ec nero fu il 19 ottobre 1987: in quel giorno, i mercati mondiali subirono un'improvvisa discesa del valore dei titoli quotati.\nAvvenimenti.\nIl primo mercato colpito dal crollo fu Hong Kong, cui seguirono l'Europa occidentale e gli Stati Uniti d'America. Altri mercati avevano gi\u00e0 subito perdite altrettanto rilevanti. L'indice americano Dow Jones registr\u00f2 una perdita del 22,61% ( in percentuale), e l'improvviso crollo cagion\u00f2 danni anche ai mercati italiani.\nConseguenze.\nA livello di danni, il crollo risult\u00f2 essere il pi\u00f9 grave dell'intera storia economica. Il rischio di una nuova \"grande depressione\" fu per\u00f2 rapidamente scongiurato, grazie alla ripresa dei corsi avvenuta nei mesi successivi all'evento."}
{"id": "2640127", "revid": "580", "url": "https://it.wikipedia.org/wiki?curid=2640127", "title": "Stadio Moretti", "text": "Lo stadio Moretti, o campo polisportivo Moretti, era un impianto sportivo di Udine, costruito nel 1920 e inattivo dal 1976. Fu demolito nel 1998 e sull'area sorge il parco urbano Moretti.\nStoria.\nLo stadio prende il nome dalla nota marca produttrice di birra che aveva il suo stabilimento nelle immediate vicinanze ed \u00e8 stata proprietaria dell'impianto. La struttura veniva usata dalla squadra di calcio locale, l'Udinese, all'interno della quale ottenne il risultato pi\u00f9 importante della sua storia; nel 1954-1955, riusc\u00ec a giungere seconda in classifica dietro al Milan, sfiorando lo scudetto.\nL'impianto era circondato da una pista in terra ovale, dove correvano le moto da speedway; questo rendeva il Moretti uno stadio speciale. Con la costruzione dello Stadio Friuli, la struttura divenne fatiscente e per un breve periodo fu il centro sportivo dell'Udinese, la quale vi faceva giocare le partite della squadra Primavera.\nLo stadio era privo di illuminazione elettrica, pertanto, in occasione delle partite serali di Coppa Italia Semiprofessionisti negli anni '70, l'Udinese doveva \"traslocare\" allo Stadio Cosulich di Monfalcone o allo Stadio Omero Tognon di Fontanafredda.\nNegli ultimi anni rimase solo la tribuna coperta; poi, nel 1998, l'impianto venne definitivamente demolito.\nCuriosit\u00e0.\nL'impianto appare nel film \"L'allenatore nel pallone\", quando il protagonista Oronzo Can\u00e0 si reca in incognito agli allenamenti dell'Udinese per spiare i segreti del fuoriclasse brasiliano Zico, che in quegli anni militava nella squadra friulana."}
{"id": "2640128", "revid": "74801", "url": "https://it.wikipedia.org/wiki?curid=2640128", "title": "Henuttaui", "text": "V28-W10:X1-Z4:N16-B1\u1e25n.t t3.wy (\"Signora delle Due Terre\")\nBiografia.\nFu figlia del faraone Ramses II e della \"Grande Sposa Reale\" Nefertari, nonch\u00e9 sorellastra di Merenptah. Nell'usuale lista delle figlie di Ramesse, incisa in vari templi, Henuttaui compare diciassettesima, e seconda delle figlie che Nefertari diede sicuramente al re.\nDi lei non abbiamo notizie certe se non alcune raffigurazioni che la ritraggono insieme al padre o alla sua famiglia."}
{"id": "2640132", "revid": "767487", "url": "https://it.wikipedia.org/wiki?curid=2640132", "title": "Nefertari II", "text": "F35-i-t:r:Z4-B1\nNfr.t ry\n\"La pi\u00f9 bella\"\nDi lei non si hanno notizie certe, ma ci sono rimaste alcune raffigurazioni che la ritraggono insieme al padre o alla sua famiglia. Pare essere stata la moglie di Amon-her-khepshef e che, come per Baketmut, si sia conservata una sua statua ad Abu Simbel."}
{"id": "2640133", "revid": "767487", "url": "https://it.wikipedia.org/wiki?curid=2640133", "title": "Baketmut", "text": "G15-X1-G29-V31:D40:X1-B1\nB3k.t Mwt\nDi lei non abbiamo notizie certe, se non alcune raffigurazioni che la ritraggono insieme al padre o alla sua famiglia."}
{"id": "2640136", "revid": "83531", "url": "https://it.wikipedia.org/wiki?curid=2640136", "title": "Frank Arah Day", "text": " \u00c8 stato fondatore ed editore di un giornale della Contea di Martin e successivamente si diede alla politica. Fu vicegovernatore del Minnesota dal 1895 al 1897 sotto il governatore David Marston Clough. Mor\u00ec a Winona ed \u00e8 sepolto a Fairmont."}
{"id": "2640138", "revid": "111783182", "url": "https://it.wikipedia.org/wiki?curid=2640138", "title": "Richard Deacon (scultore)", "text": ""}
{"id": "2640141", "revid": "422900", "url": "https://it.wikipedia.org/wiki?curid=2640141", "title": "Frank A. Day", "text": ""}
{"id": "2640142", "revid": "27714733", "url": "https://it.wikipedia.org/wiki?curid=2640142", "title": "Decima piaga d'Egitto", "text": ""}
{"id": "2640143", "revid": "422900", "url": "https://it.wikipedia.org/wiki?curid=2640143", "title": "Frank Day", "text": ""}
{"id": "2640152", "revid": "27714912", "url": "https://it.wikipedia.org/wiki?curid=2640152", "title": "Abu-Simbel", "text": ""}
{"id": "2640153", "revid": "122757969", "url": "https://it.wikipedia.org/wiki?curid=2640153", "title": "Everybody Movin'", "text": "Everybody Moving \u00e8 un singolo estratto dall'album \"Western Dream\" di Bob Sinclar, musicalmente il pi\u00f9 diverso dagli altri singoli in quanto prevale la house-disco.\nIl singolo \u00e8 stato diffuso per la prima volta nel novembre 2006 da \"Spanish Dance Radio\" ed \u00e8 il quinto pubblicato nel mondo e il quarto in Spagna."}
{"id": "2640154", "revid": "144796", "url": "https://it.wikipedia.org/wiki?curid=2640154", "title": "Placido Gabrielli", "text": "Biografia.\nFiglio del Principe don Mario Gabrielli e di Carlotta Bonaparte, Placido era nipote di Luciano Bonaparte, fratello di Napoleone, Principe di Canino e di Musignano, e della prima moglie Christine Boyer. Nacque nell'allora Palazzo Gabrielli a Monte Giordano, e fu battezzato dal cardinal vicario Placido Zurla, in onore del quale ebbe il nome.\nIl prestigio della famiglia si accrebbe ulteriormente con l'elezione dello zio Luigi Napoleone a Presidente della Repubblica francese (10 dicembre 1848), e qualche anno dopo con la sua proclamazione a Imperatore dei Francesi (2 dicembre 1852), con il nome di Napoleone III.\nEducato in giovent\u00f9 presso il Convitto Tolomei di Siena, durante il Secondo Impero, Placido fu una figura di spicco della corte dell'imperatrice Eugenia, e risiedette spesso a Parigi, in un h\u00f4tel particulier della Rue de Grenelle (noto come H\u00f4tel Chanac de Pompadour, de Besenval, de Montholon, durante il Secondo Impero anche come H\u00f4tel de Gabrielli, e oggi sede dell'Ambasciata svizzera). Frequenti furono inoltre le sue visite al castello di Saint-Cloud, a Compi\u00e8gne, a Biarritz e a Deauville.\nAccompagn\u00f2 la sovrana in viaggi ufficiali e privati, soprattutto in Italia, ma anche in Egitto, in occasione dell'apertura del canale di Suez, e la ospit\u00f2 nella sua residenza romana. Fu un assiduo frequentatore del salotto letterario della zia Matilde Bonaparte, alla rue de Courcelles e, dopo la caduta di Napoleone III, alla rue de Berri e a Saint-Gratien. In virt\u00f9 dei suoi legami familiari, si adoper\u00f2 come mediatore tra la Francia e lo Stato Pontificio, in merito alla risoluzione delle controversie relative agli espropri ed alle spoliazioni compiuti da Napoleone I ai danni della Chiesa e alle Congregazioni religiose, e in merito alla politica italiana di Napoleone III.\nIl 1\u00ba febbraio 1856 spos\u00f2 al Palazzo delle Tuileries la cugina Augusta Bonaparte, che si segnal\u00f2 per le numerose opere benefiche compiute principalmente in aiuto delle popolazioni povere dei feudi laziali dei Gabrielli (Prossedi, Roccasecca e Pisterzo). Il 30 marzo 1860, a nome della nobilt\u00e0 e della cittadinanza romane, consegn\u00f2 all'ambasciatore francese a Roma Ag\u00e9nor de Gramont, una spada d'onore per Napoleone III, allo scopo di commemorare la liberazione della Lombardia avvenuta l'anno precedente. E il 17 giugno 1861 guid\u00f2 la delegazione di cittadini italiani residenti a Parigi che presenziarono alla messa di suffragio per Camillo Cavour nella chiesa della Madeleine.\nDopo il 1870 risiedette principalmente a Roma, diventando uno tra gli esponenti pi\u00f9 noti del partito cattolico conservatore che difendeva la nobilt\u00e0 papalina cosiddetta \"nera\", di cui i Gabrielli facevano parte, ma manifestando una politica di apertura nei confronti di casa Savoia e del Regno d'Italia. Dopo aver ricoperto, durante il governo pontificio, la carica di senatore di Roma dal 1850 al 1870, scelse di dedicarsi alla vita pubblica anche dopo la proclamazione della citt\u00e0 a capitale d'Italia e, nelle file dell'Unione Romana ricopr\u00ec pi\u00f9 volte la carica di consigliere municipale.\nTra i soci fondatori del Banco di Roma, ne fu, dal 21 aprile 1880 al marzo 1885, il primo Presidente.\nDefinito dalle cronache dell'epoca \u00abprince charmant\u00bb, fu un apprezzato decoratore d'interni e fotografo dilettante (bench\u00e9 meno noto e talentuoso del cugino Giuseppe Primoli). Appassionato pittore, fu allievo di Ernest H\u00e9bert (direttore dell'Accademia di Francia a Roma), ed inizi\u00f2 a quest'arte il nipote Napoleone Parisani, figlio della sorella Emilia, che in seguito si afferm\u00f2 tra i massimi esponenti del gruppo dei XXV della campagna romana. Fu anche in contatto epistolare con vari personaggi del mondo letterario italiano e francese, tra cui Giovanni Bosco e Edmond de Goncourt. Una lettera a lui indirizzata da Giuseppe Gioachino Belli, datata 15 gennaio 1861, in risposta alla richiesta di Placido di tradurre in romanesco il Vangelo di Matteo, \u00e8 considerata un testo-chiave per comprendere la figura del poeta romano e la sua concezione di questa lingua, nella stessa lettera definita \u00abfavella non di Roma, ma del rozzo e spropositato suo volgo\u00bb.\nAlcuni rovesci finanziari lo costrinsero a vendere, nel 1888, il Palazzo di Monte Giordano, in Roma, che era in possesso della sua famiglia sin dal 1688, ai conti Taverna di Milano, per la somma di 1.800.000 franchi francesi. Nel 1894, tramite il cugino Giuseppe Primoli e Ernest H\u00e9bert, vendette il ritratto della nonna, Christine Boyer Bonaparte, opera del 1801 considerata tra le pi\u00f9 importanti di Antoine-Jean Gros, al Museo del Louvre, dove tuttora si trova esposta.\nNel 1896 aveva declinato la nomina a Senatore del Regno offertagli da Umberto I.\nMorto senza discendenza diretta, Placido Gabrielli fu l'ultimo del ramo romano dei Gabrielli, antica famiglia comitale originaria di Gubbio. Il patrimonio pass\u00f2 ai nipoti del Gallo di Roccagiovine, i titoli ai Massimo ed ai Massimo Lancellotti; il nome sussiste nei Carpegna che ne sono i primogeniti di sangue maschile ma che vi rinunciarono nel 1749 con il Marchese Antonio Gabrielli, che divenne conte sovrano di Carpegna (per \"sostituzione\"),e nei rami superstiti di casa Gabrielli.\n\u00c8 sepolto nella Chiesa della Strammetta a Prossedi, insieme alla moglie Augusta Bonaparte."}
{"id": "2640157", "revid": "124123", "url": "https://it.wikipedia.org/wiki?curid=2640157", "title": "Klaus Ludwig", "text": "Ha iniziato la sua carriera negli anni settanta vincendo nel 1979 sia il Campionato Tedesco prototipi (\"Deutsche Rennsport Meisterschaft\" - DRM) guidando una Porsche 935 del team Kremer, sia la sua prima 24 Ore di Le Mans.\nGli esordi.\nDopo il debutto nelle gare per vetture turismo al N\u00fcrburgring, le prime gare di un certo rilievo disputate da Ludwig sono quelle del DRM a met\u00e0 degli anni settanta, dapprima con la Ford Escort RS della scuderia Zakspeed, poi con le Porsche 935 dei team \"GELO Racing\" e Kremer con cui partecipa anche al Campionato Mondiale Marche, per poi tornare per la stagione 1980 con la Zakspeed nel DRM e nell IMSA alla guida delle Ford Capri Turbo e Ford Mustang Turbo, due vetture silhouette appartenenti rispettivamente al Gruppo 5 e alla omologa categoria \"IMSA GTX\".\nSport prototipi.\nIl rapporto con la Ford continua anche quando questa a partire dal 1981, sempre mediante la Zakspeed, schiera nel Mondiale Marche lo sportprototipo \"Ford C100\", spinto da un motore Cosworth DFL da 3,9 litri e prosegue nel campionato IMSA con i prototipi \"Ford Mustang GTP\" e \"Ford Mustang Probe\", dove corre per il \"Grande ovale blu\" fino al termine della stagione 1986.\nIntanto in Europa, a partire dal 1983 alternava gli impegni con la Ford a gare disputate con la Porsche 956 del Joest Racing, una scuderia privata tedesca che in quegli anni era profondamente legata alla Porsche. Nel 1984 e nel 1985, vince nuovamente la classica maratona automobilistica francese guidando la Porsche 956 del Joest Racing. Considerando la gara di Le Mans e gli sport prototipi in generale troppo pericolosi, soprattutto dopo le tragiche scomparse di piloti a lui vicini come Manfred Winkelhock e Stefan Bellof avvenute nell'estate del 1985 a tre settimane l'una dall'altra su vetture simili a quella da lui pilotata, decide di gareggiare nelle gare per vetture Turismo, pur continuando al contempo a correre coi prototipi Porsche sia in Europa che negli U.S.A. fino alla stagione 1988 (anno in cui vince la 12 Ore di Sebring), limitandosi nel 1989 a disputare solo la classica gara americana di Daytona.\nVetture Turismo.\nPartecipa quindi al Campionato del mondo turismo 1987 guidando per la Ford la Ford Sierra RS500 e termina il campionato al 2\u00ba posto ad un solo punto di distacco dal vincitore Roberto Ravaglia su BMW M3. Successivamente corre nel Deutsche Tourenwagen Meisterschaft (DTM), dove diventa campione nel 1988 ancora alla guida di una \"Sierra RS 500\".\nPassato alla Mercedes-Benz vince il titolo piloti DTM nel 1992 e nel 1994.\nVetture Gran Turismo.\nSempre con il team Mercedes-AMG guida per 2 anni nel Campionato FIA GT nel quale diviene campione nel 1998 insieme a Ricardo Zonta su Mercedes-Benz CLK-LM, dopo di che annuncia il suo ritiro dalle corse.\nTuttavia nel giugno del 1999, ritorna e vince la 24 Ore del N\u00fcrburgring sulla Nordschleife guidando una Dodge Viper.\nGli ultimi successi e il ritiro.\nQuando nel 2000 viene rifondato il DTM, si ripresenta al via della serie vincendo una delle prove di campionato all'et\u00e0 di 50 anni, poi annuncia un nuovo ritiro.\nNel 2004 e nel 2005 ha partecipato alla 24 Ore del N\u00fcrburgring su Porsche 996 GT2 Bi-Turbo. Nel 2006 ha corso nuovamente con una Porsche 911 GT3, terminando secondo ad un solo giro di distacco dai vincitori."}
{"id": "2640158", "revid": "922800", "url": "https://it.wikipedia.org/wiki?curid=2640158", "title": "Athletic Club 1984-1985", "text": "La pagina racchiude la rosa dell'Athletic Club nella stagione 1984-85\nRosa.\n \n \n \n \n \n \n \n \n \n \n \n \nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2640169", "revid": "767487", "url": "https://it.wikipedia.org/wiki?curid=2640169", "title": "Hekanakht", "text": "V28-D28-Aa29-E1-A21\nUna leggenda narra del suo profondo amore per la sorella/sposa del faraone Ramses II, la regina Henutmira, si dice che i due si amarono tutta la vita, fino a regalarsi la morte per poter vivere il loro amore nell'eternit\u00e0."}
{"id": "2640171", "revid": "438678", "url": "https://it.wikipedia.org/wiki?curid=2640171", "title": "The Jack", "text": ""}
{"id": "2640175", "revid": "767487", "url": "https://it.wikipedia.org/wiki?curid=2640175", "title": "The Burning (Thunderstone)", "text": "The Burning \u00e8 il secondo album in studio del gruppo musicale finlandese Thunderstone.\nIl disco \u00e8 stato ristampato nel 2009 in Europa (il 5 ottobre) e negli Stati Uniti (il 1\u00ba dicembre) con alcuni brani dell'album precedente in versione \"demo\" e delle cover di artisti famosi."}
{"id": "2640177", "revid": "71433", "url": "https://it.wikipedia.org/wiki?curid=2640177", "title": "But I'm a Cheerleader", "text": ""}
{"id": "2640180", "revid": "36426", "url": "https://it.wikipedia.org/wiki?curid=2640180", "title": "Chiesa dell'Addolorata a Palazzo Cassano Ayerbo D'Aragona", "text": "La chiesa dell'Addolorata a Palazzo Cassano Ayerbo D'Aragona \u00e8 un luogo di culto cattolico di Napoli ubicato in salita San Raffaele, nella storica zona di Materdei.\nStoria e descrizione.\nLe origini della chiesa risalgono al 1906 circa, quando le suore dell'Addolorata acquistarono il vasto fabbricato comprensivo di giardino.\nLa religiose, di fianco al palazzo, ben presto fecero erigere anche la chiesa in stile eclettico. La struttura di culto presenta una facciata di stampo tardo neoclassico-neorinascimentale: essa \u00e8 tripartita e, in particolare nella zona centrale, che risulta pi\u00f9 sporgente nelle ali laterali, vi \u00e8 un vasto finestrone che illumina la navata e le cappelle laterali.\nLa chiesa \u00e8 priva di cupola."}
{"id": "2640182", "revid": "3082", "url": "https://it.wikipedia.org/wiki?curid=2640182", "title": "Onorato (prefetto del pretorio)", "text": ""}
{"id": "2640184", "revid": "599013", "url": "https://it.wikipedia.org/wiki?curid=2640184", "title": "Thunderbolt (interfaccia)", "text": "Thunderbolt \u00e8 una tecnologia standard sviluppata da Intel (nota in precedenza con il nome in codice \"Light Peak\"), in collaborazione con Apple, che definisce un'interfaccia con lo scopo di permettere il collegamento tra una vasta gamma di dispositivi multimediali quali fotocamere digitali, schermi, riproduttori audio/video, unit\u00e0 di memorizzazione.\nStoria.\nIntel ha presentato questa tecnologia in occasione dell'IDF svoltosi a San Francisco ad autunno 2009. Nel maggio 2010 Intel ha dimostrato il corretto funzionamento di questa tecnologia grazie all'utilizzo di un particolare chip di soli 12\u00a0mm\u00b2 che aveva il compito di convertire i segnali elettrici elaborabili da un semplice computer portatile in segnali ottici. In particolare sono stati mostrati 2 flussi video ad alta definizione inviati separatamente a un televisore sfruttando un box convertitore, necessario in quanto non erano ancora disponibili TV col chip necessario alla riconversione del segnale ottico.\nLa presentazione e l'uscita commerciale sono state il 24 febbraio 2011, in concomitanza con l'uscita dei nuovi MacBook Pro Apple dotati del nuovo connettore.\nCaratteristiche.\nDescrizione tecnica.\nLa velocit\u00e0 di trasmissione offerta dalla prima generazione di questa tecnologia \u00e8 10 Gbit/s bidirezionali. Ogni connettore Thunderbolt porta due canali quindi in teoria ogni connettore \u00e8 in grado di ricevere e trasmettere 20 Gbit/s. Lo standard \u00e8 stato sviluppato per poter essere espanso fino a 100 Gbit/s e prevede l'utilizzo di cavi in fibra ottica per raggiungere le larghezze di banda pi\u00f9 elevate. Il connettore \u00e8 identico al connettore Mini DisplayPort sviluppato da Apple e, difatti, Thunderbolt \u00e8 compatibile con monitor digitali con connettore Mini DisplayPort.\nLo standard combina i protocolli di trasferimento dati DisplayPort e PCI Express in un unico flusso dati, permettendo al connettore di gestire sia monitor sia periferiche generiche. Nell'idea dei promotori dello standard, Thunderbolt dovrebbe sostituire i diversi connettori presenti nei computer diventando l'unico connettore presente nel computer per il trasferimento dei dati. Lo standard gestisce fino a 6 dispositivi in cascata ed \u00e8 in grado di alimentare i dispositivi fino a un massimo di 10 watt di potenza. Ogni cavo, nell'implementazione in rame, pu\u00f2 essere lungo al massimo 3 metri.\nSicurezza.\nSecondo Robert Graham, CEO di Errata Security, essendo basata su un approccio \"peer-to-peer\", Thunderbolt nasconde maggiori rischi per la sicurezza di una comune interfaccia di comunicazione. La nuova interfaccia di Intel offrirebbe un appiglio a malintenzionati che accedono fisicamente alla macchina. A differenza dell'interfaccia USB, quest'interfaccia dispone di accesso completo alla memoria del sistema. L'interfaccia espone dei livelli di accesso alla memoria del sistema tipici di bus interni delle macchine, tipo PCI Express, con una facilit\u00e0 di accesso maggiore.\nPeriferiche.\nEssendo il protocollo Thunderbolt di fatto una PCI Express esterna, si presta a diventare un hub per pi\u00f9 porte e interfacce, soprattutto per quanto riguardano i computer portatili dove le connessioni disponibili sono presenti in numero esiguo. , le prime docking station sono arrivate, permettendo l'uso simultaneo di tutti quei dispositivi che per motivi di banda non possono essere connessi contemporaneamente ad un hub, ad esempio USB.\nDifferenze con l'USB.\nThunderbolt concorre direttamente con lo standard USB; l'USB 2.0 pu\u00f2 trasferire dati sino a 480 Mbit/s, l'USB 3.0 fino a 5 Gbit/s e l'USB 3.1 fino a 10 Gbit/s. Lo standard USB, quindi, ha velocit\u00e0 di picco inferiori allo standard Thunderbolt. Inoltre, le velocit\u00e0 di picco dichiarate dallo standard USB non sono realmente raggiungibili; lo standard USB si basa sul continuo scambio di messaggi tra l'host e le periferiche, il che introduce un'elevata latenza nelle comunicazioni ad alta velocit\u00e0. La lettura dei dati richiede un messaggio da parte dell'host e, nel caso di trasferimento di grandi moli di dati, come per esempio i flussi video, lo scambio di messaggi limita la velocit\u00e0 di trasferimento: l'USB 2.0 riesce a raggiungere il 50% delle sue prestazioni massime, l'USB 3.0 \u00e8 limitato a 3,2 Gbit/s mentre l'USB 3.1 arriva a 7,2 Gbit/s.\nThunderbolt offre due canali di comunicazione indipendenti. In teoria ogni singolo canale di comunicazione offre tre volte la velocit\u00e0 massima del protocollo USB 3.0. In pratica la bassa latenza, nell'ordine degli 8\u00a0ns anche alla fine della catena di comunicazione, e il leggero protocollo di comunicazione PCI Express permettono di raggiungere prestazioni vicine a quelle massime teoriche. Intel ha mostrato con dei prototipi una velocit\u00e0 di trasferimento dati del 62,5% di quella di picco; il non raggiungimento del massimo teorico era dovuto agli hard disk non abbastanza veloci per saturare il bus di comunicazione. Durante la presentazione ufficiale, Intel ha mostrato la copia di un file da un hard disk allo stesso hard disk a velocit\u00e0 maggiori di 6,4 Gbit/s con apparecchiature commerciali."}
{"id": "2640189", "revid": "767487", "url": "https://it.wikipedia.org/wiki?curid=2640189", "title": "Distanza di Mahalanobis", "text": "In statistica, la distanza di Mahalanobis \u00e8 una misura di distanza introdotta da P. C. Mahalanobis nel 1936. Essa \u00e8 basata sulle correlazioni tra variabili attraverso le quali differenti pattern possono essere identificati ed analizzati. Si tratta di un'utile maniera per determinare la \"similarit\u00e0\" di uno spazio campionario incognito rispetto ad uno noto. Differisce dalla distanza euclidea in quanto tiene conto delle correlazioni all'interno dell'insieme dei dati.\nDefinizione.\nFormalmente la distanza di Mahalanobis di un vettore multivariato formula_1 rispetto ad un gruppo di valori di valor medio formula_2 e matrice di covarianza formula_3 \u00e8 definita come:\nLa distanza di Mahalanobis (o generalized squared interpoint distance ) pu\u00f2 anche esser definita come una misura di dissimilarit\u00e0 tra due vettori aleatori formula_5 e formula_6 con stessa funzione di densit\u00e0 di probabilit\u00e0 e con matrice di covarianza formula_3 :\nCasi particolari.\nin cui formula_10 \u00e8 la deviazione standard di formula_11 all'interno dell'insieme dei dati.\nSpiegazione intuitiva.\nSi consideri il problema della stima della probabilit\u00e0 che un punto in esame nello spazio euclideo \"N\"-dimensionale appartenga ad un insieme, di cui sono dati alcuni campioni che sicuramente appartengono a tale insieme. Intuitivamente, pi\u00f9 tale punto \u00e8 vicino al centro delle masse, pi\u00f9 \u00e8 verosimile che appartenga a tale insieme.\nInoltre, bisogna anche sapere se l'insieme \u00e8 distribuito su una piccola o grande distanza, per poter decidere se una determinata distanza dal centro \u00e8 pi\u00f9 o meno consistente. L'approccio pi\u00f9 semplice \u00e8 quello di stimare la deviazione standard dei campioni dal centro di massa. Se la distanza tra il punto in esame e il centro di massa \u00e8 minore di una deviazione standard, si pu\u00f2 concludere che \u00e8 altamente probabile che il punto in esame appartenga all'insieme. Maggiore \u00e8 tale distanza, minore \u00e8 la verosimiglianza che tale punto debba esser classificato come appartenente all'insieme.\nTale approccio intuitivo pu\u00f2 esser reso quantitativo definendo la distanza normalizzata tra il punto in esame e l'insieme come:\nL'assunzione di tale approccio \u00e8 che i punti campioni siano distribuiti all'interno di un'ipersfera intorno al centro di massa. Nel caso la distribuzione non sia sferica (ad esempio iperellissoidale), sarebbe naturale aspettarsi che la probabilit\u00e0 del punto in esame di appartenere all'insieme dipenda non solamente dalla distanza dal centro di massa, ma anche dalla direzione. Sulle direzioni in cui l'iperellissoide ha un asse pi\u00f9 corto, il punto in esame deve esser pi\u00f9 vicino per esser considerato appartenente all'insieme, mentre sulle direzioni in cui l'asse \u00e8 pi\u00f9 lungo, il punto in esame pu\u00f2 trovarsi anche a distanze maggiori.\nSviluppando tutto ci\u00f2 in termini matematici, l'iper-ellissoide che meglio rappresenta l'insieme di probabilit\u00e0 pu\u00f2 essere stimato tramite la matrice di covarianza dei campioni. La distanza di Mahalanobis, dunque, \u00e8 semplicemente la distanza del punto in esame dal centro delle masse normalizzata rispetto all'ampiezza dell'ellissoide nella direzione del punto in esame."}
{"id": "2640191", "revid": "254059", "url": "https://it.wikipedia.org/wiki?curid=2640191", "title": "Lia (fiume)", "text": "Il fiume Lia \u00e8 un corso d'acqua della provincia di Treviso.\nNasce da risorgive a San Polo di Piave, attraversa Ormelle, Colfrancui e si getta nel Monticano presso Camino.\nDa due sue diramazioni si originano altrettanti canali artificiali: la fossa Peressina-fossa Formosa e il fosso Navisego, che alimenta il Piavon.\nL'idronimo deriverebbe dal celtico *\"ligita\" \"limo\", attraverso il veneto \"leda\", \"lea\""}
{"id": "2640202", "revid": "27715574", "url": "https://it.wikipedia.org/wiki?curid=2640202", "title": "Egittologi", "text": ""}
{"id": "2640206", "revid": "27715633", "url": "https://it.wikipedia.org/wiki?curid=2640206", "title": "Storia della religione", "text": ""}
{"id": "2640209", "revid": "1372005", "url": "https://it.wikipedia.org/wiki?curid=2640209", "title": "Curtis Bernhardt", "text": "Biografia.\nNato a Worms nel 1899 da genitori israeliti, Bernhardt apparve in un film - il suo unico da attore - nel 1913, recitando accanto a Wilhelm Dieterle, un altro cineasta che, come lui, avrebbe lasciato la Germania alla volta di Hollywood. A 18 anni, prima di essere mandato al fronte nel 1916 per combattere a Verdun, studi\u00f2 recitazione a Magonza. Dopo la guerra, inizi\u00f2 a recitare a Heidelberg, continuando a studiare, questa volta a Francoforte sul Meno. Nel 1922, entr\u00f2 a far parte della compagnia del Renaissance-Theater di Berlino e nel 1924 debutt\u00f2 nella regia, dirigendo la sua prima pellicola, un film contro la guerra che gli era stato commissionato dalla KPD.\nLavor\u00f2 per diverse case di produzione e collabor\u00f2 con Carl Zuckmayer - che aveva conosciuto sotto le armi - alla sceneggiatura di \"Schinderhannes\". Il suo ultimo film muto fu, nel 1929, \"Die Frau, nach der man sich sehnt\" che aveva come protagonista Marlene Dietrich. Diresse \"L'ultima compagnia\", uno dei primi film sonori tedeschi ambientato al tempo delle guerre napoleoniche che aveva per protagonista la stella dell'UFA Conrad Veidt. Fu l'unica volta che Bernhardt lavor\u00f2 con la potente societ\u00e0 di produzione controllata dallo stato.\nNel 1934, il regista si persuase a lasciare definitivamente la Germania dopo essere stato arrestato dalla Gestapo. Nel 1933, era emigrato in Francia dove diresse \"Il tunnel\", una co-produzione franco-tedesca. Con un permesso speciale, si rec\u00f2 in Germania per girare alcune scene ma, alla fine delle riprese fu denunciato per una sua frase su Horst Wessel, l'autore dell'inno del partito nazionalsocialista, ucciso nel 1930 e considerato una figura simbolica del nazismo.\nPrima della guerra, diresse alcuni altri film tra Francia e Inghilterra per poi accettare, nel 1940, un contratto dalla Warner Brothers che gli apriva le porte di Hollywood. Negli Stati Uniti, diresse subito due grandi star, Olivia de Havilland in \"My Love Came Back\" e Miriam Hopkins ne \"La signora dai capelli rossi\", film biografico della famosa attrice teatrale Mrs. Leslie Carter. Diresse Ronald Reagan in due film: \"Million Dollar Baby\" del 1941 e \"Juke Girl\", del 1942. \"Imprestato\" alla Paramount, vi gir\u00f2 il non memorabile musical \"Happy Go Lucky\" con Dick Powell, Mary Martin e Betty Hutton. Pi\u00f9 interessante, invece, pur se in qualche modo artificioso, il suo \"Nebbie\" del 1945, che aveva come protagonista Humphrey Bogart.\nBernhardt acquis\u00ec la fama di \"regista per donne\" e diresse dive come Jane Wyman, Barbara Stanwyck, Bette Davis e Joan Crawford. Cambiato il suo nome da Kurt in Curtis, nel 1946 divent\u00f2 cittadino degli Stati Uniti. Il suo \"Appassionatamente\", una ricostruzione fantasiosa della biografia delle sorelle Bront\u00eb, con Olivia de Havilland e Ida Lupino, venne girato prima di \"Nebbie\", ma si aspettarono tre anni prima di farlo uscire nelle sale. Pi\u00f9 notevole la prova di \"L'anima e il volto\", dove Bette Davis (anche produttrice) interpretava il doppio ruolo di due gemelle. Nel 1947, il regista diresse \"Anime in delirio\"; per il suo ruolo di Louise Howell, un'infermiera dai gravi disturbi mentali, Joan Crawford venne candidata come migliore attrice protagonista ai Premi Oscar 1948 (quell'anno il premio fu vinto da Loretta Young per \"La moglie celebre\").\nIn seguito, il regista lasci\u00f2 la WB, firmando con la MGM. Un altro film di Bernhardt che offr\u00ec alla sua protagonista Jane Wyman una candidatura all'Oscar fu il melodramma \"Pi\u00f9 forte dell'amore\". Bernhardt diresse anche una nuova versione, degna di nota per le lussuose scenografie, de \"La vedova allegra\", con Lana Turner e Fernando Lamas. Un'altra grande star che diresse fu Rita Hayworth, che interpret\u00f2 la prostituta protagonista di \"Pioggia\", un nuovo adattamento per lo schermo del racconto di W. Somerset Maugham. Si ritir\u00f2 a vita privata dopo aver diretto il suo ultimo film, \"Ho sposato 40 milioni di donne\". Visse ancora per 17 anni, morendo nella sua casa di Pacific Palisades, in California, il 22 febbraio 1981.\nVita privata.\nBernhardt si spos\u00f2 una prima volta nel 1936 con la prima ballerina Pearl Argyle (1910\u20131947) che mor\u00ec in un incidente d'auto. Dal matrimonio nacquero due figli, Tony e Steven. In seconde nozze, spos\u00f2 l'attrice Anna-Maria Wickert. Suo figlio Steven Bernhardt (1937\u20131999) lavor\u00f2 come produttore e assistente regista."}
{"id": "2640211", "revid": "767487", "url": "https://it.wikipedia.org/wiki?curid=2640211", "title": "La Cruz (Colombia)", "text": "La Cruz \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da Juan de Ampudia e Pedro de A\u00f1asco nel 1535."}
{"id": "2640213", "revid": "767487", "url": "https://it.wikipedia.org/wiki?curid=2640213", "title": "La Florida (Colombia)", "text": "La Florida \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da Juan Meneses nel 1820."}
{"id": "2640214", "revid": "183666", "url": "https://it.wikipedia.org/wiki?curid=2640214", "title": "Kurt Bernhardt", "text": ""}
{"id": "2640217", "revid": "339392", "url": "https://it.wikipedia.org/wiki?curid=2640217", "title": "Universit\u00e0 di Stato della Pennsylvania", "text": ""}
{"id": "2640219", "revid": "1543377", "url": "https://it.wikipedia.org/wiki?curid=2640219", "title": "La Llanada", "text": "La Llanada \u00e8 un comune della Colombia facente parte del dipartimento di Nari\u00f1o.\nL'istituzione del comune \u00e8 del 27 agosto 1991."}
{"id": "2640221", "revid": "33689", "url": "https://it.wikipedia.org/wiki?curid=2640221", "title": "Marcello Empirico", "text": "Anche noto come Marcello di Bordeaux (), \u00e8 identificato con il \"magister officiorum\" che visse sotto il regno di Teodosio I.\nIl suo unico lavoro sopravvissuto \u00e8 il \"De medicamentis\", un compendio di preparati farmacologici derivati dalle opere di molti scrittori medici e scientifici, oltre che dalla medicina popolare e dalla magia. Poco studiato, \u00e8 importante per lo studio linguistico della lingua gallica e del latino volgare.\nBiografia.\nPoco si conosce della vita di Marcello, per la quale le fonti principali sono:\nL'origine gallica di Marcello \u00e8 raramente messa in discussione, e tradizionalmente \u00e8 stato identificato con il toponimo \"Burdigalensis\", \"che viene da Burdigala\" (nome latino di Bordeaux), nella provincia romana dell'Aquitania. Nella sua lettera di prefazione, Marcello parla di tre prefetti del pretorio come suoi conterranei: Siburio, Eutropio e Giulio Ausonio, il padre del poeta Decimo Magno Ausonio. Talvolta si ipotizza che venisse da Narbona piuttosto che da Bordeaux; si \u00e8 anche proposto che fosse un senatore spagnolo sulla base di un riferimento di Simmaco ad una sua propriet\u00e0 in Spagna, ma Marcello lasci\u00f2 la Spagna per tornare \"in avitis penatibus\", \"tra i Penati dei suoi antenati\", vale a dire nella terra dei suoi antenati, distinta dalla Spagna e fu probabilmente in questa occasione che compose il \"De medicamentis\".\nL'autore del \"De medicamentis\" fu probabilmente il Marcello che fu nominato \"magister officiorum\" da Teodosio I. L'apertura della lettera di prefazione lo identifica come \"Vir illustris\" (\"uomo distinto\"), il titolo conferito a chi aveva raggiunto il rango di un importante funzionario dell'amministrazione imperiale. Nel XVI Janus Cornarius, curatore dell'opera di Marcello, riferisce la qualifica \"ex magno officio\", \"da un'alta carica\", ma, considerati due riferimenti del \"Codice teodosiano\" ad un Marcello \"magister officiorum\", il riferimento di Cornarius \u00e8 stato considerato un errore nell'interpretazione dell'abbreviazione \"mag. off.\" Il \"magister officiorum\" era una sorta di Ministro dell'interno e l'identificazione \u00e8 consistente con quanto noto della vita dell'autore e della politica dell'epoca.\nLa sua conoscenza con gli Ausonii rende probabile che fosse tra gli aristocratici gallici che beneficiarono politicamente quando l'imperatore Graziano (367-383) elev\u00f2 il proprio tutore burdigalese Ausonio ad un importante rango e quando l'imperatore Teodosio I rimase a lungo nella met\u00e0 occidentale dell'impero durante gli ultimi anni del suo regno.\nMarcello dovrebbe essere entrato in servizio qualche tempo dopo l'aprile 394, quando il suo predecessore \u00e8 attestato per l'ultima volta, e prima della morte dell'imperatore Teodosio il 17 gennaio 395; fu rimpiazzato nel tardo novembre o nel dicembre 395, come intuibile dall'ultimo riferimento a Marcello e dal primo del suo successore. L'epoca della sua rimozione dall'incarico indica che probabilmente era sostenitore di Flavio Rufino, il politico di origine gallica che fu assassinato il 27 novembre di quell'anno, non essendo stato i grado di opporsi all'avanzata di Alarico I e dei Visigoti o addirittura avendola facilitata; il sostegno di Marcello potrebbe essere stato pragmatico o superficiale: una fonte che condanna Rufino loda ampiamente Marcello come \"la vera definizione di eccellenza\".\nConsiderate le relazioni tra Rufino e i Visigoti, per\u00f2, \u00e8 concepibile che Marcello sia da identificare con \"un certo ex-funzionario di alto livello da Narbona\" menzionato da Paolo Orosio tra i presenti a Betlemme nel 415. Mentre recava visita a Sofronio Eusebio Girolamo, Orosio racconta di aver sentito questo funzionario gallico narrare la dichiarazione fatta a Narbona da Ataulfo, re dei Visigoti, sulle sue intenzioni verso l'impero romano. John Matthews afferma che Marcello, che dovrebbe essere stato sulla sessantina all'epoca, \u00e8 \"chiaramente il miglior candidato\". Poich\u00e9 Orosio identifica questo funzionario dicendo soltanto che serv\u00ec sotto Teodosio e definendolo \"devoto, cauto e serio\", altri personaggi sono stati proposti per questa identificazione.\nEsperienza medica.\nNon \u00e8 irragionevole, ma neppure necessario, che Marcello fosse un medico praticante. Nella sua dissertazione, lo storico della magia e della medicina Lynn Thorndike lo identific\u00f2 con il \"medico di corte\" di Teodosio I, ma gli indizi sono deboli: Libanio, se si riferisce a Marcello, ne loda la capacit\u00e0 di curare i mal di testa.\nIl punto di vista maggioritario vuole Marcello uno scrittore di opere mediche e non un medico. Un traduttore delle opere mediche di Isidoro di Siviglia definisce Marcello come un \"dilettante medico\" e rigetta il \"De medicamentis\" come \"nulla pi\u00f9 dei soliti antichi rimedi casalinghi\", e lo storico della botanica Ernst Meyer lo consider\u00f2 un dilettante.\nCome Ausonio e poi Sidonio Apollinare, Marcello fu uno degli aristocratici gallici del IV e del V secolo che erano nominalmente o sinceramente cristiani ma che se atteggiavano secondo l'ideale repubblicano del nobile romano: una carriera in politica bilanciata da una vita nelle ville di campagna e un interesse per letteratura o la saggistica, su argomenti come filosofia astronomia, agricoltura e scienze naturali. Sebbene la letteratura medica potrebbe essere stata vista come minore, era non di meno una risorsa per il \"pater familias\", che tradizionalmente aveva la responsabilit\u00e0 della cura della salute sia dei propri famigliari che degli schiavi.\nPrescrizioni di veterinaria sparse per il \"De medicamentis\" suggeriscono anche un interesse dell'autore e i suoi lettori, sia i possessori di propriet\u00e0 terriere o i lavoratori acculturati che le gestivano. Manuali \"fai-da-te\" erano popolari presso l'aristocrazia terriera in quanto offrivano, come Marcello promette, una sorta di autosufficienza."}
{"id": "2640222", "revid": "1543377", "url": "https://it.wikipedia.org/wiki?curid=2640222", "title": "El Copey", "text": "El Copey \u00e8 un comune della Colombia facente parte del dipartimento di Cesar.\nIl centro abitato venne fondato da Jos\u00e9 Antonio Guti\u00e9rrez nel 1936, mentre l'istituzione del comune \u00e8 del 1971."}
{"id": "2640223", "revid": "767487", "url": "https://it.wikipedia.org/wiki?curid=2640223", "title": "Copey", "text": "Copey \u00e8 un distretto della Costa Rica facente parte del cantone di Dota, nella provincia di San Jos\u00e9."}
{"id": "2640224", "revid": "767487", "url": "https://it.wikipedia.org/wiki?curid=2640224", "title": "La Tola", "text": "La Tola \u00e8 un comune della Colombia facente parte del dipartimento di Nari\u00f1o.\nLe condizioni di difficile accesso dell'area non consentirono la penetrazione dei colonizzatori spagnoli, di cui si ha comunque notizia del passaggio con Bartolom\u00e9 D\u00edaz nel 1526. I primi abitanti stabili furono Lope Rodr\u00edguez ed altri coloni provenienti da Guapi e Timbiqu\u00ed, che vi si stabilirono nel 1902."}
{"id": "2640225", "revid": "729019", "url": "https://it.wikipedia.org/wiki?curid=2640225", "title": "Cervada", "text": "Il torrente Cervada \u00e8 un torrente della provincia di Treviso.\nNasce in un'area collinare presso San Lorenzo di Vittorio Veneto e, scorrendo sostanzialmente verso sud, sfiora Ceneda, Cozzuolo, Carpesica, Scomigo e San Vendemiano. Entrato in comune di Mareno di Piave, si getta nel Monticano."}
{"id": "2640226", "revid": "767487", "url": "https://it.wikipedia.org/wiki?curid=2640226", "title": "Thunderstone (album)", "text": "Thunderstone \u00e8 l'album di debutto dell'omonimo gruppo musicale power metal finlandese."}
{"id": "2640227", "revid": "27715823", "url": "https://it.wikipedia.org/wiki?curid=2640227", "title": "Archeologia egizia", "text": ""}
{"id": "2640230", "revid": "228587", "url": "https://it.wikipedia.org/wiki?curid=2640230", "title": "Carol (singolo)", "text": "Carol \u00e8 una canzone scritta da Chuck Berry e pubblicata come singolo nel 1958 dalla Chess Records. Ne fu realizzata una cover dai Beatles nel 1964 e pubblicata nell'album del 1994 \"Live at the BBC\". Anche i Rolling Stones ne incisero una loro versione pubblicata nel loro album d'esordio del 1964.\nCover.\nDi seguito sono riportati altri artisti che hanno inciso il brano di Chuck Berry."}
{"id": "2640236", "revid": "1305772", "url": "https://it.wikipedia.org/wiki?curid=2640236", "title": "Tools of Destruction", "text": "Tools of Destruction \u00e8 il terzo album in studio del gruppo musicale finlandese Thunderstone."}
{"id": "2640237", "revid": "1543377", "url": "https://it.wikipedia.org/wiki?curid=2640237", "title": "El Paso (Colombia)", "text": "El Paso \u00e8 un comune della Colombia facente parte del dipartimento di Cesar.\nIl centro abitato venne fondato da Alfonso Luis Lugo e Anibal Paleologo Becerra nel 1542, mentre l'istituzione del comune \u00e8 del 29 novembre 1979."}
{"id": "2640238", "revid": "767487", "url": "https://it.wikipedia.org/wiki?curid=2640238", "title": "Almost Grown", "text": "Almost Grown \u00e8 una canzone scritta da Chuck Berry e pubblicata nel 1959 sul 45 giri doppio lato-A \"Little Queenie/Almost Grown\". Il brano \u00e8 stato inserito nella colonna sonora del film \"American Graffiti\" del 1973. I cori sono accompagnati da Etta James e Harvey e il New Moonglows, e tra di loro spicca anche un giovane Marvin Gaye."}
{"id": "2640244", "revid": "647919", "url": "https://it.wikipedia.org/wiki?curid=2640244", "title": "Minchinm\u00e1vida", "text": ""}
{"id": "2640250", "revid": "2036605", "url": "https://it.wikipedia.org/wiki?curid=2640250", "title": "Orologio di Augusto", "text": "Lorologio di Augusto (latino: \"Horologium Augusti\"), conosciuto anche come meridiana di Augusto, era in realt\u00e0 una linea meridiana, la pi\u00f9 grande del mondo antico, che si trovava in Campo Marzio, nell'area antistante l'Ara Pacis.\nStoria.\nFu fatto edificare dall'imperatore Augusto servendosi dell'opera di Manlio Matematico, con un decreto del Senato del 13 a.C. per celebrare le conquiste della Gallia e della Spagna. Venne concluso nel 9 a.C..\nIl monumento era formato da una vasta area pavimentale rettangolare orientata Nord Sud di circa 4 metri x 75 metri, pavimentata in travertino e sulla quale tracciate, con listelli di bronzo, le indicazioni dei giorni di calendario. Utilizzava come gnomone un grande obelisco egiziano in granito rosso, dell'altezza di circa 30 metri, prelevato dalla citt\u00e0 di Eliopoli.\nAll'estremit\u00e0 vi era una sfera di bronzo che proiettava la sua ombra sulla Linea meridiana il mezzod\u00ec, indicando la posizione del Sole sull'eclittica (la stagione giorno per giorno)\nL'obelisco fu trasportato con grandi difficolt\u00e0 via mare e poi lungo il Tevere in un lungo viaggio durato circa due anni. Sbarcato al Foro Boario, il monolito fu trascinato fino alla sua collocazione nel Campo Marzio per essere rialzato nella posizione prevista. Plinio il Vecchio ne descrisse il funzionamento in due \"loci\" della sua monumentale opera. In uno questo \"loci\" (Plinio il V. N.H. II, 35) egli spiega esattamente che dopo 365 giorni e un quarto la posizione dell'ombra della sfera ritorna nella sua posizione di 4 anni prima: si trattava da parte di Augusto della verifica del ciclo calendariale del calendario giuliano che era stato male applicato dal 44 a.C. in poi fino al 9 a.C., appunto l'anno dell'inaugurazione dell'obelisco, quando le ombre della sfera indicarono che gli anni del ciclo giuliano erano quattro e non tre. \nNel Medioevo, forse nel IX secolo, l'obelisco croll\u00f2 a terra, rompendosi in cinque pezzi. Riscoperto nel XV secolo, fu rialzato durante il pontificato di papa Pio VI, divenendo l'obelisco di Montecitorio.\nNel 1979, all'interno di una serie di cantine del Campo Marzio, fu rinvenuto ad una profondit\u00e0 di 8 metri un tratto dell'antica pavimentazione della piazza, riportante una linea graduata e iscrizioni in greco riferibili a simboli zodiacali."}
{"id": "2640251", "revid": "1543377", "url": "https://it.wikipedia.org/wiki?curid=2640251", "title": "Gamarra", "text": "Gamarra \u00e8 un comune della Colombia facente parte del dipartimento di Cesar.\nIl centro abitato venne fondato da Lorenzo Fern\u00e1ndez de Rojas nel 1878, mentre l'istituzione del comune \u00e8 del 14 maggio 1929."}
{"id": "2640253", "revid": "287204", "url": "https://it.wikipedia.org/wiki?curid=2640253", "title": "Gonzalez", "text": ""}
{"id": "2640254", "revid": "57872", "url": "https://it.wikipedia.org/wiki?curid=2640254", "title": "Chiesa di San Lorenzo (Murialdo)", "text": "La chiesa di San Lorenzo \u00e8 un luogo di culto cattolico situato nella borgata di Ponte nel comune di Murialdo, in provincia di Savona. La chiesa \u00e8 sede della parrocchia omonima dell'unit\u00e0 pastorale di Val Bormida della diocesi di Mondov\u00ec.\nStoria.\nSecondo le fonti storiche la concessione per la costruzione di un nuovo edificio di culto a Murialdo fu approvato l'11 gennaio del 1440; la chiesa venne completata nel 1445 su disegno del maestro Francesco Garone sui resti di un preesistente corpo del XIV secolo.\nLa nuova parrocchiale \u00e8 citata in alcuni documenti del XVII secolo: nel 1519 in un atto di vendita quale luogo confinante e nel 1567 per le decime ricevute dagli abitanti e per alcuni possedimenti (castagneti).\nFu monsignor Vincenzo Marino, nel 1573, a scorporare Albareta, Brigneta, Isolagrande e Valle dalla giurisdizione diretta di San Lorenzo alla cura di un cappellano (sempre alle dipendenze della parrocchiale murialdese), cos\u00ec come il diritto di sepoltura presso la chiesa di Sant'Antonio Abate nella borgata di Valle.\nAi primi del XVII secolo la chiesa presenta ancora le sue caratteristiche originarie: tre navate divise da rotonde colonne, tre altari (dedicati a san Lorenzo - il maggiore - alla Vergine del Rosario e alla Beata Vergine) e tetto a vista. Nel 1629 la rettoria di Murialdo fu elevata al titolo di prevostura. Al 1633 risale la rifondazione delle nuove campane della torre campanaria.\nNella met\u00e0 del Seicento risalgono i primi lavori di restauro e di rifacimento, soprattutto della copertura oramai rovinata dalle intemperie. Con il favorire di nuove risorse economiche nel 1668 vengono stanziati nuovi lavori restaurativi che, tuttavia, partiranno ufficialmente solamente nel 1676; nella nuova trasformazione degli interni, ispirati ora al barocco, si aggiungeranno i due nuovi altari laterali intitolati alla Beata Vergine dei Sette Dolori (conosciuto anche come \"altare del Suffragio) e a San Grato. Nel 1693 la prevostura di San Lorenzo in Murialdo viene innalzata al rango di arcipretura.\nLa chiesa riport\u00f2 alcuni danni dagli scontri napoleonici tra il 1796 e il 1797. Nel 1941 venne realizzato l'antistante e laterale piazzale-sagrato.\nDescrizione.\nEsempio artistico di stile gotico, la facciata \u00e8 scandita da due lesene laterali, con un portale strombato e arco ogivale dove \u00e8 raffigurato l'affresco della \"Madonna col Bambino e angeli\" nella lunetta e dal sottostante bassorilievo, in stile arcaico, del \"Martirio di san Lorenzo sulla graticola\". Il soprastante rosone \u00e8 decorato con fasce bianche rosse di mattoni.\nL'attiguo campanile del XV secolo, con elementi strutturali simili alla tipologia gotica del Finalese, \u00e8 in mattoni con pietre squadrate agli angoli, tre piani di bifore con piccole colonne in marmo e cornici ad archetti pensili e un'alta cuspide in laterizio con quattro pinnacoli e finestre in abbaino.\nL'interno dell'edificio, in stile barocco nel corso del rifacimento del XVII secolo, conserva gli antichi archi e capitelli del primo elemento quattrocentesco. Oltre alla fonte battesimale in arenaria scolpita conserva, nella sacrestia, cicli di affreschi relativi alla \"Storie di vita di Maria, agli Evangelisti e ai Profeti\". In una colonna della navata vi \u00e8 la raffigurazione di una santa con un libro."}
{"id": "2640258", "revid": "729019", "url": "https://it.wikipedia.org/wiki?curid=2640258", "title": "Paresi", "text": "La paresi \u00e8 un disturbo che consiste in una diminuzione parziale della motilit\u00e0 di un distretto muscolare. Si distingue dalla plegia o paralisi propriamente detta, in cui vi \u00e8 la perdita completa non reversibile dell'attivit\u00e0 motoria; il termine paralisi \u00e8 comprensivo di tutte le forme di paresi (paralisi parziale) e di plegia (paralisi totale).\nPresentazione clinica.\nSi manifesta con la perdita della forza e lieve ipotonia muscolare, e pu\u00f2 interessare un solo arto (monoparesi) o entrambi gli arti dello stesso lato (emiparesi) oppure i due arti inferiori (paraparesi), oppure tutti i quattro arti (tetraparesi). Pu\u00f2 interessare anche muscoli facciali.\nEziologia.\nUna paresi \u00e8 dovuta a compromissione parziale delle vie nervose motorie piramidali, e si manifesta soprattutto in caso di lesioni circoscritte della corteccia cerebrale, ove le cellule motorie sono distribuite su un'ampia area.\nPrognosi.\nSpesso la paresi costituisce un disturbo reversibile, suscettibile cio\u00e8 di regredire in un tempo pi\u00f9 o meno lungo, a volte con l'aiuto di medicinali."}
{"id": "2640260", "revid": "27716198", "url": "https://it.wikipedia.org/wiki?curid=2640260", "title": "Meridiana di Augusto", "text": ""}
{"id": "2640261", "revid": "729019", "url": "https://it.wikipedia.org/wiki?curid=2640261", "title": "Castello di Vitr\u00e9", "text": "Il castello di Vitr\u00e9 (fr. \"ch\u00e2teau de Vitr\u00e9\") \u00e8 una delle pi\u00f9 imponenti fortezze della Bretagna (Francia nord-occidentale): si tratta di un castello medievale eretto in uno sperone roccioso nella cittadina fortificata di Vitr\u00e9 (dipartimento dell'Ille-et-Vilaine, Bretagna orientale, al confine con i Paesi della Loira), a partire dall'XI secolo ed ampliato tra il XIII e il XVI secolo. Il castello si trova in Place du Ch\u00e2teau.\nFu sede provvisoria del Parlamento di Bretagna nel corso del XVI secolo. Attualmente ospita il municipio di Vitr\u00e9.\nCaratteristiche.\nIl perimetro del castello \u00e8 di forma triangolare ed \u00e8 circondato da un fossato. L'ingresso alla fortezza \u00e8 rappresentato da un castello pi\u00f9 piccolo del 1380 con ponte levatoio e difeso da due torri.\nAll'interno del castello si trovano sculture medievali e rinascimentali, un museo con arazzi delle Fiandre e di Aubusson risalenti al XV e al XVI secolo (nella \"Tour Saint-Laurent\") e un trittico del 1544, abbellito da 32 smalti di Limoges (nella \"Tour de l'Oratoire\").\nStoria.\nIl castello di Vitr\u00e9 venne eretto agli inizi dell'XI secolo.\nFu assediato nel XII secolo e venne ricostruito nel XIV e nel XV secolo.\nNel 1487, fu occupato dalle truppe francesi, grazie alla resa incondizionata del suo proprietario, Guy XV de Laval.\nNegli anni 1564, 1582 e 1582, a causa delle grandi epidemie di peste, fu sede provvisoria del Parlamento di Bretagna."}
{"id": "2640265", "revid": "486946", "url": "https://it.wikipedia.org/wiki?curid=2640265", "title": "Astana-W\u00fcrth Team", "text": ""}
{"id": "2640266", "revid": "1543377", "url": "https://it.wikipedia.org/wiki?curid=2640266", "title": "Gonz\u00e1lez (Colombia)", "text": "Gonz\u00e1lez \u00e8 un comune della Colombia facente parte del dipartimento di Cesar.\nIl centro abitato venne fondato da coloni della famiglia Gonz\u00e1lez nel 1570."}
{"id": "2640269", "revid": "767487", "url": "https://it.wikipedia.org/wiki?curid=2640269", "title": "Gareth Taylor", "text": "Punta centrale di grande fisicit\u00e0, vantava una ventennale carriera nel calcio inglese.\nGi\u00e0 nazionale gallese, ha segnato l'unico gol internazionale in data 18 febbraio 2004, amichevole vinta 4-0 sulla ."}
{"id": "2640273", "revid": "184755", "url": "https://it.wikipedia.org/wiki?curid=2640273", "title": "8-geranilossipsoralene", "text": "L'8-geranilossipsoralene \u00e8 una sostanza organica appartenente alla famiglia delle furanocumarine, presente in particolare nella buccia di agrumi quali il limone e il lime."}
{"id": "2640275", "revid": "1428919", "url": "https://it.wikipedia.org/wiki?curid=2640275", "title": "Haydock", "text": "Haydock \u00e8 un paese parte del Metropolitan Borough of St Helens (Merseyside), in Inghilterra. Il paese si trova a met\u00e0 strada tra Liverpool e Manchester, sul percorso della A580 (East Lancashire Road) ed accanto l'uscita autostradale \"23\" dell'autostrada M6. Secondo il censimento del 2001 il paese ha una popolazione di 11,962."}
{"id": "2640276", "revid": "110157", "url": "https://it.wikipedia.org/wiki?curid=2640276", "title": "La Gloria (Colombia)", "text": "La Gloria \u00e8 un comune della Colombia facente parte del dipartimento di Cesar.\nIl centro abitato venne fondato da Benito Torices Bermudez, Juan Cruz Uribe, Gregorio Arias e Herm\u00f3genes Maza nel 1800, mentre l'istituzione del comune \u00e8 del 1888.\nBiblioburro.\nA La Gloria esiste una biblioteca mobile, fondata da un insegnante locale, tale Luis Soriano, soprannominato dai locali \"el profesor\", che due volte la settimana distribuisce libri in prestito agli abitanti trasportandoli a dorso di due asini: Alfa e Beto. La biblioteca itinerante \u00e8 chiamata Biblioburro (\"burro\" in lingua spagnola significa \"asino\")."}
{"id": "2640282", "revid": "729019", "url": "https://it.wikipedia.org/wiki?curid=2640282", "title": "Kalsoy", "text": "Kalsoy \u00e8 un'isola situata a nord-est nell'arcipelago delle Isole F\u00e6r \u00d8er tra Eysturoy e Kunoy. Ha una superficie complessiva 30,6\u00a0km\u00b2, con complessivi 76 abitanti al 2016. \u00c8 l'isola dell'arcipelago che vanta il maggior rapporto lunghezza/larghezza.\nGeografia.\nLa costa occidentale presenta scogliere molto ripide per l'intera lunghezza dell'isola, mentre le dolci vallate sul versante orientale hanno favorito lo sviluppo di quattro piccoli insediamenti urbani: H\u00fasar, Mikladalur, Sy\u00f0radalur e Tr\u00f8llanes, per una popolazione totale di circa 150 abitanti. Questi piccoli villaggi sono collegati tra loro da una strada parzialmente asfaltata, che presenta anche quattro tunnel non illuminati.\nLa forma allungata dell'isola e questi tunnel stradali hanno contribuito a far soprannominare l'isola \"il flauto\". L'isola possiede un faro alla sua estremit\u00e0 settentrionale, chiamato Kallur.\nL'isola appartiene amministrativamente al comune di Klaksv\u00edk.\nOrografia.\nL'isola presenta 13 montagne o rilievi:\nCollegamenti.\nAlcuni traghetti sbarcano a Sy\u00f0radalur, mentre la nave postale (chiamata \"Sam\") presta regolare servizio tra Klaksv\u00edk e gli insediamenti dell'isola. Si pu\u00f2 percorrere l'intera strada fino al faro di Kallur, all'estremo nord dell'isola, anche se \u00e8 preferibile prendere con s\u00e9 una torcia elettrica a causa dei quattro tunnel non illuminati. D'altra parte, il traffico \u00e8 abbastanza scarso da non avere problemi legati all'inquinamento dovuto ai gas di scarico.\nIl tunnel pi\u00f9 settentrionale che raggiunge Tr\u00f8llanes \u00e8 molto stretto, freddo, umido e lungo pi\u00f9 di 2\u00a0km; inoltre, esso \u00e8 scarsamente utilizzato dai veicoli dal momento che la popolazione di Tr\u00f8llanes \u00e8 costituita solo da 20 persone. Esiste una strada alternativa al tunnel che collega Mikladalur a Tr\u00f8llanes; \u00e8 per\u00f2 pericolosa, in quanto molto ripida ed \u00e8 quindi preferibile evitarla.\nEsiste anche un servizio di autobus tra H\u00fasar e Tr\u00f8llanes.\nLeggende.\nVi sono molte leggende legate all'isola di Kalsoy. La pi\u00f9 famosa \u00e8 la \"Leggenda di Selkie o donna-foca di Mikladalur\".\nIl folklore tradizionale delle isole F\u00e6r \u00d8er racconta come alla dodicesima notte, le foche emergessero dal mare, si strappasero le loro pelli e diventassero in questo simili agli esseri umani danzando sulla spiaggia. Ma prima del sorgere del sole, dovevano rimettersi la loro pelle di foca per tornare nel mare.\nUna notte, tuttavia, un contadino di Mikladalur rub\u00f2 la pelle di una bellissima donna-foca, la quale non pot\u00e9 cos\u00ec fare ritorno nel mare dal suo compagno e dai suoi cuccioli. Perci\u00f2, fu costretta a sposare il contadino e diede alla luce alcuni bambini. Egli aveva chiuso a chiave la sua pelle di foca in una grossa cassa, insieme a tutti i suoi averi pi\u00f9 preziosi in modo che lei non potesse pi\u00f9 lasciarlo. Il contadino, per maggiore sicurezza, teneva sempre la chiave della cassa appesa al collo.\nMa un giorno, mentre era fuori a pescare, il contadino si accorse di aver dimenticato a casa la chiave della cassa. Torn\u00f2 quindi di fretta a casa, ma, una volta arrivato, non trov\u00f2 la sua donna-foca; inoltre, prima di andarsene, lei aveva spento il braciere e nascosto tutti i coltelli per proteggere i suoi bambini dall'eventuale ira dell'uomo.\nPi\u00f9 tardi, la notte precedente alla consueta mattanza delle foche, il contadino sogn\u00f2 la donna-foca che le implorava di non uccidere il suo compagno (chiamato il \"Difensore della Scogliera delle Foche\") e i loro cuccioli. Il contadino non diede ascolto a questo sogno e la vendetta della donna-foca fu terribile: mentre il contadino banchettava durante la festa della mattanza, la donna-foca stessa, con le sembianze di un mostro, entr\u00f2 nella sua fattoria facendo una profezia di vendetta: tanti uomini sarebbero morti cadendo dalle scogliere , o affogati, fin quando non si sarebbe raggiunto un numero sufficiente di persone in grado di circondare, mano nella mano, tutta l'isola di Kalsoy.\nQuesta profezia \u00e8 stata seriamente presa in considerazione, non solo nell'isola di Kalsoy ma in tutte le isole F\u00e6r \u00d8er. Nel tempo infatti svariati incidenti mortali del genere sono avvenuti, a Kalsoy ma non solo. I discendenti delle \"donne-foca\" sono ancora conosciute nel Paese per alcune caratteristiche, specialmente per le loro piccole dita."}
{"id": "2640283", "revid": "599013", "url": "https://it.wikipedia.org/wiki?curid=2640283", "title": "Riosucio", "text": ""}
{"id": "2640284", "revid": "1573940", "url": "https://it.wikipedia.org/wiki?curid=2640284", "title": "Pruta israeliano", "text": "Il pruta ( \u05e4\u05e8\u05d5\u05d8\u05d4, pl. \"prutot\") era una denominazione della valuta d'Israele prima del 1960.\nIl pruta fu introdotto poco dopo la creazione dello stato, come millesima parte della sterlina israeliana. Sostitu\u00ec il \"mil\", che era la millesima parte della sterlina palestinese, una valuta emessa dal Mandato britannico della Palestina prima del maggio 1948.\nLa parola \"pruta\" fu presa in prestito dall'ebraico della Mishnah, in cui significa \"una moneta di poco valore\". Questa parola fu probabilmente derivata in origine da una parola aramaica con lo stesso significato.\nIl pruta fu abolito nel 1960 quando il governo israeliano decise di cambiare la suddivisione della sterlina israeliana in 100 agora. Questa scelta fu necessaria a causa della costante svalutazione della sterlina israeliana, che rese ridondanti le monete di taglio inferiore a 10 pruta.\nQuesto pruta non dev'essere confuso con il pruta halakhico, che \u00e8 il valore minimo di denaro per una serie di applicazioni halakhiche. Tra le altre, il valore minimo che si \u00e8 tenuti a restituire se rubato, il valore minimo necessario per compiere un matrimonio, e il minimo investimento necessario per essere considerato un investitore (equivalente a 0,22 grammi di argento puro)."}
{"id": "2640290", "revid": "27716564", "url": "https://it.wikipedia.org/wiki?curid=2640290", "title": "Horologium Augusti", "text": ""}
{"id": "2640292", "revid": "767487", "url": "https://it.wikipedia.org/wiki?curid=2640292", "title": "Chaos UK", "text": "I Chaos UK sono un gruppo musicale hardcore punk formato nel 1979 a Portishead vicino a Bristol. La formazione originale consisteva in Simon (voce), Andy (chitarra), Kaos (basso) e Potts (batteria). Durante gli anni la formazione \u00e8 cambiata molte volte e gli unici membri originali rimasti sono Kaos e Gabba. I loro testi sono generalmente focalizzati su alcolismo, disoccupazione, politica, resistenza alla polizia e alle autorit\u00e0."}
{"id": "2640296", "revid": "123818651", "url": "https://it.wikipedia.org/wiki?curid=2640296", "title": "TV Moda", "text": "TV Moda \u00e8 un programma televisivo italiano ideato e condotto da Jo Squillo, in onda dal 1999 su diverse reti televisive.\nLa trasmissione.\nIl programma, ispirato ai format \"Style\", in onda sulla CNN, e a \"Premi\u00e8re\", in onda in Francia, \u00e8 un magazine dedicato al mondo della moda in cui vengono mostrate le sfilate e i backstage delle stesse e vengono intervistati grandi stilisti e celebrit\u00e0 italiani e internazionali. Spesso vengono anche fatte delle incursioni in discoteche e locali dove nascono nuove tendenze, e visitate le famose \"capitali della moda\". Durante la messa in onda vengono proposte anche varie canzoni e videoclip della conduttrice.\nDal programma, in onda per i primi dieci anni di programmazione su Rete 4 il sabato nel primo pomeriggio per poi passare, dal 2009 al 2011, nella mattinata di Italia 1, \u00e8 stata tratta un'intera emittente televisiva satellitare gratuita, Class TV Moda, dove dal 2002 sono trasmessi 24 ore su 24 i servizi del programma. Da settembre 2011 il programma va in onda solo su Class TV Moda, venendo sostituito sulle reti Mediaset da \"ModaMania\", che mantiene pressoch\u00e9 la stessa impostazione del predecessore.\nLe sigle finali del programma sono cantate da Jo Squillo e cambiano nel corso delle puntate.\nSpin-off.\nDal programma sono state tratte altre due trasmissioni televisive, sempre condotte da Jo Squillo, che in gran parte utilizzano gli stessi servizi di \"TV Moda\": ModaMania, in onda a partire dalla stagione televisiva 2011/2012 sulle reti Mediaset, e Mode, trasmesso dal 2012 al 2015 su Rai 2."}
{"id": "2640297", "revid": "272916", "url": "https://it.wikipedia.org/wiki?curid=2640297", "title": "Tua (principessa)", "text": ""}
{"id": "2640300", "revid": "1776051", "url": "https://it.wikipedia.org/wiki?curid=2640300", "title": "Evolution 4.0", "text": "Evolution 4.0 \u00e8 il quarto album in studio del gruppo musicale finlandese Thunderstone."}
{"id": "2640301", "revid": "110157", "url": "https://it.wikipedia.org/wiki?curid=2640301", "title": "Short Sharp Shock", "text": "Short Sharp Shock \u00e8 un album del gruppo hardcore punk britannico Chaos UK, pubblicato nel 1984 dalla Anagram Records.\nTracce.\nTutte le tracce dei Chaos UK tranne dove indicato."}
{"id": "2640302", "revid": "110157", "url": "https://it.wikipedia.org/wiki?curid=2640302", "title": "Biacangelicina", "text": "La biacangelicina \u00e8 una sostanza organica appartenente alla famiglia delle furanocumarine lineari, presente in particolare nella buccia di agrumi quali il bergamotto e il limone."}
{"id": "2640303", "revid": "533647", "url": "https://it.wikipedia.org/wiki?curid=2640303", "title": "Gi\u014drgos Agorogiann\u012bs", "text": "Carriera.\nClub.\nHa giocato con Larissa, , Panionios.\nNazionale.\nDal 1989 al 1992 ha collezionato 7 presenze con la nazionale greca."}
{"id": "2640304", "revid": "154639", "url": "https://it.wikipedia.org/wiki?curid=2640304", "title": "Ierofania", "text": "Ierofania (dal greco antico \"hier\u00f3s\", \"sacro\", e \"phainein\", \"mostrare\") \u00e8 un termine proprio della scienza delle religioni, della storia delle religioni, della fenomenologia della religione e dell'antropologia del sacro, che designa la \"manifestazione del sacro\".\nIl termine \"Ierofania\" fu introdotto dallo storico delle religioni rumeno Mircea Eliade risultando essere un concetto cardine della sua ricerca.\nIl termine non comporta alcuna ulteriore specificazione e si riferisce a qualsiasi manifestazione del sacro in qualunque oggetto, persona o luogo nel corso della Storia dell'umanit\u00e0. Esso denota una realt\u00e0 del tutto diversa rispetto a quella comunemente intesa come del \"nostro mondo\", il profano, la quale si manifesta nella realt\u00e0 ordinariamente percepita.\nUn albero o una pietra o un essere umano come manifestazioni del sacro, ierofanie, non perdono le loro caratteristiche fisiche, ma non per queste caratteristiche fisiche essi vengono ritenuti sacri. Divengono \"ierofanie\" quando assurgono ad ulteriori significati ed attributi, quando, cio\u00e8, gli uomini scorgono in loro qualcosa d'\"altro\", di \"totalmente Altro\", un \"altro\" che appartiene al mondo del sacro.\nQualsiasi oggetto, comportamento, funzione, essere pu\u00f2 divenire sacro in una cultura umana separandosi inevitabilmente da ci\u00f2 che lo circonda, il profano, pur mantenendone le caratteristiche fisiche. "}
{"id": "2640305", "revid": "729019", "url": "https://it.wikipedia.org/wiki?curid=2640305", "title": "Sv\u00ednoy", "text": "Sv\u00ednoy \u00e8 un'isola situata nella parte nord-orientale dell'arcipelago delle Isole F\u00e6r \u00d8er, a est rispetto all'isola di Bor\u00f0oy e a ovest di Vi\u00f0oy. L'isola prende il nome dal norvegese antico Sv\u00edney, che significa \"isola dei maiali\". Il nome \u00e8 curiosamente simile all'isola Swona, nelle Orcadi.\nNell'isola \u00e8 presente una sola localit\u00e0 abitata, \"Sv\u00ednoy\", dove vivono tutti i 29 abitanti (al 2016) dell'isola; nel 2002 erano 73. L'isola ha costituito un comune autonomo fino al 1\u00ba gennaio 2009, quando \u00e8 stato incorporato nel comune di Klaksv\u00edk.\nOrografia.\nLa costa \u00e8 scoscesa con molte scogliere, incluso il precipizio di Eysturh\u00f8vdi alto 345\u00a0m nella parte settentrionale dell'isola.\nSette rilievi collinari sono presenti nell'isola di Sv\u00ednoy:"}
{"id": "2640311", "revid": "124986777", "url": "https://it.wikipedia.org/wiki?curid=2640311", "title": "Episodi di Slam Dunk", "text": "Questa lista contiene gli episodi di Slam Dunk, anime sportivo prodotto nel 1993 dallo studio di animazione giapponese Toei Animation e basato sull'omonimo manga di Takehiko Inoue."}
{"id": "2640316", "revid": "729019", "url": "https://it.wikipedia.org/wiki?curid=2640316", "title": "Earlestown", "text": "Earlestown \u00e8 una cittadina di 10,274 abitanti, parte del Metropolitan Borough of St Helens nella contea del Merseyside, in Inghilterra."}
{"id": "2640323", "revid": "1305772", "url": "https://it.wikipedia.org/wiki?curid=2640323", "title": "Biacangelicolo", "text": "Il biacangelicolo \u00e8 una sostanza organica naturale appartenente alla famiglia delle furanocumarine, presente in particolare nella buccia di agrumi quali il limone e il lime."}
{"id": "2640334", "revid": "15756", "url": "https://it.wikipedia.org/wiki?curid=2640334", "title": "Armoriale delle famiglie italiane (Baa-Baq)", "text": "Questo \u00e8 l'armoriale delle famiglie italiane il cui cognome inizia con le lettere che vanno da Baa a Baq."}
{"id": "2640335", "revid": "991694", "url": "https://it.wikipedia.org/wiki?curid=2640335", "title": "Morgana MacCawber", "text": ""}
{"id": "2640336", "revid": "123456299", "url": "https://it.wikipedia.org/wiki?curid=2640336", "title": "Stadio Constantin R\u0103dulescu", "text": "Lo stadio Constantin R\u0103dulescu (in rumeno \"Stadionul Dr. Constantin R\u0103dulescu\") \u00e8 un impianto sportivo di Cluj-Napoca, in Romania, nel quartiere di Gruia. \u00c8 intitolato a Constantin R\u0103dulescu, che fu allenatore della Nazionale di calcio romena tra il 1923 e il 1940.\nLo stadio fu edificato nel 1973, con una capienza di spettatori, per le partite interne del , che all'epoca navigava tra la seconda e la terza divisione.\nA seguito della qualificazione in Champions League \u00e8 stato ristrutturato.\nHa ospitato le partite casalinghe del CFR Cluj nella Champions League 2008-09, contro Chelsea, Bordeaux e Roma e la partita della qualificazione ai Mondiali 2010, contro la Lituania."}
{"id": "2640341", "revid": "1546219", "url": "https://it.wikipedia.org/wiki?curid=2640341", "title": "Wordshaker", "text": "Wordshaker \u00e8 il secondo album delle The Saturdays, pubblicato dalla Fascination Records il 9 ottobre in Irlanda e il 12 in Regno Unito.\nIl primo singolo estratto \u00e8 stato \"Forever Is Over\", mentre come secondo singolo \u00e8 previsto il brano \"Ego\"."}
{"id": "2640348", "revid": "110157", "url": "https://it.wikipedia.org/wiki?curid=2640348", "title": "Prva hrvatska nogometna liga 2009-2010", "text": "La Prva hrvatska nogometna liga 2009-2010, conosciuta anche come T-Com Prva HNL 2009-2010 per motivi di sponsorizzazione, \u00e8 stata la diciannovesima edizione della massima serie del campionato di calcio croato, disputata tra il 25 luglio 2009 e il 13 maggio 2010, e conclusa con la vittoria della Dinamo Zagabria, al suo dodicesimo titolo (sedicesimo in totale).\nCapocannoniere del torneo fu Davor Vugrinec (NK Zagabria), con 18 reti.\nFormula.\nIl numero di squadre partecipanti pass\u00f2 dalle dodici della precedente stagione alle sedici di quella attuale e disputarono un turno di andata e ritorno per un totale di 30 partite al termine delle quali le ultime tre classificate furono retrocesse in 2.HNL.\nLe qualificate alle coppe europee furono quattro: la vincente alla UEFA Champions League 2010-2011 mentre la seconda, la terza e la vincitrice della coppa nazionale alla UEFA Europa League 2010-2011.\nClassifica.\nLegenda:\nNote:\nStatistiche.\nClassifica marcatori.\nFonte: hrnogomet.com e hns-cff.hr\nSquadra campione.\nFonte: worldfootball.net"}
{"id": "2640356", "revid": "111210810", "url": "https://it.wikipedia.org/wiki?curid=2640356", "title": "Penisola di Wirral", "text": "Wirral o \"Il Wirral\" \u00e8 una penisola nel nord-ovest dell'Inghilterra. La penisola si trova tra il fiume Dee (ad ovest) ed il fiume Mersey (ad est) mentre sulla costa settentrionale \u00e8 bagnata dal mare d'Irlanda. Il fiume Dee segna anche il confine politico con il Galles.\nGeografia.\nIl Wirral \u00e8 di forma rettangolare ed \u00e8 lunga circa 21 km e larga circa 12 km. La parte settentrionale fa parte del Metropolitan Borough of Wirral della contea del Merseyside, e la parte meridionale fa parte della contea del \"Cheshire\". Il territorio \u00e8 quasi tutto pianeggiante caratterizzato da coste basse e sabbiose.\nStoria.\nStoricamente, il confine meridionale del Wirral veniva segnato al punto che si poteva raggiungere con due tiri d'arco dalle mura della citt\u00e0 di Chester ('Two arrow falls from Chester City Walls'), come citato nel libro Domesday Book. Fino al 1\u00ba aprile 1974 l'intera penisola del Wirral faceva parte della contea del Cheshire. Nel passato fu anche una centena.\nTrasporti.\nLa penisola \u00e8 attraversata per tutta la sua lunghezza dall'autostrada Motorway M53 e dalla Strada statale A41. Le linee ferroviarie presenti collegano il Wirral a Chester, Warrington in Cheshire ed Wrexham in Galles.\nAttraversamento del Mersey.\nLa penisola \u00e8 collegata alla citt\u00e0 di Liverpool dai tre Mersey Tunnels sottomarini:\nInoltre la compagnia di traghetti Mersey Ferry opera anch'essa sulla rotta Birkenhead-Liverpool."}
{"id": "2640360", "revid": "661526", "url": "https://it.wikipedia.org/wiki?curid=2640360", "title": "Wirral", "text": ""}
{"id": "2640364", "revid": "303585", "url": "https://it.wikipedia.org/wiki?curid=2640364", "title": "Wirral (penisola)", "text": ""}
{"id": "2640372", "revid": "1361022", "url": "https://it.wikipedia.org/wiki?curid=2640372", "title": "Vladimir Ku\u0161", "text": "Biografia.\n\u00c8 nato nel 1965 a Mosca ed ha iniziato a disegnare e a rivelare la sua abilit\u00e0 artistica fin dall'et\u00e0 di tre o quattro anni. Ha iniziato a frequentare una scuola d'arte a sette anni in Russia. Trascorreva la prima met\u00e0 della sua giornata nella scuola regolare, svolgendo i compiti, e spendendo la seconda met\u00e0 in lezioni d'arte fino alle nove di sera. \u00c8 entrato nel Moscow Art Institute a diciassette anni, e quando, diciottenne, inizi\u00f2 i due anni obbligatori di servizio militare, fu presto incaricato di dipingere affreschi e tele, piuttosto che svolgere le regolari funzioni di fanteria.\nSecondo Ku\u0161, i principali artisti che hanno influenzato il suo stile sin dalla sua prima esperienza alla scuola d'arte sono Botticelli, Bosch, van Gogh, D\u00fcrer, Vermeer ma soprattutto Dal\u00ed. Stancatosi dello stile pittorico di C\u00e9zanne su cui si focalizzava la scuola d'arte, Ku\u0161 \u00e8 passato da adolescente alle immagini surreali ed ha realizzato il suo primo dipinto surreale all'et\u00e0 di quattordici anni. Ku\u0161 ha sperimentato diversi stili di impressionismo dopo aver visto un libro di opere di Salvador Dal\u00ed alla fine degli anni ottanta, ma non fece fortuna perch\u00e9 lo stile perse di forma. Fortemente influenzato dal padre, un matematico, Ku\u0161 credeva che i dipinti realistici mostrassero l'abilit\u00e0 professionale dell'artista e attir\u00f2 cos\u00ec gli spettatori in modo che essi potessero accettare le immagini impossibili dipinte come realistiche, abbastanza da vedere le metafore in esse contenute ed esplorarne i diversi livelli di significato.\nNel 1987 ha iniziato a vendere i suoi dipinti e a esporli all'interno dell'Union of Artists. Intorno allo stesso periodo di tempo fu invitato a dipingere una serie di ritratti per il personale dell'ambasciata degli Stati Uniti, sebbene sia stato costretto a ridurre il suo lavoro sui ritratti dopo che il KGB divenne sospettoso del suo coinvolgimento con gli americani a causa di libri che egli lesse durante la leva militare.\nNel 1990 ha esposto i suoi lavori in Germania insieme ad altri due artisti russi; ha visitato Los Angeles per una mostra ed \u00e8 rimasto negli Stati Uniti.\nNel 1991 il suo sogno \u00e8 diventato realt\u00e0. Per un certo periodo \u00e8 stato in grado di affittare un piccolo garage a Los Angeles in cui dipingere, ma non \u00e8 riuscito a trovare alcun luogo in cui esporre le sue opere. Ha guadagnato denaro ritraendo le persone sul molo di Santa Monica. Alla fine ha speso i propri risparmi in un biglietto per le Hawaii e dormito sulla spiaggia di Santa Monica finch\u00e9 il volo di rientro non part\u00ec alcuni giorni pi\u00f9 tardi.\nLa sua arte \u00e8 stata per prima notata nel continente asiatico ed in seguito si \u00e8 diffusa in America. Nel 2001 Ku\u0161 ha aperto la sua prima galleria d'arte, \"Kush Fine Art\" a Lahaina, nelle isole Hawaii. Attualmente ha inoltre un'altra galleria \"Kush Fine Art\" a Laguna Beach, in California.\nStile e opere.\nKu\u0161 lavora prevalentemente nel mezzo della pittura ad olio su tela o tavola, con molti dei dipinti originali venduti anche come edizione limitata gicl\u00e9e-su-tela stampe. Le sue sculture color bronzo sono di piccole dimensioni e di solito basate su immagini dei suoi dipinti, come la noce di Eden e pro e contro. Anche se il suo stile \u00e8 spesso descritto come surrealista, Kush si riferisce ad esso come \"realismo metaforico\" e cita la precoce influenza sul suo stile di pittura surrealista di Salvador Dal\u00ed, cos\u00ec come i paesaggi del pittore romantico tedesco Caspar David Friedrich. Un'altra influenza sul suo lavoro \u00e8 stato il pittore olandese del 16 \u00b0 secolo Hieronymus Bosch, noto per il suo immaginario fantastico e a volte caratterizzato come \"pre-surrealismo surrealista\".\nAli, navi e paesaggi marini dai colori saturi sono temi frequenti nei suoi dipinti, esemplificati in pendant, arrivo della nave Fiore e partenza della nave Alata. L'acqua che scorre \u00e8 un altro tema ricorrente, esemplificato in Breach e corrente. In altri lavori, come nelle Tre Grazie e africana Sonata si fondono le forme umane e animali con oggetti inanimati.\nParziale lista dei dipinti:\nDipinti originali di Ku\u0161 includono:"}
{"id": "2640377", "revid": "74801", "url": "https://it.wikipedia.org/wiki?curid=2640377", "title": "E sia cos\u00ec", "text": "E sia cos\u00ec \u00e8 il titolo di album di Aleandro Baldi, uscito nel 1989 su etichetta CGD/East West Records.\nSi tratta del secondo album del cantautore toscano, che fece seguito all'album eponimo del 1987.\nL'album prende il nome dall'omonima canzone, giunta terza al Festival di Sanremo del 1989 nella sezione \u201cNuove Proposte\u201d dietro a \"Bambini\" di Paola Turci e a \"Sei tu\" di Stefano Borgia.\nContiene, tra l'altro, il brano \"La nave va\", presentato al Festival di Sanremo del 1986, sempre nella sezione \u201cNuove Proposte\u201d, e giunto secondo dietro a \"Grande grande amore\" di Lena Biolcati.\nIn totale, l'album contiene 10 brani."}
{"id": "2640381", "revid": "124727119", "url": "https://it.wikipedia.org/wiki?curid=2640381", "title": "Cem \u00d6zdemir", "text": "\u00c8 stato a capo del partito Alleanza 90/I Verdi assieme a Claudia Roth dal 2008 fino al 2018 ed \u00e8 stato membro del Parlamento europeo dal 2004 al 2009.\nCarriera politica.\nNato a Bad Urach, nel Baden-W\u00fcrttemberg, il 21 settembre 1965 da genitori turchi di etnia circassa, giunti in Germania nel 1960, \u00d6zdemir fa parte del partito tedesco dei Verdi dal 1981. Dal 1989 al 1994, \u00e8 stato membro del consiglio regionale del partito nello stato federale del Baden-W\u00fcrttemberg. \u00c8 stato eletto al Parlamento federale nel 1994, primo immigrato di seconda generazione ad essere rappresentato nel Parlamento tedesco (ha ottenuto la cittadinanza tedesca nel 1983).\nNel 2008, \u00d6zdemir \u00e8 stato eletto a capo del partito dei Verdi. Spesso \u00e8 indicato come l'Obama tedesco. L'8 dicembre 2021 \u00e8 stato eletto Ministro dell'Agricoltura del Governo tedesco, guidato dal nuovo Cancelliere Olaf Scholz.\nVita personale.\nDefinitosi un musulmano laico, \u00d6zdemir \u00e8 sposato con P\u00eda Mar\u00eda Castro, una giornalista argentina, dalla quale ha avuto una figlia, Mia Rasha. Oltre al tedesco ed al dialetto svevo, parla fluentemente il turco e l'inglese."}
{"id": "2640382", "revid": "1543377", "url": "https://it.wikipedia.org/wiki?curid=2640382", "title": "Johnny Whitaker", "text": "Attore bambino caratterizzato da una folta chioma di capelli rossi, \u00e8 noto in Italia per il ruolo di \"Jody\" nella serie televisiva \"Tre nipoti e un maggiordomo\". Molto attivo nel cinema e in televisione dal 1965 al 1977, e poi ancora dal 1997.\nBiografia.\nQuinto di otto fratelli, Johnny Whitaker nasce nel 1959 in California, da Thelma e John O. Whitaker Sr.. Inizia l'attivit\u00e0 di attore all'et\u00e0 di tre anni, comparendo in spot pubblicitari per un autosalone trasmessi da una televisione locale. Nel 1965, quando ha sei anni, gli viene affidato il ruolo del giovane Scotty Baldwin nella soap opera \"General Hospital\", poi portato avanti nel tempo da altri attori. \nL'anno seguente fa la sua prima significativa apparizione cinematografica nel film \"Arrivano i russi, arrivano i russi\" (1966). Del cast fa parte l'attore Brian Keith che, colpito dalle capacit\u00e0 espressive del bambino, lo raccomanda ai produttori per la serie televisiva \"Tre nipoti e un maggiordomo\" (\"Family Affair\", 1966-1971). La parte originariamente era stata scritta per un bambino di dieci anni ma la straordinario legame che immediatamente si stabilisce tra lui e la piccola Anissa Jones porta i produttori a riadattare su di lui l'intera sceneggiatura. Lo strepitoso successo della serie rende Whitaker una celebrit\u00e0 a livello internazionale.\nNel 1969 recita in \"The Littlest Angel\" della serie antologica Hallmark Hall of Fame. Come \"guest star\" appare anche in alcuni episodi della serie televisiva \"Gunsmoke\".\nTerminata nel 1971 l'esperienza di \"Tre nipoti e un maggiordomo\", Whitaker comincia a lavorare per la Disney. Nel 1972 \u00e8 protagonista con Jodie Foster in \"Due ragazzi e un leone\" e con George Spell in \"The Biscuit Eater\". Interpreta inoltre il ruolo di Tom Sawyer nel \"musical\" del 1973 \"Tom Sawyer\", ancora una volta a fianco di Jodie Foster (in quell'occasione l'attore vanta il privilegio di essere stato il primo attore a dare un \"bacio cinematografico\" a Foster). \u00c8 anche doppiatore, sempre nel 1973, nel film animato della Disney \"Robin Hood\". L'ultimo suo successo \u00e8 come protagonista insieme a Scott C. Kolden nella serie televisiva \"Sigmund and the Sea Monsters\" (1973-1974). \nDivenuto adolescente, la sua transizione a ruoli di adulto si rivela difficile, e Whitaker rimane molto colpito dalla morte per overdose di Anissa Jones nel 1976. Diplomatosi alla Sylmar High School, decide cos\u00ec di prendersi un periodo di riposo, trascorrendo due anni in Portogallo dove \u00e8 attivo come missionario per la Chiesa di Ges\u00f9 Cristo dei santi degli ultimi giorni e si distingue per l'impegno profuso a favore dell'infanzia. Tornato negli USA, studia alla Brigham Young University, laureandosi in Scienze della comunicazione nel 1986. Oltre all'inglese, parla correntemente lo spagnolo, il portoghese e il francese.\nLavora per qualche tempo come consulente informatico alla CBS, come ha raccontato egli stesso in un'intervista a Tom Snyder per il \"The Late Show\"; successivamente apre con la sorella la Whitaker Entertainment a Los Angeles, un'agenzia che si prefigge di preparare e lanciare nuovi talenti nel mondo dello spettacolo.\n\u00c8 stato sposato dal 1984 al 1988 con Symbria Wright, di Reseda (California). In seguito al divorzio, attraversa un periodo difficile nella propria vita personale con problemi di droga e alcol, dei quali si libera totalmente dal 1997, impegnandosi anche in prima persona in associazioni per il recupero dei tossicodipendenti."}
{"id": "2640383", "revid": "7", "url": "https://it.wikipedia.org/wiki?curid=2640383", "title": "Johnnie Whitaker", "text": ""}
{"id": "2640390", "revid": "36426", "url": "https://it.wikipedia.org/wiki?curid=2640390", "title": "Chiesa di San Frediano al Cestello", "text": ""}
{"id": "2640392", "revid": "767487", "url": "https://it.wikipedia.org/wiki?curid=2640392", "title": "Selva morale e spirituale", "text": "La Selva morale e spirituale (SV 252-288) \u00e8 una collezione di musica sacra di Claudio Monteverdi pubblicata a Venezia nel 1640 e 1641. Il titolo completo \u00e8 \"Selva / Morale e Spirituale / di Clavdio Monteverde / Maestro di Capella della Serenissima / Republica Di Venetia / Dedicata / alla Sacra Cesarea Maesta dell'Imperatrice / Eleonora / Gonzaga / Con Licenza de Superiori &amp; Priuilegio. / In Venetia M DC X X X X / Appresso Bartolomeo Magni\". La raccolta contiene composizioni come \"Beatus Vir\", \"Laudate pueri Dominum\", \"Missa in illo tempore\", \"Ut queant laxis\", \"Gloria a 7\", \"Salve Regina\", \"Confitebor alla francese\" e altre.\nLa lista completa dei lavori \u00e8:"}
{"id": "2640396", "revid": "433605", "url": "https://it.wikipedia.org/wiki?curid=2640396", "title": "Lewis Hine", "text": "Biografia.\nLewis W. Hine nacque a Oshkosh, nello stato del Wisconsin, nel 1874. Dopo la morte del padre in un incidente, inizi\u00f2 a lavorare e a risparmiare per potersi permettere di frequentare il college. Hine studi\u00f2 sociologia presso la University of Chicago, la Columbia University e la New York University. Divenne poi insegnante a New York presso la Ethical Culture School, dove incoraggi\u00f2 i suoi studenti ad utilizzare la macchina fotografica come mezzo di sviluppo culturale. Le sue classi viaggiarono fino alla Ellis Island in New York Harbor, fotografando le centinaia di immigrati che vi approdavano ogni giorno. Tra il 1904 e il 1909, Hine scatt\u00f2 circa 200 fotografie, e svilupp\u00f2 la convinzione di una vera vocazione per il fotogiornalismo\nNel 1907, divenne il fotografo della National Child Labor Committee (NCLC). Nei dieci anni successivi, Hine document\u00f2 il lavoro minorile nelle fabbriche americane per supportare l'impegno della NCLC nell'abolizione di questa pratica. Tra il 1906 e il 1908, fu fotografo \"freelance\" per \"The Survey\", una rivista di promozione di riforme sociali, scattando immagini che dimostrassero la crudelt\u00e0 delle condizioni di lavoratori bambini.\nNel 1908, Hine fotograf\u00f2 operai e attivit\u00e0 nella zona industriale siderurgica di Pittsburgh per un importante studio sociologico intitolato The Pittsburgh Survey. Durante la prima guerra mondiale, document\u00f2 l'opera di assistenza e soccorso della Croce Rossa in Europa. Negli anni venti e nei primi anni Trenta, Hine produsse una serie di ritratti di operai in cui veniva enfatizzato il contributo umano alla societ\u00e0 industriale. Nel 1930, gli fu commissionata la documentazione del processo di costruzione dell'Empire State Building. Hine fotograf\u00f2 gli operai in precarie condizioni di lavoro e privi di strumenti di sicurezza.\nPer ottenere i migliori punti panoramici da cui scattare, Hine si posizion\u00f2 in una struttura appositamente progettata circa 300 metri al di sopra della Fifth Avenue.\nDurante la Grande depressione lavor\u00f2 nuovamente per la Croce Rossa, fotografando l'opera di soccorso nel Sud degli Stati Uniti colpiti dalla siccit\u00e0, e per il Tennessee Valley Authority (TVA), documentando la vita nelle montagne del Tennessee orientale. Lavor\u00f2 anche come capo fotografo del Works Progress Administration's (WPA) che studi\u00f2 i cambiamenti nel settore industriale e gli effetti sull'occupazione. Hine fu anche eletto nel consiglio di facolt\u00e0 della Ethical Culture Fieldston School.\nLa Biblioteca del Congresso conserva pi\u00f9 di cinquemila fotografie di Hine, inclusi molti esempi dei suoi ritratti sul lavoro minorile e sulle attivit\u00e0 assistenziali della Croce Rossa."}
{"id": "2640398", "revid": "709565", "url": "https://it.wikipedia.org/wiki?curid=2640398", "title": "Discografia di Ozzy Osbourne", "text": "Questa voce contiene la discografia di Ozzy Osbourne, dagli esordi fino ad oggi."}
{"id": "2640400", "revid": "38120", "url": "https://it.wikipedia.org/wiki?curid=2640400", "title": "Dottor Midnite", "text": ""}
{"id": "2640405", "revid": "38120", "url": "https://it.wikipedia.org/wiki?curid=2640405", "title": "Dottor Mid-nite", "text": ""}
{"id": "2640411", "revid": "838137", "url": "https://it.wikipedia.org/wiki?curid=2640411", "title": "Yuya (funzionario)", "text": "Di non nobili origini, spos\u00f2 la nobile egizia Tuia, imparentata con la famiglia reale, che ricopriva varie importanti posizioni nella vita pubblica e religiosa. La loro figlia Tiy divenne, nel 1390 ca., \"Grande Sposa Reale\" dell'importante faraone Amenofi III.\nYuya e Tuia potrebbero inoltre essere stati i genitori di Ay, un influentissimo cortigiano e funzionario attivo durante il regno di Akhenaton, reggente poi del giovane Tutankhamon, e infine faraone, dal 1323 al 1319 a.C., con nome di Kheperkheperura Ay. \nNon vi sono prove decisive al riguardo, tuttavia, riguardo alla parentela di Yuya e Ay, \u00e8 certo che entrambi erano originari di Akhmim. Si conosce inoltre un altro figlio di Yuya e Tuya, di nome Anen, che ebbe i titoli di Cancelliere del Basso Egitto, \"Secondo Profeta di Amon\", \"Padre del dio\" e sacerdote a Eliopoli.\nLa tomba di Yuya e Tuia fu, fino alla scoperta di quella di Tutankhamon nel 1922, una delle pi\u00f9 spettacolari mai rinvenute nella Valle dei Re, bench\u00e9 non appartenga a una coppia reale. Nonostante la sepoltura abbia visto incursioni di ladri, che vi lasciarono molti oggetti che considerarono senza valore, le mummie rimasero intatte e furono ritrovate in un perfetto stato di conservazione. I volti, in particolare, furono risparmiati dalle distorsioni comuni a molte mummie, e conservano magnificamente i tratti somatici.\ni-i-w-i-A-A1 \"Ywj3\" - Yuya\nOrigini.\nYuya proveniva dalla citt\u00e0 di Akhmim, nell'Alto Egitto, ove probabilmente era possidente terriero e un ricco membro della nobilt\u00e0 locale. Le sue origini restano per\u00f2 poco chiare. L'anatomista G. Elliot Smith, che esamin\u00f2 la mummia, riconobbe che Yuya era di una statura molto superiore alla media, considerando ci\u00f2 una caratteristica non egizia. Per quanto riguarda il suo nome e il suo aspetto, inusuali nel contesto dell'antico Egitto, alcuni egittologi ritengono che fosse uno straniero, bench\u00e9 ci\u00f2 non sia stato appurato. Il nome di Yuya ebbe svariate pronunce, come notarono Maspero e Davies nel libro \"La tomba di Yuya e Tuia\" (1907), fra cui: \"iAy, ywiA, ywA, ywiw\" e, con un geroglifico ortograficamente usuale per gli stranieri, \"y\"[uomo che si porta la mano alla bocca]\"iA\".\nIl \"Biographical Dictionary of Ancient Egypt\" suggerisce un'origine straniera, ipotizzando una ascendenza mitannica, collegando la conoscenza dei cavalli propria dei Mitanni, il ruolo di Yuya di Capo della cavalleria e l'ipotesi della sua origine straniera. Inoltre discute la possibilit\u00e0 che Yuya potesse essere fratello della madre di Amenofi III regina Mutemuia, nata forse nella famiglia reale mitannica.\nSi ritiene che Yuya sia morto intorno al 1374 a.C., sulla cinquantina.\nCarriera.\nYuya fu uno dei principali consiglieri del genero Amenofi III, ed esercit\u00f2 le funzioni di Ufficiale del Re e Direttore delle scuderie, Maestro dei cavalli; il suo titolo onorifico di \"Padre del dio\" gli deriv\u00f2 dal fatto di essere suocero di Amenofi III. In quanto oriundo di Akhmim, Yuya fu Profeta di Min, la divinit\u00e0 locale, ed esercit\u00f2 le funzioni di Sovrintendente delle mandrie, per il culto della divinit\u00e0.\nTomba.\nYuya e sua moglie furono sepolti nella Valle dei Re, nella loro tomba privata (KV46), che fu scoperta il 5 febbraio 1905 da James Edward Quibell per conto di Theodore Davis. Nonostante dei razziatori di tombe siano indubbiamente penetrati nella sepoltura e abbiano asportato gli oggetti preziosi, furono sicuramente disturbati poich\u00e9 non giunsero ai sarcofagi con le salme; cos\u00ec, il valore dei preziosi ritrovati fu sensazionale."}
{"id": "2640418", "revid": "125269637", "url": "https://it.wikipedia.org/wiki?curid=2640418", "title": "Cappella Corsini di Santo Spirito", "text": "La cappella Corsini si trova nel Chiostro Grande dell'Ammannati nel complesso di Santo Spirito a Firenze. \nStoria.\nLa cappella della famiglia Corsini si trova esterna alla basilica, e venne fatta costruire nel 1308 da Neri di Bonaccolto Corsini (come ricorda una targa), console della Lana e gonfaloniere di Giustizia nel 1255, dedicandola a san Jacopo apostolo. Alla sua morte, nel 1325, venne qui sepolto. Dal 1371 al 1384 ebbe qui sede la Compagnia di San Benedetto Bianco. \nCon la realizzazione del Chiostro Grande, nella seconda met\u00e0 del XVI secolo, la cappella venne inglobata nella nuova costruzione, lambendo l'angolo sud-ovest. La porta attuale della cappella, sormontata da uno stemma familiare, venne costruita nel 1612 dal senatore Bartolomeo Corsini. La struttura attuale risale alle trasformazioni operate tra il 1698 e il 1704 da Antonio Ponziani, Mastro Messeri e il pittore Stefano Fabbrini.\nNel 1804, con la soppressione del monastero di San Gaggio dove i Corsini avevano un'importante cappella familiare, vennero trasportati in Santo Spirito numerosi monumenti e memorie, tra cui la tomba gotica di Tommaso Corsini, i sarcofagi di Ghita degli Albizi e di Nera di Lapo Manieri (fondatrice del monastero e moglie di Tommaso), la lastra marmorea di Filippo di Tommaso e i cenotafi con busti di Bernardo e Bartolomeo Corsini, opera di Gherardo Silvani. Di Bartolomeo Corsini venne anche portato il monumento funerario, dello stesso autore.\nDescrizione.\nLa cappella si presenta oggi nelle forme date dal restauro seicentesco, voluto nel 1698-1704 incaricando l'architetto Antonio Ponziani, che rifece il tetto eliminando le capriate decorate con stemmi Corsini, e il pavimento in cotto, che incorpora alcune lapidi. Della struttura trecentesca rimane la parete opposta all'altare, dove si trovava l'ingresso al di sotto della trecentesca tomba del Beato Neri Corsini, fratello e successore nella guida della diocesi di Fiesole di sant'Andrea Corsini, con gli affreschi di un \"Cristo risorto\" e dei busti dei fratelli Andrea e Neri attribuiti a Spinello Aretino. Questo monumento si ispira fedelmente a quello di Tommaso Corsini, attribuito ad Andrea Orcagna e oggi collocato sulla parete davanti alla porta d'ingresso, proveniente da San Gaggio. entrambe le tombe hanno epitaffi in esametri latini. I resti di affreschi trecenteschi sulla parete opposta all'altare, dalla sensibile attenzione alla prospettiva intuitiva, sono attribuiti, sulla base di una menzione del Baldinucci, al misterioso allievo di Giotto Stefano fiorentino, citato nelle Vite di Vasari.\nLa base \u00e8 rettangolare con un altare racchiuso in una scarsella quadrata con volta a botte, illuminata da una vetrata ed affiancata da due piccoli ambienti di servizio. La volta della scarsella fu affrescata da Stefano Fabbrini tra il 1787 e il 1791, autore anche degli stucchi dei cornicioni e le altre decorazioni. L'altare e il pavimento della scarsella risalgono all'intervento del marmista Scopetani del 1787. Dietro l'altare si trova una copia antica della \"Madonna dell'Impannata\" di Raffaello, restaurata di recente, che and\u00f2 a sostituire l'originaria \"Madonna con angeli e i santi Bartolomeo e Girolamo\" (1520) attribuita a Raffaellino del Garbo o a Raffaello de Caroli, trasferita nel 1875 nella Galleria Corsini. Ai lati si trovano due tele di Francesco Botti con l\"'Estasi di Santa Margherita\" e la \"Nativit\u00e0\". \nLa trecentesca tomba cuspidata di \"Il monumento al Beato Neri Corsini\" invece, sul lato opposto all'altare, si trovava gi\u00e0 qui ed \u00e8 una copia ridotta di quella di Tommaso. \nIl monumento marmoreo di Bartolomeo Corsini \u00e8 un importante e precoce esempio di barocco fiorentino, ispirato alle novit\u00e0 berniniane introdotte a Pistoia dai familiari di Giulio Rospigliosi dopo la sua elezione al soglio pontificio nel 1667 col nome di Clemente XI. Il defunto \u00e8 effigiato entro una cornice ovale, tra volute inverse, putti, festoni e obelischi disposti scenograficamente.\nQui si trovano anche un busto di Clemente XII, di Girolamo Ticciati (1731, portato nella cappella nel 1788) e il cenotafio di Neri Corsini dello scultore Luigi Giovannozzi (1845)."}
{"id": "2640421", "revid": "767487", "url": "https://it.wikipedia.org/wiki?curid=2640421", "title": "Stattkus-Verzeichnis", "text": "Lo Stattkus-Verzeichnis (SV) \u00e8 un catalogo delle composizioni musicali del compositore barocco Claudio Monteverdi. Il catalogo fu pubblicato nel 1985 da Manfred H. Stattkus (\"Claudio Monteverdi: Verzeichnis der erhaltenen Werke\"); una seconda edizione \u00e8 apparsa nel 2007. \u00c8 disponibile una versione online."}
{"id": "2640425", "revid": "6923", "url": "https://it.wikipedia.org/wiki?curid=2640425", "title": "Claudia Roth", "text": "Roth \u00e8 esponente del partito Alleanza 90/I Verdi, di cui \u00e8 stata co-presidente dal 2001 al 2002 e ancora dal 2004 al 2013.\nHa ricoperto la carica di Vicepresidente del Bundestag dal 2013 al 2021. Dal dicembre 2021 \u00e8 Ministro di Stato per la Cultura e i Media del governo Scholz.\nBiografia.\nEuroparlamentare.\nNel luglio 1989 \u00e8 stata eletta per la prima volta al Parlamento europeo, dove \u00e8 stata europarlamentare fino al 1998. Dal 1994 ha ricoperto l'incarico di presidente del Gruppo Verde. Al Parlamento europeo \u00e8 stata membro della commissione per le libert\u00e0 civili, la giustizia e gli affari interni, della commissione per gli affari esteri e di commissioni straordinarie. Ha ricoperto l'incarico di vicepresidente della commissione UE-Turchia. Nel 1994 il Parlamento ha approvato la \"Relazione Roth\" sulla parit\u00e0 di diritti per gli omosessuali. Parimenti, Roth focalizz\u00f2 la propria attivit\u00e0 politica sui diritti della minoranza curda in Turchia e sull'avvicinamento e l'adesione della Turchia all'Unione europea.\nDeputata al Bundestag.\nNel 1998 \u00e8 stata eletta al Bundestag, dove ha assunto l'incarico di presidente della commissione per i diritti umani e gli aiuti umanitari. Il 9 marzo 2001 \u00e8 stata eletta per la prima volta co-presidente di Alleanza 90/I Verdi, carica che ha ricoperto assieme a Fritz Kuhn.\nDal marzo 2003 all'ottobre 2004 \u00e8 stata Incaricata del Governo federale per le politiche dei diritti umani e gli aiuti umanitari del governo Schr\u00f6der II.\nNell'ottobre 2004 \u00e8 stata nuovamente eletta co-presidente del partito assieme a Reinhard B\u00fctikofer. Nel dicembre 2006 fu riconfermata co-presidente accanto a Cem \u00d6zdemir. A seguito del risultato elettorale deludente dei Verdi alle elezioni federali del 2013 l'ufficio di presidenza si dimise e Roth non si ricandid\u00f2.\nIl 22 ottobre 2013 \u00e8 stata eletta Vicepresidente del Bundestag, carica che ha ricoperto fino al dicembre 2021, quando fu nominata Ministro di Stato per la Cultura e i Media del governo Scholz.\nPosizioni politiche.\nL'attivit\u00e0 politica di Claudia Roth si focalizza sul multiculturalismo, la tutela delle minoranze e l'integrazione europea. Noto \u00e8 il suo attivismo a sostegno delle persone LGBT in Germania e in Europa.\nClaudia Roth \u00e8 considerata una delle personalit\u00e0 pi\u00f9 polarizzanti della politica tedesca; \u00e8 considerata una politica \"emotiva\" e altres\u00ec una fedelissima del proprio partito, vicina alle istanze \"ribelli\" dei primi Verdi."}
{"id": "2640427", "revid": "767487", "url": "https://it.wikipedia.org/wiki?curid=2640427", "title": "Impulse - I sensi dell'inganno", "text": "Impulse - I sensi dell'inganno \u00e8 un film per il mercato home-video di Charles T. Kanganis del 2008.\nTrama.\nLa storia parla di una giovane donna di nome Claire, che desiderosa di stuzzicare la curiosit\u00e0 del marito Jonathan si finger\u00e0 una ragazza innocente ed ingenua.\nMa scoprir\u00e0 presto che l'uomo con cui ha passato la notte non era suo marito Jonathan, ma un suo sosia perfettamente identico di nome Simon che si innamorer\u00e0 della donna.\nSimon riuscir\u00e0 sfruttando un viaggio di lavoro di Jonathan a sostituirsi a lui e a farsi credere da Claire il vero marito mentre esso \u00e8 ricoverato in un manicomio perch\u00e9 scambiato per Simon.\nTuttavia Jonathan riuscir\u00e0 a uscirne e a trovare Claire e Simon.\nClaire si trova quindi a dover riconoscere quale dei due \u00e8 il vero marito, sparando dapprima a Jonathan, ma dopo averlo riconosciuto sparer\u00e0 anche a Simon.\nNella ricerca del classico finale aperto si vede Simon completamente impazzito e gravemente ferito ricoverato in un ospedale, di cui raggiunger\u00e0 l'incubatrice in cui \u00e8 custodito anche il figlio di Jonathan e Claire.\nApparentemente Simon scambier\u00e0 il bambino con un altro e nella scena finale si vede Claire e Jonathan mentre fanno addormentare il bambino, completamente incoscienti del fatto che esso non \u00e8 loro figlio. Lo scambio \u00e8 invece avvenuto solo in un incubo di Claire che un montaggio scadente lascia solo intuire. Sarebbe infatti alquanto improbabile che le ferite di Simon siano ancora sanguinanti dopo i nove mesi necessari a una gravidanza."}
{"id": "2640429", "revid": "110157", "url": "https://it.wikipedia.org/wiki?curid=2640429", "title": "9 Mile Station", "text": "9 Mile Station \u00e8 un insediamento nella contea di Inyo in California. Si trova dove oggi sorge la cittadina di Linnie al lato opposto dell'imbocco del \"9 miles Canyon\"."}
{"id": "2640430", "revid": "767487", "url": "https://it.wikipedia.org/wiki?curid=2640430", "title": "Kristen Pfaff", "text": "Biografia.\nPfaff nacque e crebbe a Buffalo, studiando poi alla Buffalo Academy of the Sacred Heart e all'Universit\u00e0 del Minnesota. Mentre era nel Minnesota form\u00f2 il gruppo Janitor Joe con cui pubblic\u00f2 un solo album. Nel 1993 si un\u00ec agli Hole come nuova bassista.\nMor\u00ec all'et\u00e0 di 27 anni (\u00e8 quindi \"membro\" del cosiddetto Club 27), pochi mesi dopo la morte di Kurt Cobain, marito di Courtney Love (la \"frontwoman\" degli Hole); il suo corpo venne ritrovato, esanime, nella vasca da bagno. La causa della morte fu identificata in overdose di eroina, e la donna \u00e8 stata sepolta a Buffalo nello Stato di New York al Forest Lawn Cemetery."}
{"id": "2640434", "revid": "1543377", "url": "https://it.wikipedia.org/wiki?curid=2640434", "title": "Lotta ai Giochi della I Olimpiade - Lotta greco-romana", "text": "La gara di lotta greco-romana ai Giochi della I Olimpiade si tenne il 10-11 aprile 1896 ad Atene, nello Stadio Panathinaiko, in occasione delle prime Olimpiadi dell'era moderna. Vi parteciparono cinque atleti provenienti da quattro nazioni.\nStoria dell'evento.\nL'evento si tenne il 10 aprile 1896, mentre l'11 aprile si termin\u00f2 la finale; si svolse all'aperto, nell'arena dello Stadio Panathinaiko di Atene, cos\u00ec come avveniva nelle antiche Olimpiadi.\nA differenza di oggi, vi era un'unica categoria, senza suddivisione in base al peso. Le regole erano simili alla moderna lotta greco-romana, sebbene non ci fossero limiti di tempo, e non tutti i contrasti di gamba erano proibiti (a differenza delle regole di oggi).\nQuasi tutti i partecipanti, a eccezione dei due greci, provenivano da altre discipline e lo stesso vincitore, il tedesco Carl Schuhmann, in realt\u00e0 era un ginnasta; i tifosi greci dunque puntavano molto su questa disciplina, sognando una finale tutta ellenica, dal momento che i migliori lottatori europei avevano ignorato la gara. Tuttavia la folla si era concentrata sulla gara del giorno, la maratona, vinta dal connazionale Spiridon Louis, e trascur\u00f2 l'evento.\nNazioni partecipanti.\nUn totale di 5 atleti, provenienti da 4 nazioni, gareggiarono alle Olimpiadi di Atene nella lotta greco-romana:\nRisultati.\nFinale.\nL'incontro tra Schumann e Tsitas cominci\u00f2 nel tardo pomeriggio di venerd\u00ec 10 aprile. Dopo 40 minuti di combattimento, non era stata ancora presa alcuna decisione in merito a chi avesse vinto la gara e inoltre stava calando la notte; per questo il match venne rimandato alle 09:00 del giorno successivo, sebbene Schuhmann avesse protestato, affermando che gli sarebbero serviti solo altri pochi minuti per sconfiggere Tsitas. In 15 minuti Schuhmann, il sabato mattina, batt\u00e9 Tsitas."}
{"id": "2640438", "revid": "110157", "url": "https://it.wikipedia.org/wiki?curid=2640438", "title": "Major League Baseball 1967", "text": "L'All-Star Game si disput\u00f2 il 11 luglio all'Angel Stadium of Anaheim e fu vinto dalla selezione della National League per 2 a 1.\nLe World Series si disputarono tra il 4 e il 12 ottobre e furono vinte dai St. Louis Cardinals che superarono per 4 partite a 3 i Boston Red Sox."}
{"id": "2640441", "revid": "1543377", "url": "https://it.wikipedia.org/wiki?curid=2640441", "title": "La Uni\u00f3n (Nari\u00f1o)", "text": "La Uni\u00f3n \u00e8 un comune della Colombia facente parte del dipartimento di Nari\u00f1o.\nL'abitato venne fondato tra la fine del XVI e l'inizio del XVII secolo con il nome di \"La Venta\", poi diventato \"Venta Quemada\"; l'attuale denominazione venne assunta nel 1847.\nNella sua zona suburbana si trova il luogo dove mor\u00ec Antonio Jos\u00e9 de Sucre, in suo onore venne eretto un monumento (obelisco e scultura), e dato il suo nome a un parco, un quartiere e uno stadio di calcio."}
{"id": "2640444", "revid": "767487", "url": "https://it.wikipedia.org/wiki?curid=2640444", "title": "Leiva (Colombia)", "text": "Leiva \u00e8 un comune della Colombia del dipartimento di Nari\u00f1o.\nIl comune venne istituito il 27 novembre 1977."}
{"id": "2640446", "revid": "767487", "url": "https://it.wikipedia.org/wiki?curid=2640446", "title": "Linares (Colombia)", "text": "Linares \u00e8 un comune della Colombia del dipartimento di Nari\u00f1o.\nIl comune venne istituito il 1\u00ba marzo 1871."}
{"id": "2640449", "revid": "767487", "url": "https://it.wikipedia.org/wiki?curid=2640449", "title": "Los Andes (Colombia)", "text": "Los Andes, o anche Los Andes Sotomayor, \u00e8 un comune della Colombia facente parte del dipartimento di Nari\u00f1o.\nL'abitato venne fondato da Ubriano Baca e Justo Oviedo nel 1845, mentre l'istituzione del comune \u00e8 del 25 aprile 1911."}
{"id": "2640451", "revid": "767487", "url": "https://it.wikipedia.org/wiki?curid=2640451", "title": "Mag\u00fc\u00ed", "text": "Mag\u00fc\u00ed, o anche Mag\u00fc\u00ed Pay\u00e1n, \u00e8 un comune della Colombia facente parte del dipartimento di Nari\u00f1o.\nL'abitato venne fondato da Faustino Herrera nel 1871, mentre l'istituzione del comune \u00e8 del 1\u00ba giugno 1937."}
{"id": "2640452", "revid": "287204", "url": "https://it.wikipedia.org/wiki?curid=2640452", "title": "Magui", "text": ""}
{"id": "2640456", "revid": "1543377", "url": "https://it.wikipedia.org/wiki?curid=2640456", "title": "Mallama", "text": "Mallama \u00e8 un comune della Colombia facente parte del dipartimento di Nari\u00f1o.\nL'abitato venne fondato da Crisanto Orbes e Miguel Estupi\u00f1\u00e1n nel 1646."}
{"id": "2640459", "revid": "298171", "url": "https://it.wikipedia.org/wiki?curid=2640459", "title": "Tubular bells 2009", "text": ""}
{"id": "2640461", "revid": "1543377", "url": "https://it.wikipedia.org/wiki?curid=2640461", "title": "Nari\u00f1o (Nari\u00f1o)", "text": "Nari\u00f1o \u00e8 un comune della Colombia facente parte del dipartimento omonimo.\nIl comune venne istituito il 29 novembre 1999."}
{"id": "2640462", "revid": "1543377", "url": "https://it.wikipedia.org/wiki?curid=2640462", "title": "Mosquera (Nari\u00f1o)", "text": "Mosquera \u00e8 un comune della Colombia facente parte del dipartimento di Nari\u00f1o.\nL'abitato venne fondato dal generale Tomas Cipriano de Mosquera nel 1824, mentre l'istituzione del comune \u00e8 del 1850."}
{"id": "2640465", "revid": "729019", "url": "https://it.wikipedia.org/wiki?curid=2640465", "title": "Maserati A6", "text": "Le A6 sono state delle serie di autovetture costruite dalla Maserati dal 1947 al 1956. La lettera \u201cA\u201d stava per \u201cAlfieri\u201d, uno dei fratelli Maserati, e \u201c6\u201d per il numero dei cilindri. I modelli, infatti, montavano un motore in linea a sei cilindri \nNascita.\nIl propulsore da 1,5 litri di cilindrata fu chiamato \u201cA6 TR\u201d (\u201cTesta riportata\u201d) e fu basato su un modello pre-bellico, pi\u00f9 precisamente quello da 65 bhp di potenza montato sulla Maserati 6CM. La sua prima apparizione fu sulla \"A6 Sport\" o \u201cTipo 6CS/46\u201d, un prototipo barchetta sviluppato da Ernesto Maserati ed Alberto Massimino. Questa divenne in seguito la \"A6 1500\"; la versione berlinetta aveva la carrozzeria progettata da Pininfarina e fu presentata al pubblico la prima volta nel 1947 al \"Salon International de l'Auto\" di Ginevra (con 59 esemplari costruiti). La versione cabriolet fu invece presentata al Salone dell'automobile di Torino nel 1948 (2 esemplari costruiti)\nUn motore da 2 litri di cilindrata (120 bhp di potenza) fu installato sulla biposto \"A6 GCS\", dove la lettera \u201cG\u201d stava per \u201cghisa\u201d (il monoblocco era fatto appunto di questo materiale) e la sigla \u201cCS\u201d per \u201cCorsa &amp; Sport\u201d. La versione da corsa monoposto da 580 kg e con parafanghi di tipo motociclistico, anche chiamata \u201cmonofaro\u201d, partecip\u00f2 per la prima volta ad una competizione nel 1947 a Modena con alla guida Luigi Villoresi e Alberto Ascari, e vinse il campionato italiano con Giovanni Bracco. Furono prodotte, dal 1947 al 1953, 15 esemplari della biposto.\nLa \"A6G\" fu una serie di biposto di coup\u00e9 e spider progettata con il contributo di Zagato, Pininfarina, Pietro Frua, Bertone, Carrozzeria Allemano e Vignale. Aveva il monoblocco in lega.\nLa A6 GCS.\nMaserati A6GCS/53.\nPer competere nel Campionato Mondiale Sportprototipi, fu sviluppata la \"A6GCS/53\" (1953-1955), il cui motore sviluppava 170 bhp di potenza. Era una spider progettata da Gioachino Colombo e costruita da Medardo Fantuzzi e Celestino Fiandri. Furono costruiti quindici esemplari, ed alcuni conquistarono importanti vittorie, come nel 1953 e 1954 al Gran Premio d'Italia per la categoria in cui correvano per opera di Sergio Mantovani e Luigi Musso.\nAltre quattro berlinetta e una spider furono progettate da Pininfarina, con il design finale della Maserati, su un ordine del commerciante romano Guglielmo Dei che acquist\u00f2 sei telai. La spyder fu assemblata da Vignale.\nLa A6G 2000.\nMaserati A6G/54.\nNel 1954 a Parigi fu presentata la \"A6G/54\", che era disponibile in versione berlinetta, barchetta e spider (150 bhp di potenza). Furono progettate da Pietro Frua, Ghia e Carrozzeria Allemano. Il modello sostitu\u00ec la \"A6G 2000\". Furono costruiti 60 esemplari.\nLa A6 GCM.\nLa \"A6 GCM\" (1951-1953) fu una monoposto (la \u201cM\u201d nella sigla stava appunto per \u201cmonoposto\u201d) costruita in dodici esemplari con una cilindrata di 2 litri ed una potenza di 160-190 bhp, e fu sviluppata da Gioachino Colombo e costruita da Medardo Fantuzzi. Nel 1953 una A6 GCM vinse il Gran Premio d'Italia con alla guida Juan Manuel Fangio.\nLa \"A6 SSG\" (1953) fu una revisione della GCM, e serv\u00ec per la preparazione della Maserati 250F ."}
{"id": "2640474", "revid": "1305772", "url": "https://it.wikipedia.org/wiki?curid=2640474", "title": "Monte Cupolino", "text": "Il monte Cupolino \u00e8 una cima di\u00a0m. 1852 s.l.m. che si trova sul crinale principale dell'Appennino tosco-emiliano, tra il passo dei Tre Termini, a\u00a0m. 1785 s.l.m., ed il passo della Calanca, a\u00a0m. 1737 s.l.m., crinale che segna il confine tra la Toscana e l'Emilia-Romagna. \nIl Cupolino, nel versante emiliano, si trova all'interno del parco del Frignano.\nOrografia.\nPrendendo come riferimento le cime maggiori dell'alto crinale dell'Appennino che fa da spartiacque, il Cupolino \u00e8 situato tra il monte Cornaccio, a\u00a0m. 1881 s.l.m., ed il monte Spigolino, a\u00a0m. 1827 s.l.m. Il Cupolino \u00e8 la prima cima in provincia di Modena che s'incontra provenendo da est.\nIl suo nome \u00e8 dovuto al fatto che ha l'aspetto di una cupola, completamente erbosa, piuttosto regolare, leggermente tronca in cima.\nTurismo.\nIl suo profilo \u00e8 un elemento caratteristico del paesaggio dell'Appennino tosco-emiliano e domina, sul versante toscano, tutta l'alta valle della Lima e, sul versante modenese, tutta l'alta valle del Dardagna ed il comprensorio sciistico del Corno alle Scale. Infatti, vicinissime alla base del monte Cupolino passano diverse piste di sci della stazione sciistica. Sul versante emiliano del Cupolino, in direzione del lago Scaffaiolo, vi \u00e8 l'arrivo dello skilift e da l\u00ec parte la pista di sci che arriva alle malghe di Baggioledo a\u00a0m. 1620 s.l.m. e poi al rifugio Rocce ed infine al rifugio Cavone a\u00a0m. 1420 s.l.m..\nIl monte Cupolino sovrasta il lago Scaffaiolo, a\u00a0m. 1775 s.l.m., e si trova quindi a poche centinaia di metri dal rifugio Duca degli Abruzzi a\u00a0m. 1806 s.l.m..\nAccessi e viabilit\u00e0.\nIl monte Cupolino pu\u00f2 essere raggiunto senza alcuna difficolt\u00e0 dal passo della Croce Arcana, a\u00a0m. 1675 s.l.m., raggiungibile, sul versante toscano, dalla Doganaccia, localit\u00e0 questa collegata con una strada e con una funivia al paese di Cutigliano. Dalla Croce Arcana occorre seguire poi il sentiero molto panoramico indicato dal segnavia di crinale 00; occorre quindi aggirare il monte Spigolino dalla parte della valle della Lima e, superato anche il passo della Calanca, si possono salire gli ultimi contrafforti fino al lago Scaffaiolo: quest'ultimo si trova proprio alla base del Cupolino. \nPu\u00f2 essere raggiunto anche dal versante emiliano dallo Chalet, a\u00a0m. 1500 s.l.m., poco sopra il rifugio ed il laghetto del Cavone, prendendo il sentiero che sale alle malghe di Baggioledo, che passa dalla fonte Polla, quindi vicinissimo al rifugio Duca degli Abruzzi accanto al lago Scaffaiolo, e che poi sale tra estesi vaccinieti sino al passo dei Tre Termini, a\u00a0m. 1775 s.l.m., ed infine alla cima.\nClima.\nTutto il crinale \u00e8 molto ventoso e si trova ben al di sopra del limite della vegetazione arborea. I venti spirano spesso oltre i 100\u00a0km orari. Non di rado la coltre nevosa in pieno inverno supera i due e anche i tre metri.\nPanorami.\nDalla cima del monte Cupolino si gode un panorama a 360 gradi su tutta la valle della Lima, verso l'Abetone, il Libro Aperto, il Cimone, il Corno alle Scale, il Monte Cornaccio, la pianura pistoiese e fiorentina e le Alpi Apuane. Nelle giornate pi\u00f9 chiare, specialmente in pieno inverno, si possono scorgere in lontananza il monte Amiata, le Alpi ed il mar Tirreno con alcune isole dell'Arcipelago toscano."}
{"id": "2640475", "revid": "767487", "url": "https://it.wikipedia.org/wiki?curid=2640475", "title": "Ed Benes", "text": "Esordisce professionalmente nel 1993, quando disegna \"Samuree\" per la \"Continuity Comics\". Successivamente lavora per la Wildstorm su collane come Gen 13 e \"Thundercats\" e per la Marvel Comics disegna X-Men, Iron Man, \"Gloria\" e \"Codename: Knockout\". Il successo arriva quando approda alla DC Comics dove realizza le matite per Supergirl (2002-2003), Birds of Prey (tra il 2003 ed il 2005) e Superman (2005-2006). Nel 2006 diventa inoltre il regular artist della nuova Justice League of America e nel 2009 disegna un numero di Batman, oltre che il numero 68 ed un Annual dei Teen Titans. Nel gennaio 2010 viene annunciato che sar\u00e0 il disegnatore della nuova serie di Birds of Prey, in uscita nella primavera dello stesso anno.\nConosciuto per la sua abilit\u00e0 nel disegnare pin-up, Benes lavora quasi esclusivamente tramite i traduttori, dal momento che la sua lingua principale \u00e8 il portoghese. Il suo stile, inoltre, \u00e8 celebre per essere simile a quello di Jim Lee: nell'intervista presente sul suo sito internet, Benes ha infatti dichiarato che il disegnatore nato in Corea \u00e8 uno degli artisti che pi\u00f9 l'hanno influenzato."}
{"id": "2640478", "revid": "220256", "url": "https://it.wikipedia.org/wiki?curid=2640478", "title": "Maria di Cleopa", "text": ""}
{"id": "2640479", "revid": "73843", "url": "https://it.wikipedia.org/wiki?curid=2640479", "title": "Pian del Mugnone", "text": ""}
{"id": "2640480", "revid": "1645873", "url": "https://it.wikipedia.org/wiki?curid=2640480", "title": "Namp'o", "text": "Namp'o (; anticamente \"Jinnamp'o\") \u00e8 una citt\u00e0 della Corea del Nord di 983 660 abitanti.\nNamp'o \u00e8 una citt\u00e0 portuale che s'affaccia sulla baia di Corea, alla foce del fiume Taedong, 50\u00a0km a sud-ovest della capitale Pyongyang. Di fatto \u00e8 il porto commerciale di Pyongyang, il pi\u00f9 grande della Corea del Nord, e la seconda citt\u00e0 del Paese per numero di abitanti.\nAmministrativamente Namp'o \u00e8 stata elevata a capoluogo nel 1979, staccandosi dalla provincia del Pyongan Meridionale. Successivamente \u00e8 tornata a far parte della provincia del Pyongan Meridionale nel 2004 e ci\u00f2 fino al 2010, quando \u00e8 stata fatta citt\u00e0 direttamente amministrata, al pari di Pyongyang e Ras\u014fn.\nA Namp'o ha sede la squadra di calcio April 25 Sports Group.\nQui ha sede anche la Pyeonghwa Motors."}
{"id": "2640481", "revid": "76069", "url": "https://it.wikipedia.org/wiki?curid=2640481", "title": "Nampo", "text": ""}
{"id": "2640482", "revid": "639480", "url": "https://it.wikipedia.org/wiki?curid=2640482", "title": "Kaes\u014fng", "text": "Kaes\u014fng () \u00e8 una citt\u00e0 della Corea del Nord. \u00c8 la pi\u00f9 meridionale delle citt\u00e0 nordcoreane, fu capitale della Corea, durante la dinastia Kory\u014f.\nKaes\u014fng \u00e8 nota come il pi\u00f9 importante mercato del ginseng coreano, famoso in tutto il mondo. \u00c8 anche conosciuta come la citt\u00e0 del S\u014fnggyun'gwan, l'istituto di formazione pi\u00f9 importante delle dinastie Kory\u014f e Chos\u014fn.\n\u00c8 anche una zona a statuto speciale dove sono presenti delle industrie della Corea del Sud, con lavoratori nordcoreani e sudcoreani. Nell'aprile 2013, a causa delle forti tensioni tra Corea del Nord e Corea del Sud, \u00e8 stato vietato l'accesso ai lavoratori sudcoreani. Il divieto \u00e8 stato revocato a settembre dello stesso anno."}
{"id": "2640483", "revid": "287204", "url": "https://it.wikipedia.org/wiki?curid=2640483", "title": "Kaesong", "text": ""}
{"id": "2640486", "revid": "697352", "url": "https://it.wikipedia.org/wiki?curid=2640486", "title": "Strato D''", "text": ""}
{"id": "2640490", "revid": "101260", "url": "https://it.wikipedia.org/wiki?curid=2640490", "title": "Megiddo (Rentrer en Soi)", "text": ""}
{"id": "2640494", "revid": "812213", "url": "https://it.wikipedia.org/wiki?curid=2640494", "title": "GLAY", "text": ""}
{"id": "2640495", "revid": "453276", "url": "https://it.wikipedia.org/wiki?curid=2640495", "title": "Campionato mondiale di calcio Under-20 1983", "text": "Il Campionato mondiale di calcio Under-20 1983 \u00e8 stata la 4\u00aa edizione del Campionato mondiale di calcio Under-20, organizzato dalla FIFA.\nSi \u00e8 svolto dal 2 al 19 giugno in Messico ed \u00e8 stato vinto dal ."}
{"id": "2640497", "revid": "124502808", "url": "https://it.wikipedia.org/wiki?curid=2640497", "title": "Idromorfone", "text": "L'idromorfone \u00e8 un potente analgesico che agisce sul sistema nervoso centrale e appartiene alla classe degli oppioidi. Si tratta di un derivato della morfina ed \u00e8 quindi un farmaco semi-sintetico. \u00c8 un narcotico con utilizzo legale come antidolorifico e analgesico.\nL'idromorfone \u00e8 conosciuto in diversi paesi in tutto il mondo con i nomi commerciali Hydal, Sophidone, Hydromorfan, Hydromorphan, Laudicon, Hymorphan, Opidol, Palladone e in Italia come Jurnista. \u00c8 pericoloso per l'organismo se associato con l'alcool o con le benzodiazepine, specialmente il clonazepam.\nCommercializzato da Janssen Cilag, l'idromorfone \u00e8 usato in medicina come alternativo alla morfina per l'analgesia. \u00c8 stato sviluppato poco dopo la diacetilmorfina (eroina), poi rimossa da un uso clinico per questo scopo.\nUsi medici.\nL'idromorfone \u00e8 usato per trattare il dolore da moderato a grave.\u00a0Pu\u00f2 essere assunto per via orale o per iniezione endovenosa, intramuscolare o sottocutanea. Gli\u00a0effetti iniziano entro mezz'ora e durano fino a cinque ore. Ha ampio utilizzo come terapia del dolore, specialmente nelle cure palliative. L'uso a lungo termine \u00e8 consigliato solo per il dolore di tipo tumorale. C'\u00e8 poca differenza tra i benefici dell'idromorfone e quelli di altri oppioidi nel trattamento del dolore tumorale. \n\u00c8 tra gli stupefacenti antitosse (farmaci bechici) per i casi di tosse secca, dolorosa, e parossistica derivanti dalla continua irritazione bronchiale dopo l'influenza o altri disturbi correlati all'apparato respiratorio. L'efficacia dell'idrocodone come antitosse e analgesico pu\u00f2 essere dovuta in parte alla sua parziale conversione in idromorfone nel fegato.\nEffetti collaterali.\nGli effetti avversi dell'idromorfone sono simili a quelli di altri analgesici oppioidi, come morfina ed eroina. I principali rischi includono depressione respiratoria dose-correlata, ritenzione urinaria, broncospasmo e, talvolta, depressione circolatoria. Gli effetti collaterali pi\u00f9 comuni includono vertigini, sedazione, prurito, costipazione, nausea, vomito, mal di testa, sudorazione e allucinazioni. Questi sintomi sono comuni nei pazienti ambulatoriali e in quelli che non soffrono di forti dolori. \nSospensione del farmaco.\nI pazienti che assumono idromorfone possono manifestare sintomi dolorosi se il farmaco viene sospeso. Alcuni soggetti non riescono a tollerare i sintomi da astinenza, il che si traduce nello sviluppo della dipendenza dal farmaco. I sintomi dell'astinenza da oppioidi non sono facili da decifrare, poich\u00e9 esistono notevoli differenze tra un soggetto e l'altro. I sintomi principali associati all'astinenza da idromorfone includono:\nInterazioni.\nGli agenti depressivi del SNC possono aumentare gli effetti depressivi dell'idromorfone, come altri oppioidi, anestetici, sedativi, ipnotici, barbiturici, benzodiazepine, fenotiazine, cloralio idrato, dimenidrinato e glutetimide. L'effetto depressivo dell'idromorfone pu\u00f2 essere potenziato dagli inibitori delle monoaminossidasi (inibitori delle MAO), dagli antistaminici di prima generazione (bromfeniramina, prometazina, difenidramina, clorfenamina), beta-bloccanti e alcol. Quando \u00e8 prevista la terapia combinata, la dose di uno o di entrambi gli agenti deve essere ridotta. \nFarmacologia.\nL'idromorfone \u00e8 un agonista \u03bc-oppioide semisintetico. Si tratta di un chetone idrogenato della morfina, e perci\u00f2 condivide le propriet\u00e0 farmacologiche tipiche degli analgesici oppioidi. L'idromorfone e gli oppioidi correlati producono i loro effetti principali sul sistema nervoso centrale e sul tratto gastrointestinale. Questi includono analgesia, sonnolenza, annebbiamento mentale, cambiamenti di umore, euforia o disforia, depressione respiratoria, soppressione della tosse, diminuzione della motilit\u00e0 gastrointestinale, nausea, vomito, aumento della pressione del liquido cerebrospinale, aumento della pressione biliare e restringimento delle pupille. "}
{"id": "2640501", "revid": "767487", "url": "https://it.wikipedia.org/wiki?curid=2640501", "title": "Dustin Nguyen (fumettista)", "text": "Dopo aver lavorato come disegnatore CAD presso diverse societ\u00e0 d'ingegneria nel Sud della California e la Stan Lee Media Company come animatore Flash, debutta come fumettista nel 2000 sul primo numero di Wildstorm \"Thunderbook\". Per lo stesso editore disegna poi \"Jet\", una miniserie in quattro numeri uscita nello stesso anno. Dopo una breve parentesi alla DC Comics sulle pagine di The Authority (2001), torna poi alla Wildstorm per lavorare su Wildcats (2002-2004). Successivamente fa ritorno alla DC dove disegna cinque numeri di Batman (2004) e \"The Authority: Revolution\" (2004-2005). Nel 2005 disegna inoltre il terzo numero del Vigilante e nel 2006 il primo numero di \"Manifest Eternity\".\nIl lavoro con cui si mette veramente in luce \u00e8 per\u00f2 \"Torment\", una story-arc scritta da Alan Burnett e pubblicata sulla collana Superman/Batman nel 2007. Le chine sono di Derek Fridolfs, che diventer\u00e0 il suo inchiostratore fisso. Nel 2008 viene promosso a regular artist di Detective Comics su testi di Paul Dini e nel 2009 lavora su Streets of Gotham, un nuovo titolo di Batman sempre scritto da Dini."}
{"id": "2640516", "revid": "154893", "url": "https://it.wikipedia.org/wiki?curid=2640516", "title": "Classe 3\u00aaA", "text": ""}
{"id": "2640534", "revid": "1543377", "url": "https://it.wikipedia.org/wiki?curid=2640534", "title": "Willem Mengelberg", "text": "Fu direttore dell'Orchestra reale del Concertgebouw dal 1895 al 1945. Fu lui ad introdurre nei Paesi Bassi i lavori di Gustav Mahler, di cui fu grande amico.\nBiografia.\nQuarto di quindici figli di genitori di origine tedesca, Mengelberg nacque a Utrecht, Paesi Bassi. Suo padre era lo scultore tedesco-olandese Friedrich Wilhelm Mengelberg. Dopo gli studi a Utrecht con il compositore e direttore d'orchestra Richard Hol, il compositore Anton Averkamp (1861-1934) e il violinista Henri Wilhelm Petri (1856-1914), and\u00f2 a studiare pianoforte e composizione al conservatorio di Colonia (ora \"Hochschule f\u00fcr Musik\"), dove i suoi insegnanti principali furono Franz W\u00fcllner e Adolf Jensen.\nNel 1891, a 20 anni, fu scelto come direttore musicale generale della citt\u00e0 di Lucerna in Svizzera, dove ha diretto un'orchestra e un coro, diretto una scuola di musica, ha impartito lezioni di piano e ha continuato a comporre.\nQuattro anni dopo, nel 1895, a 24 anni, Mengelberg fu nominato direttore principale della Royal Concertgebouw Orchestra, succedendo a Willem Kes. Mantenne questo incarico per 50 anni, fino al 1945.\nMengelberg fu l'iniziatore della lunga tradizione mahleriana della Royal Concertgebouw Orchestra. Nel 1902 conobbe Gustav Mahler e strinse amicizia con lui. Mengelberg fu fondamentale per l'introduzione di gran parte del lavoro di Mahler nei Paesi Bassi, e Mahler visitava regolarmente i Paesi Bassi per presentare la sua opera al pubblico olandese. In realt\u00e0, ha modificato alcune delle sue sinfonie, mentre si trovava nei Paesi Bassi, rendendo suono migliore per l'acustica del Concertgebouw. Questo \u00e8 forse uno dei motivi per cui la sala da concerto e la sua orchestra \u00e8 famosa per la sua tradizione mahleriana.\nUna critica all'influenza di Mengelberg sulla vita musicale olandese, espressa chiaramente dal compositore Willem Pijper, era che Mengelberg non appoggiasse molto i compositori olandesi durante il suo mandato al Concertgebouw, soprattutto dopo il 1920.\nMengelberg \u00e8 stato direttore musicale della New York Philharmonic Orchestra negli anni 1922-1928. A partire da gennaio 1926, condivise il podio con Arturo Toscanini. Il biografo di Toscanini Harvey Sachs ha documentato che Mengelberg e Toscanini si scontrarono su interpretazioni musicali e anche sulle tecniche di prova, creando una divisione tra i musicisti che alla fine port\u00f2 Mengelberg a lasciare l'orchestra. Tuttavia, Mengelberg diresse una serie di registrazioni con la filarmonica sia per la Victor Talking Machine Company che per la Brunswick Records, tra cui una registrazione elettrica del 1928 del \"Ein Heldenleben\" di Richard Strauss, poi ristampato su LP e CD.\nL'aspetto pi\u00f9 controverso della biografia di Mengelberg riguarda il suo comportamento durante gli anni dell'occupazione nazista in Olanda tra il 1940 e il 1945. Alcuni articoli di giornale del tempo diedero l'impressione che egli acconsentisse al veto nazista sulla musica di alcuni compositori. Si \u00e8 parlato per questo di ingenuit\u00e0 politica in generale, o di una generale cecit\u00e0 verso la critica di tutto ci\u00f2 che era tedesco, data la sua origine. A causa della cooperazione di Mengelberg con il regime che occupava l'Olanda durante la seconda guerra mondiale, gli fu vietato di dirigere nel Paese dal nuovo governo olandese insediatosi dopo la guerra nel 1945. Venne privato dei suoi onori e del suo passaporto. La sentenza originale voleva che a Mengelberg fosse vietato di condurre nei Paesi Bassi per il resto della vita. In appello i suoi avvocati ottennero la riduzione della pena ad un divieto di dirigere di sei anni, contati retroattivamente a partire dal 1945. Ci\u00f2 nonostante, continu\u00f2 a ritirare una pensione dall'orchestra fino al 1949 quando venne tagliata dal consiglio comunale di Amsterdam. Mengelberg si ritir\u00f2 in esilio a Zuort, una frazione del comune di Sent, in Svizzera, dove rimase fino alla sua morte nel 1951, appena due mesi prima della scadenza dell'ordine di esilio.\nWillem Mengelberg era lo zio del musicologo e compositore Rudolf Mengelberg e del direttore d'orchestra, compositore e critico Karel Mengelberg, padre del pianista improvvisatore e compositore Misha Mengelberg.\nRegistrazioni.\nIn aggiunta alle sue registrazioni di Richard Strauss (\"Ein Heldenleben\"), Mengelberg ha registrato le sinfonie di Beethoven e Brahms e una lettura controversa della \"Passione secondo Matteo\" di Bach.\nGli elementi pi\u00f9 caratteristici delle sue performance sono l'enorme espressivit\u00e0 e la libert\u00e0 di tempo, forse pi\u00f9 notevole nella sua registrazione della Quarta Sinfonia di Mahler, ma certamente presente nella citata Passione secondo San Matteo e in altre registrazioni. Queste qualit\u00e0, condivise (magari in misura minore) con solo una manciata di altri direttori del periodo di registrazione del suono, come Wilhelm Furtw\u00e4ngler e Leonard Bernstein, fanno parte del suo lavoro particolarmente controverso fra gli ascoltatori di musica classica; registrazioni che ascoltatori pi\u00f9 tradizionalisti possono considerare inascoltabili saranno salutate da altri come alcune tra le pi\u00f9 grandi registrazioni mai fatte.\nMolte delle sue registrazioni, tra cui alcuni concerti dal vivo tenuti ad Amsterdam durante la Seconda Guerra Mondiale, sono state ristampate su LP e CD. Mentre era noto per le sue incisioni del repertorio tedesco, la Capitol Records ha pubblicato una potente registrazione, quasi ad alta fedelt\u00e0 della 'Sinfonia in re minore' di C\u00e9sar Franck con la Royal Concertgebouw Orchestra, ripresa nel 1940 dalla Telefunken \nA causa del divieto di dirigere per sei anni impostogli dal governo olandese, Mengelberg non ha pi\u00f9 registrato nulla dopo il 1945. Alcune delle sue performance ad Amsterdam sono state registrate su nastro con l'innovativo registratore tedesco Magnetophon, con conseguente fedelt\u00e0 insolitamente alta per l'epoca.\nSono sopravvissuti anche alcuni film sonori di Mengelberg che dirige la Royal Concertgebouw Orchestra, durante i concerti \"dal vivo ad Amsterdam\" (in realt\u00e0 abili ricostruzioni della sala del Concertgebouw ad opera dei Cantieri Cinematografici di Parigi, dove l'orchestra si rec\u00f2 proprio con Mengelberg per girare pionieristicamente questi filmati). Tra questi citiamo un film del 1931 che lo vede all'opera con l'Ouverture dell'Oberon di Carl Maria von Weber e un'esecuzione della Passione secondo Matteo di Bach del 1939.\nOnorificenze.\nConsiderato un eroe nazionale, ricevette numerose onorificenze reali, dottorati onorari e onorificenze estere.\nLe onorificenze dell'Ordine della Casata d'Orange gli furono ritirate per ordine della Regina Guglielmina nel 1947. Le onorificenze governative (Ordine di Orange-Nassau e Ordine del Leone dei Paesi Bassi) gli furono invece ritirate l'anno successivo.\nMengelberg non comprese mai il motivo di misure cos\u00ec drastiche visto che a suo parere non aveva fatto niente contro il suo paese, non avendo mai partecipato alla vita politica."}
{"id": "2640541", "revid": "3831", "url": "https://it.wikipedia.org/wiki?curid=2640541", "title": "Museo Diffuso della Resistenza, della Deportazione, della Guerra, dei Diritti e della Libert\u00e0", "text": ""}
{"id": "2640542", "revid": "599013", "url": "https://it.wikipedia.org/wiki?curid=2640542", "title": "Billy Miske", "text": "Non ottenne mai un titolo mondiale, ma si batt\u00e9 con alcuni tra i pi\u00f9 grandi pugili della propria epoca, spesso sconfiggendoli. Il suo valore non ebbe la possibilit\u00e0 di esprimersi a causa della malattia da cui fu colpito quando era poco pi\u00f9 che ventenne e che lo condusse alla morte a soli 29 anni.\nNel 2010 la International Boxing Hall of Fame lo ha incluso tra i pi\u00f9 grandi pugili di tutti i tempi.\nLa sua famiglia era di origini tedesche.\nLa carriera.\nEsord\u00ec come peso medio, i primi incontri registrati risalgono al 1913. Al suo record, tuttavia, bisogna aggiungere almeno altri 52 incontri \"newspaper decision\", i match senza verdetto ufficiale su cui, per legge, negli Stati Uniti fino alla fine degli Anni '10, potevano esprimersi solo i giornali.\nFu antagonista degli hall of famers Tommy Gibbons, con cui combatt\u00e9 almeno 5 incontri sconfiggendolo in almeno una occasione, Mike O'Dowd, che venne sconfitto da Miske, Jack Dillon (5 incontri, di cui 4 vinti da Miske), Battling Levinsky (4 incontri), Harry Greb (3 incontri), Jack Dempsey (2 incontri), Kid Norfolk (2 incontri).\nLa malattia.\nNel 1916, a soli 22 anni, gli fu riscontrata la malattia di Bright, una forma di nefrite. La diagnosi di questa malattiva equivaleva, a quei tempi, ad una condanna a morte. I medici gli diedero 5 anni di vita, se Miske avesse abbandonato il pugilato e si fosse curato.\nNel luglio del 1919 Miske si ritir\u00f2 ed apr\u00ec un'attivit\u00e0 commerciale, una concessionaria di automobili. Miske non era per\u00f2 portato per gli affari e l'attivit\u00e0 and\u00f2 presto a rotoli.\nFu costretto a tornare sul ring a causa dei problemi economici. Il 6 settembre 1920 sostenne un match valido per il mondiale dei massimi con Jack Dempsey, che termin\u00f2 con una sconfitta per KO al 3\u00ba round, l'unica della sua carriera. Non ascoltando i consigli, invece di dichiarare il fallimento della propria attivit\u00e0, Miske utilizz\u00f2 il denaro guadagnato con il match per pagarne i debiti, ritrovandosi in breve nelle stessa precedente situazione di difficolt\u00e0 economica.\nPur menomato dalla gravit\u00e0 della malattia, Miske, che aveva una famiglia da mantenere, fu costretto a perseguire l'unica fonte di reddito che possedeva, la boxe.\nPur non potendo nemmeno pi\u00f9 allenarsi e ormai costretto alla sedia a rotelle, Miske sostenne l'ultimo match due mesi prima della morte, battendo il veterano Bill Brennan per KO al 4\u00ba round."}
{"id": "2640543", "revid": "339392", "url": "https://it.wikipedia.org/wiki?curid=2640543", "title": "Brigate Anarchiche operanti nella Resistenza", "text": ""}
{"id": "2640544", "revid": "196390", "url": "https://it.wikipedia.org/wiki?curid=2640544", "title": "Classe Sa'ar", "text": ""}
{"id": "2640555", "revid": "71433", "url": "https://it.wikipedia.org/wiki?curid=2640555", "title": "Zombieland", "text": ""}
{"id": "2640557", "revid": "1243", "url": "https://it.wikipedia.org/wiki?curid=2640557", "title": "Ferrovia San Gallo\u2013Trogen", "text": ""}
{"id": "2640560", "revid": "1310927", "url": "https://it.wikipedia.org/wiki?curid=2640560", "title": "Patxi Bola\u00f1os", "text": "Carriera.\nCresciuto nella cantera dell'Athletic Bilbao, esordisce con il Bilbao Athletic nella stagione 1979-1980. Due anni dopo viene promosso in prima squadra, debuttando in Primera Divisi\u00f3n spagnola il 19 settembre 1981 nella partita -Athletic (2-0). Milita quindi per cinque stagioni con i \"rojiblancos\" con cui vince uno scudetto ed una Coppa del Re.\nNel 1985 passa al Cadice e l'anno successivo con il Figueres, con cui conclude la carriera cinque anni pi\u00f9 tardi."}
{"id": "2640565", "revid": "1243", "url": "https://it.wikipedia.org/wiki?curid=2640565", "title": "Ferrovia San Gallo\u2013Gais\u2013Appenzello", "text": ""}
{"id": "2640568", "revid": "773636", "url": "https://it.wikipedia.org/wiki?curid=2640568", "title": "Mitsuki Nakamura", "text": "Appare talvolta citato come Koki Nakamura. Il suo nome \u00e8 stato legato a tante serie di successo che vanno dalla saga delle \"Time Bokan\", prodotte dalla Tatsunoko negli anni settanta, a \"Ken il guerriero\", passando per la prima serie di \"Gundam\". Le prime opere di rilievo sono quelle realizzate presso la Tatsunoko, sia come art designer che come Mecha designer. Successivamente, dopo aver lavorato per alcune serie realizzate case di produzione meno rinomate, Nakamura ebbe una prolifica parentesi collaborativa con la Sunrise, prima di passare a collaborare anche con la Toei."}
{"id": "2640571", "revid": "666668", "url": "https://it.wikipedia.org/wiki?curid=2640571", "title": "Schembri", "text": "Il cognome Schembri pu\u00f2 riferirsi a varie persone:"}
{"id": "2640579", "revid": "124383489", "url": "https://it.wikipedia.org/wiki?curid=2640579", "title": "Lamine Diack", "text": "Biografia.\nNel 1958 si \u00e8 aggiudicato il titolo di campione francese di salto in lungo (con una misura di 7,63 metri), mentre l'anno successivo \u00e8 diventato campione universitario francese, sempre nel salto in lungo (con 7,72 metri).\nFu eletto nel Consiglio della Federazione Internazionale di Atletica Leggera (IAAF) nel 1976, diventandone vicepresidente vicario nel 1991. Nel novembre 1999, alla morte dell'allora presidente Primo Nebiolo, ha assunto la carica di presidente ad interim della IAAF; \u00e8 stato confermato nel ruolo con l'elezione avvenuta nel corso del 43\u00ba Congresso IAAF tenutosi a Edmonton nel 2001 e successivamente rieletto in altre tre occasioni nel 2003, 2007 e 2011. Nel 2013 ha annunciato l'intenzione di non ricandidarsi e pertanto il suo mandato da quinto presidente della IAAF \u00e8 scaduto il 31 agosto 2015, al termine dei campionati mondiali di atletica leggera di Pechino. Suo successore il britannico Sebastian Coe.\n\u00c8 stato anche presidente dell'African Amateur Athletic Confederation (dal 1973 al 2003), segretario generale della F\u00e9d\u00e9ration S\u00e9n\u00e9galaise d'Athl\u00e9tisme (dal 1963 al 1964) e presidente della stessa federazione dal 1974 al 1978, per diventarne poi presidente onorario.\nDal 1985 al 2002 ha assunto la carica di presidente del Comitato Nazionale Olimpico e Sportivo Senegalese.\nIndagine per corruzione e arresto.\nIl comitato etico del CIO ha condotto un'indagine di un anno nei confronti di Diack scoprendo che nel 1993 il dirigente aveva ricevuto tangenti dalla societ\u00e0 di marketing sportivo \"Sport International and Leisure\" (ISL), all'epoca in bancarotta. Diack avrebbe ricevuto tre pagamenti da 30.000 dollari e 30.000 franchi francesi, riscossi personalmente in contanti e in un momento storico in cui la ISL era in trattative con la IAAF per firmare un contratto di marketing in \"una situazione di conflitto di interessi\".\nIl 1\u00ba novembre 2015 Diack, assieme a diversi alti funzionari della IAAF, sono stati tratti in arresto in Francia con l'accusa di aver ricevuto denaro (almeno 200.000 euro, nel caso di Diack) per coprire test positivi di atleti russi. Il 10 novembre, il CIO, ha provvisoriamente sospeso Diack che si \u00e8 poi dimesso il giorno successivo.\nIl 14 gennaio 2016, nella relazione di indagine della Commissione indipendente dell'AMA, l'Agenzia Mondiale Antidoping, Lamine Diack viene descritto come soggetto che, con la sua influenza, \u00e8 stato in grado di far assumere uno dei suoi figli, Khalil, come dipendente della IAAF, in grado di far contrattualizzare l'altro figlio, Papa Massata, come consulente e il suo amico, Habib Cisse, come suo personale consulente legale, creando cos\u00ec un gruppo che ha funzionato \"come struttura di governo illegittimo informale al di fuori della struttura formale di governo IAAF\".\nIl 18 giugno 2020 \u00e8 terminato il processo a Lamine Diack, ex capo della Federazione internazionale di atletica leggera (IAAF), e ad altre cinque persone, incluso suo figlio Papa Massata Diack. La difesa di Lamine Diack ha richiesto l'indulgenza della corte, riferendosi, in particolare, all'et\u00e0 (87 anni) di Lamine Diack. Il 16 settembre 2020 Lamine Diack \u00e8 stato condannato dal Tribunale penale di Parigi a quattro anni di carcere, di cui due sospesi, per il suo coinvolgimento nella rete di corruzione che aveva lo scopo di coprire casi di doping in Russia. Suo figlio, Papa Massata Diack (responsabile del marketing della IAAF), rimasto a Dakar dopo essersi rifiutato di comparire al processo di giugno, \u00e8 stato condannato a cinque anni di carcere e un milione di euro di multa e il tribunale ha confermato il mandato di cattura contro di lui.\nVita privata.\nEra sposato e aveva 15 figli. "}
{"id": "2640580", "revid": "122826320", "url": "https://it.wikipedia.org/wiki?curid=2640580", "title": "Cacophonous Records", "text": "La Cacophonous Records \u00e8 un'etichetta discografica indipendente, nata in Gran Bretagna nel 1993. Specializzata in album Metal, ha fatto diventare famosi gruppi come Dimmu Borgir, Cradle of Filth, Bal-Sagoth e Sigh. Ci sono state delle polemiche, visto che la casa discografica ha pubblicato un album della band Unblack metal degli Antestor."}
{"id": "2640591", "revid": "729019", "url": "https://it.wikipedia.org/wiki?curid=2640591", "title": "Focke-Wulf Ta 183", "text": "Il Focke-Wulf Ta 183 \"Huckebein\" era un caccia monomotore a getto ad ala a freccia sviluppato dall'azienda tedesca Focke-Wulf Flugzeugbau AG negli anni quaranta e rimasto allo stadio progettuale.\nDestinato a sostituire i Messerschmitt Me 262 in servizio nella Luftwaffe, a causa del termine della seconda guerra mondiale il suo sviluppo venne interrotto senza che ne fosse stato costruito nemmeno un prototipo. Le conoscenze acquisite vennero tuttavia riutilizzate dal suo progettista, Kurt Tank, nel periodo postbellico concretizzandosi nella realizzazione dell'argentino FMA I.Ae. 33 Pulqui II.\nStoria del progetto.\nAll'inizio del 1944 i vertici del Reichsluftfahrtministerium (RLM), venuti a conoscenza dello sviluppo di aerei a getto da parte degli Alleati, si trovarono a dover affrontare la possibilit\u00e0 che la Royal Air Force introducesse in servizio il Gloster Meteor e che venisse utilizzato nel teatro bellico dei cieli tedeschi. Come misura preventiva venne avviato un programma, identificato come \"Jagdflugzeug-Projekt\" (progetto caccia), che imponeva l'arresto della produzione di bombardieri ed aerei multiruolo in favore di modelli in grado di mantenere la superiorit\u00e0 aerea, in particolare aerei da caccia. Vennero inoltre esortate le aziende nazionali ad avviare velocemente lo sviluppo dei progetti sperimentali che avrebbero garantito modelli dalle prestazioni superiori ai loro pari ruolo alleati, progetti che erano destinati a sostituire i primi caccia dotati di motore a getto entrati in servizio nella Luftwaffe, il Messerschmitt Me 262 e l'Heinkel He 162.\nIl programma diede origine ad una serie di progetti tecnologicamente avanzati, alcuni dotati di ali a freccia per migliorare le prestazioni in regime supersonico ed altri che, al fine di aumentare la velocit\u00e0 massima, vennero privati dell'impennaggio per ridurre la superficie frontale. Era comunque noto agli ingegneri aeronautici tedeschi che i \"senza coda\" avrebbero incontrato seri problemi di stabilit\u00e0 in regime transonico, cos\u00ec vennero studiati diversi metodi di stabilizzazione del volo come i freni aerodinamici nella struttura alare o, pi\u00f9 semplicemente, l'aggiunta di convenzionali superfici di controllo in coda. Il gruppo di progettisti che faceva capo a Kurt Tank e diretto da Hans Multhopp disegn\u00f2 nel 1944 un caccia ironicamente battezzato \"Huckebein\" (dal nome di un personaggio dei cartoni animati, un corvo che era normalmente causa di problemi), ed identificato dalla Focke-Wulf come Project V (o Project VI secondo altre fonti) o Design II. Il velivolo, che in un primo momento era stato scartato in favore del Junkers EF 126, fu dichiarato vincitore del \"J\u00e4gernotprogramm\" (\"programma per caccia d'emergenza\") nel febbraio del 1945, con l'idea di renderlo operativo entro l'ottobre dello stesso anno. L'offensiva delle forze armate britanniche port\u00f2, l'8 aprile del 1945, all'invasione della fabbrica della Focke-Wulf con la conseguente fine del programma prima del completamento del prototipo.\nIl progetto del Ta 183 affonda le radici alla fine del 1942, quando la Focke-Wulf studi\u00f2 la possibilit\u00e0 di rimpiazzare l'ingombrante motore radiale a doppia stella BMW 801 dell'Fw 190 con un motore turbogetto centrifugo di propria concezione. Ben presto questa opzione venne scartata quando fu chiaro che nessuno degli aerei fino ad allora progettati aveva il potenziale per raggiungere velocit\u00e0 transoniche. Il team di progettisti capitanato da Hans Multhopp si mise quindi a lavorare su nuove configurazioni radicalmente differenti che culminarono, nel 1945, con la proposta del Project V in seguito rinominato Ta 183.\nPeriodo postbellico.\nLe forze armate sovietiche, durante l'occupazione di Berlino, entrarono in possesso dei progetti del Ta 183 custoditi al RLM. \u00c8 probabile che il team di progettazione del MiG-15 (spinto da una copia russa del Rolls-Royce Nene) possa aver preso spunto dai disegni tedeschi per il loro velivolo. Una somiglianza con il Ta 183 pu\u00f2 anche essere riscontrata nel caccia svedese Saab 29 Tunnan, spinto a sua volta da un de Havilland Ghost prodotto su licenza.\nDi sicuro, diretto discendente del Ta 183 fu l'IAe Pulqui II, un caccia sviluppato da Kurt Tank durante il suo esilio in Argentina. In questa versione l'ala era montata pi\u00f9 in alto sulla fusoliera in modo da evitare l'interferenza dei longheroni alari con il motore. Ci\u00f2 per\u00f2 comport\u00f2 problemi nello stallo ad elevati angoli di attacco dovuti alla perdita dell'efficacia del controllo del piano orizzontale di coda una volta che veniva investito dalla scia dell'ala stallata. La crisi economica del 1953 e la caduta di Juan Peron fermarono temporaneamente lo sviluppo del Pulqui. Nel 1955 il progetto venne definitivamente abbandonato in favore di uno stock a buon mercato di North American F-86 Sabre non pi\u00f9 necessari alle forze statunitensi dopo il termine della guerra di Corea.\nTecnica.\nLa prima versione del Ta 183 presentata al RLM nel dicembre del 1944, anche nota come \"Design II\", aveva una inedita coda a \"T\" con la deriva inclinata all'indietro di 60\u00b0, che supportava alla sua estremit\u00e0 il piano orizzontale di coda. La fusoliera tozza inglobava nella parte inferiore il nuovo turbogetto Heinkel HeS 011.\nNella versione successiva denominata \"Design III\", venne adottata una coda convenzionale e fu prevista la possibilit\u00e0 di installare sui primi prototipi il meno performante turbogetto Junkers Jumo 004B a causa del ritardo nella produzione dell'HeS 011. Le ali avevano un angolo di freccia pari a 40\u00b0 montate medie sulla fusoliera. A causa della scarsit\u00e0 di materiali strategici quali l'alluminio, si dovette ripiegare sull'uso del legno per le centine e parte dei longheroni, a loro volta ricoperti da compensato a definire il profilo alare. Nelle ali erano ricavati sei serbatoi per una capacit\u00e0 totale di 1\u00a0565 L di combustibile. Uno dei principali requisiti del programma per il caccia di emergenza era la rapidit\u00e0 di costruzione del velivolo che per questo aeroplano era stimata in appena 2\u00a0500 h/uomo contro le circa 10\u00a0000 necessarie alla costruzione di un Me 262.\nL'abitacolo era pressurizzato e dotato di un tettuccio a goccia che assicurava al pilota un'ottima visibilit\u00e0. L'armamento consisteva in quattro cannoncini automatici MK 108 calibro 30 mm installati nella parte anteriore della fusoliera, sopra la presa d'aria del motore."}
{"id": "2640592", "revid": "120596830", "url": "https://it.wikipedia.org/wiki?curid=2640592", "title": "Carlo Albini", "text": "Carriera.\nHa sempre giocato con il Brescia, ha fatto il suo esordio in Serie A il 13 ottobre 1935 in Alessandria-Brescia (5-0), con le rondinelle ha totalizzato 327 presenze ed ha realizzato 20 reti, in 14 consecutive stagioni, delle quali in molte occasioni fu il capitano. Risulta terzo, con le sue 327 presenze, nella graduatoria degli alfieri del brescia di tutti i tempi, dietro a Stefano Bonometti con 421 presenze, ed a Egidio Salvi con 397 presenze."}
{"id": "2640593", "revid": "767487", "url": "https://it.wikipedia.org/wiki?curid=2640593", "title": "Georgi \u010cerkelov", "text": "Ha interpretato il ruolo di Paolo Sarpi nel film \"Galileo\" (1969) di Liliana Cavani."}
{"id": "2640594", "revid": "1305772", "url": "https://it.wikipedia.org/wiki?curid=2640594", "title": "Philadelphia Passion", "text": "Le Philadelphia Passion sono state una squadra della Legends Football League (ex Lingerie Football League).\nGiocavano al Sun National Bank Center (fino al novembre 2009 denominato Sovereign Bank Arena) di Trenton, in New Jersey.\nColori.\nLe Passion indossano slip e reggiseno verdi con bordo nero.\nI colori ricordano quelli dei Philadelphia Eagles della National Football League.\nCampionati disputati.\nLe Passion sono una delle squadre create per l'ampliamento a dieci squadre del campionato della Lingerie Football League per il 2009-2010. Hanno esordito il 30 ottobre 2009 vincendo per 40-6 con le New York Majesty.\n2009-2010.\nRisultati: 30.10.2009: New York Majesty - Philadelphia 6-40 (MVP: Tyrah Lusby); Philadelphia - Miami Caliente 26-37; 11.11.2009: Philadelphia - Tampa Breeze 12-6 (MVP: Tyrah Lusby); Chicago Bliss - Philadelphia 46-19.\nRiepilogo regular season: 2 vinte, 2 perse. Punti fatti/subiti: 97 / 95. Touchdowns: 15."}
{"id": "2640595", "revid": "599013", "url": "https://it.wikipedia.org/wiki?curid=2640595", "title": "Enrico Albrigi", "text": "Carriera.\nCresce calcisticamente nel vivaio del , debutta con la maglia della prima squadra in Coppa Italia il 1\u00ba marzo 1961 nel match vinto 2-1 contro il Milan, con la squadra granata disputa in totale 28 partite in Serie A, 10 in Coppa Italia, 2 nella Coppa dell'Amicizia e 3 nella Coppa delle Coppe.\nIn totale mette a segno 11 reti di cui 7 in campionato, 3 in Coppa Italia ed 1 nella Coppa delle Coppe, quest'ultima siglata precisamente l'11 novembre 1964, nella trasferta in Finlandia contro l'Haka, conclusasi con la vittoria dei piemontesi per 1-0 con gol proprio di Albrigi al 64' minuto.\nIl 1\u00ba giugno 1969 segn\u00f2 un gol contestatissimo dagli avversari nella sconfitta casalinga per 2-1 del , squadra per cui giocava, contro il Bari.\nHa scritto un libro sul suo compagno di squadra Giorgio Ferrini, storico capitano del Torino, la squadra in cui giocava Enrico."}
{"id": "2640598", "revid": "767487", "url": "https://it.wikipedia.org/wiki?curid=2640598", "title": "Luciano Alfieri", "text": "Carriera.\nClub.\nCresciuto nelle giovanili del Milan, fu mandato a fare esperienza nel per una stagione, in Serie C. Tornato nella rosa dei milanesi, fu il portiere di riserva di Giorgio Ghezzi, circostanza che ne ridusse le presenze da titolare. Esord\u00ec con la maglia rossonera il 9 marzo 1958 nella sconfitta per 1-0 contro la , sua unica presenza della stagione.Rimase in rossonero, sempre nel ruolo di portiere di riserva, raccogliendo 14 presenze in tre stagioni (di cui 12 nella sola annata 1959-1960) vincendo il campionato 1961-1962, pur senza scendere in campo.\nNella stagione successiva pass\u00f2 al , in Serie B, dove gioc\u00f2 22 gare. Nella stagione 1963-1964 vest\u00ec invece la maglia del , al tempo militante in Serie C, tornando poi al Milan a fine stagione, senza per\u00f2 scendere in campo in incontri di campionato.\nIn carriera ha collezionato complessivamente 15 presenze in Serie A e 22 presenze in Serie B.\nNazionale.\nEsord\u00ec con la Nazionale Giovanile il 10 maggio 1964 nella vittoria per 3-1 contro la . Partecip\u00f2 con la Nazionale Olimpica, all'et\u00e0 di 24 anni, all'Olimpiade del 1960, dove l'Italia arriv\u00f2 al quarto posto: Alfieri disput\u00f2 5 partite, subendo 6 reti.\nAllenatore.\nNell'estate 1976 fu chiamato ad allenare il , militante nel campionato piemontese di Promozione: dopo due sole giornate tuttavia pag\u00f2 con l'esonero (in favore di Renato Cocconi) lo scarso rendimento della rosa rossobl\u00f9."}
{"id": "2640599", "revid": "838137", "url": "https://it.wikipedia.org/wiki?curid=2640599", "title": "Jagua", "text": "Il termine Jagua appare in diversi significati in lingua spagnola:"}
{"id": "2640600", "revid": "1851848", "url": "https://it.wikipedia.org/wiki?curid=2640600", "title": "Luciano Alghisi", "text": "Carriera.\nDopo aver militato in giovent\u00f9 nell'Ambrosiana, la sua carriera inizia a Vigevano, al Vigevano Calcio, dove nella stagione 1937-1938 in Serie B realizza cinque gol. Nel 1938 viene ceduto alla Roma con cui alla prima giornata esordisce in Serie A, il 18 settembre 1938, in Roma-Milan (1-0), partita in cui segna il gol decisivo per la vittoria. Nella Roma trova poco spazio a causa dell'acquisto di Miguel \u00c1ngel Pant\u00f3, goleador giallorosso che acquistato nel 1939 copre il suo medesimo ruolo, e per questo viene frequentemente impiegato nella squadra delle riserve. A Roma resta due anni, fino al 1940, collezionando dodici gol nella sua esperienza nella capitale che lo renderanno il secondo migliore cannoniere della squadra in entrambe le stagioni (nella stagione 1938-1939 con 7 reti, dietro Michelini ed in quella 1939-1940 con 5, dietro Pant\u00f3).\nNel 1940 si trasferisce a Bari, dove trascorre una stagione in Serie A e segnando un unico gol alla 24\u00aa giornata, il 23 marzo 1941, decisivo per battere in casa il Bologna 1-0. L'anno successivo passa alla Liguria dove riprende a giocare e segnare; nelle due stagioni con essa in trentuno presenze sigla sei reti, tra cui una doppietta alla Lazio (terza giornata, 9 novembre 1941, vittoria casalinga per 4-1, con l'altra doppietta segnata da Meroni) e un gol nel derby, 25\u00aa giornata del 10 maggio 1942, sconfitta casalinga per 3-4. Nel 1945 \u00e8 al soldo della Pro Italia di Taranto, nel Campionato misto, che per\u00f2 non concluder\u00e0 causa il ritiro prematuro della sua formazione. Viene quindi ceduto al Padova, in Serie B, dove realizza undici gol in trentadue apparizioni. La sua conclude dopo aver passato due anni con il e tre con il Pavia, prima di ritirarsi nel 1951."}
{"id": "2640601", "revid": "174925", "url": "https://it.wikipedia.org/wiki?curid=2640601", "title": "Vessillifero", "text": ""}
{"id": "2640602", "revid": "1310927", "url": "https://it.wikipedia.org/wiki?curid=2640602", "title": "Miguel \u00c1ngel Sola", "text": "Carriera.\nCresciuto nella cantera dell'Athletic Bilbao, esordisce con il Bilbao Athletic nella stagione 1976-1977. Per due anni viene mandato in prestito, prima all'Arosa e poi all'Alav\u00e9s, e al suo rientro viene promosso in prima squadra, debuttando in Primera Divisi\u00f3n spagnola il 28 settembre 1980 nella partita Almeria-Athletic (1-1). Milita quindi per cinque stagioni con i \"rojiblancos\" con cui disputa 177 partite (125 di campionato), vincendo due scudetti, una Coppa del Re ed una Supercoppa di Spagna.\nNel 1985 passa all'Osasuna, restandovi per sette stagioni, tutte nel massimo campionato, e concludendovi la carriera nel 1992.\nIntraprende poi la carriera di allenatore, sedendosi sulla panchina di societ\u00e0 delle categorie minori spagnole."}
{"id": "2640603", "revid": "36426", "url": "https://it.wikipedia.org/wiki?curid=2640603", "title": "Campanile di Castello Roganzuolo", "text": "Il campanile di Castello Roganzuolo \u00e8 una torre medievale prospiciente il lato sud della chiesa dei Santi Pietro e Paolo di Castello Roganzuolo, nella parte collinare del comune di San Fior. \u00c8 il simbolo del paese.\nStoria.\nPosto a destra della chiesa, il campanile \u00e8 un'antica torre gi\u00e0 appartenente al castello dei Da Camino (XI secolo) che nel 1337 fu abbattuto per mano veneziana. Unico elemento superstite, assieme alla cappella, esso fu convertito a campanile per la chiesa e, come essa, nei secoli si svilupp\u00f2 fino a raggiungere l'attuale aspetto.\nInfatti della vecchia torre sono le murature della parte che va dalle fondamenta alla cella campanaria, mentre le bifore e il blocco superiore merlato sono un innalzamento successivo, i cui ultimi rifacimenti sono ottocenteschi.\nIl campanile \u00e8 stato integralmente restaurato con finanziamento della Regione Veneto nel biennio 2010-2011 ed inaugurato nel 2012.\nDescrizione.\nSulla sommit\u00e0, la struttura presenta una merlatura ghibellina: dodici merli a coda di rondine, al centro della quale, dove \u00e8 presente una copertura in coppi non visibile dal basso, svetta un parafulmine abbellito da una caratteristica banderuola con un nero profilo di Sant'Ermagora, a ricordo della lunga appartenenza alla diocesi aquileiana.\nScendendo si incontra, tra due cornici appena pronunciate, la cella campanaria, aperta da una bifora a tutto sesto per lato; all'interno di essa trovano posto le tre campane, i cui rintocchi risuonano ogni ora nella campagna sottostante il colle.\nAl di sotto delle bifore, su due lati adiacenti, quello che d\u00e0 sul cortile e quello che d\u00e0 sul cimitero, sono posti i due orologi; essi, identici, sono d'estrema semplicit\u00e0: due circonferenze (inscritte in un quadrato appena accennato) e contenenti i numeri arabi da 1 a 12, a loro volta disegnati in piccoli cerchi, nero su bianco; le lancette metalliche sono di un'elegante essenzialit\u00e0.\nScendendo, la base \u00e8 una piattaforma allargata (aggiunta come rinforzo nel XIX secolo) e tagliata, a partire dal cortile, da una piccola scala, i cui gradini consumati dai secoli conducono alla porta d'ingresso."}
{"id": "2640604", "revid": "110157", "url": "https://it.wikipedia.org/wiki?curid=2640604", "title": "La Jagua de Ibirico", "text": "La Jagua de Ibirico \u00e8 un comune della Colombia facente parte del dipartimento di Cesar.\nIl centro abitato venne fondato da Juan Ramon de Ibirico nel 1771, mentre l'istituzione del comune \u00e8 del 1979."}
{"id": "2640607", "revid": "767487", "url": "https://it.wikipedia.org/wiki?curid=2640607", "title": "Olaya Herrera", "text": "Olaya Herrera \u00e8 un comune della Colombia facente parte del dipartimento di Nari\u00f1o.\nIl comune venne istituito il 30 novembre 1975 ed \u00e8 stato cos\u00ec nominato in onore di Enrique Olaya Herrera, Presidente della Colombia tra il 7 agosto 1930 e il 7 agosto 1934."}
{"id": "2640608", "revid": "1543377", "url": "https://it.wikipedia.org/wiki?curid=2640608", "title": "Ospina", "text": "Ospina \u00e8 un comune della Colombia facente parte del dipartimento di Nari\u00f1o.\nL'abitato venne fondato da Mar\u00eda Mu\u00e9s Calcan nel 1664, mentre l'istituzione del comune \u00e8 del 1865."}
{"id": "2640610", "revid": "2149408", "url": "https://it.wikipedia.org/wiki?curid=2640610", "title": "Lewis Hamilton", "text": "Annoverato tra i pi\u00f9 grandi piloti di tutti i tempi, \u00e8, insieme a Michael Schumacher, il pi\u00f9 vincente campione nella storia della Formula 1, con 7 mondiali conquistati: nel con la McLaren e nel , , , , e con la Mercedes. \u00c8 inoltre il pilota che ha ottenuto pi\u00f9 vittorie, podi, pole position e punti nella storia della competizione.\nSi distingue per il suo stile di guida molto aggressivo, per la sua velocit\u00e0 in qualifica e per la sua solidit\u00e0 in gara oltre che per la sua destrezza sul bagnato, caratteristiche che lo rendono un pilota completo e molto ostico per i rivali.\nNato da una coppia mista, con padre di origini caraibiche e carnagione scura e madre di carnagione chiara, \u00e8 il primo pilota mulatto della storia ad avere partecipato a un gran premio di Formula 1.\nDal suo esordio in massima categoria, Hamilton si \u00e8 aggiudicato almeno una gara e una pole position durante il campionato mondiale, il che lo rende l'unico pilota nella storia della massima formula a esserci riuscito dalla prima stagione per quindici annate consecutive. Con sette titoli mondiali \u00e8 il britannico pi\u00f9 titolato di tutti i tempi, nonch\u00e9 l'unico anglosassone a essere riuscito a trionfare per quattro edizioni consecutive (nel 2017, 2018, 2019 e 2020).\nIl suo numero di gara \u00e8 il 44.\nBiografia.\nVita privata.\nLewis \u00e8 nato a Stevenage, nella contea dell'Hertfordshire, da Anthony Hamilton e Carmen Larbalestier. La sua famiglia materna \u00e8 originaria dell'Inghilterra, mentre quella paterna proviene dall'America centrale, pi\u00f9 precisamente dallo Stato di Grenada, nel mar dei Caraibi, da cui il nonno arriv\u00f2 nel Regno Unito nel 1954. A seguito della separazione dei genitori nel 1987, Hamilton ha vissuto con la madre e le sorellastre Nicola e Samantha sino all'et\u00e0 di dodici anni, et\u00e0 in cui decise di trasferirsi dal padre, dalla matrigna Linda e dal fratellastro Nicolas.\nHa scoperto la passione per i motori nel 1991, dopo aver ricevuto in regalo dal padre un automodello elettrico. Avendo compreso lo spiccato talento di Lewis per le corse, Anthony si indebit\u00f2 pur di farlo salire su un kart, svolgendo il ruolo di manager del figlio sino al 2010.\n\u00c8 tifoso dell'Arsenal. \u00c8 stato fidanzato con la voce principale delle Pussycat Dolls, Nicole Scherzinger, da novembre 2007 a febbraio 2015.\nDal 2017 adotta una dieta vegana e, sempre da quell'anno, \u00e8 coinvolto in iniziative mirate alla salvaguardia dell'ambiente e degli animali.\nCinema, televisione e musica.\nNel novembre 2007 ha partecipato come ospite a una puntata di \"Top Gear\" facendo registrare il sorprendente tempo di 1:44:7 (sul bagnato) e di 1:42:9 sull'asciutto nel circuito del programma. Nel film \"Cars 2\" ha prestato la voce a una McLaren MP4-12C interpretando s\u00e9 stesso. \u00c8 tornato in questo ruolo anche in \"Cars 3\". Ha inoltre eseguito un cameo tramite motion capture nel videogioco \"\".\nNel luglio 2020 ha rivelato, con un post su Instagram, di essere il rapper XNDA, noto per aver collaborato al brano \"Pipe\" di Christina Aguilera, contenuto nell'album \"Liberation\".\nCarriera.\nLe formule minori.\nDopo aver vinto diversi campionati di kart in giovent\u00f9 (nel 1995 vince il campionato cadetto britannico), Hamilton viene messo sotto contratto dalla squadra McLaren di Formula 1 dall'et\u00e0 di 12 anni; la scuderia diretta da Ron Dennis sponsorizza il pilota nella sua scalata attraverso le serie minori dell'automobilismo. Nel 2000 \u00e8 campione europeo di Kart Formula A e l'anno successivo esordisce in Formula Renault 2.0. Nel 2003 conquista il titolo in questa categoria, con 10 successi in 15 gare.\nDiviene campione della F3 Euro Series due anni pi\u00f9 tardi, nel 2005, anche in questo caso dominando la stagione con 15 primi posti in 20 corse. Nella stagione 2006 esordisce nella serie GP2 con la ART Grand Prix sostituendo il campione uscente Nico Rosberg e ponendosi subito in testa al campionato. Vince entrambe le gare del weekend di Montecarlo, per poi conquistare il titolo nell'ultimo appuntamento di Monza. Grazie alla vittoria nel campionato GP2 il patron della McLaren Ron Dennis annuncia la notizia del suo ingaggio il 24 novembre 2006.\nFormula 1.\nL'esordio con la McLaren e il primo titolo mondiale (2007-2012).\n2007.\nHamilton ha esordito con la McLaren in Formula 1 gi\u00e0 nella stagione 2007 ottenendo ottimi risultati, ponendosi in testa alla classifica piloti per gran parte del campionato e fino all'ultima gara. Durante la prima parte della stagione ha concluso per nove volte consecutive a podio, contando due vittorie e andando a controllare la classifica a partire dal Gran Premio di Spagna.\nDopo un nono posto in Europa, dovuto anche a un incidente in qualifica, che lo ha costretto a partire decimo, e alla scelta del suo team di montare le gomme da asciutto troppo presto, conquista una vittoria in Ungheria, ma da qui cominciarono vari problemi, come la foratura di una gomma in Turchia e in Cina (con clamoroso errore da parte del muretto McLaren facendolo rientrare ai box troppo tardi e nella corsia dei box errore del pilota con gomme finite ormai da parecchi giri lo costringono al ritiro), che permisero ai rivali di recuperare, tanto da essere in tre a contendersi il titolo all'ultima gara. Proprio in Brasile vari errori del pilota britannico, come un'uscita di pista nelle fasi iniziali di gara, gli fecero perdere il titolo a favore di Kimi R\u00e4ikk\u00f6nen.\nGiunse quindi 2\u00ba nella classifica iridata (davanti al suo compagno di squadra e campione del mondo in carica Fernando Alonso, 3\u00b0 a pari punti ma con meno piazzamenti), a solo un punto di svantaggio dal ferrarista, sfiorando quindi di un soffio il titolo gi\u00e0 all'esordio (in caso di vittoria sarebbe stato il pi\u00f9 giovane vincitore di un mondiale e l'unico pilota a vincere all'esordio mondiale esclusa la prima stagione nel 1950). I difficili rapporti di coabitazione con Fernando Alonso hanno portato quest'ultimo a rescindere il suo ricco contratto pluriennale e tornare alla Renault, scuderia meno competitiva con cui Fernando Alonso aveva gi\u00e0 corso gli anni prima e con cui si era laureato due volte campione del mondo.\n2008.\nNel gennaio 2008 ha firmato un contratto di 138 milioni di dollari con la McLaren fino al 2012. I dettagli contrattuali prevedono una cifra base di 17 milioni di euro per il 2008, pi\u00f9 altri sei milioni nel caso in cui riuscisse a vincere il campionato. Entrambe le parti avrebbero inoltre la possibilit\u00e0 di prolungare l'accordo.\nDurante i test pre-mondiali della stagione 2008, poi, a Barcellona dei tifosi di Fernando Alonso lo hanno schernito con striscioni e magliette offensive e razziste sull'argomento del colore della pelle e credenze religiose. La Spagna ha infatti rischiato due dei suoi gran premi fino a quando si sono presi provvedimenti molto severi: telecamere su tutte le tribune e divieto assoluto di entrare nell'autodromo con striscioni di ogni tipo. Il 13 febbraio 2008 la FIA lancia una campagna antirazzismo. Si chiamer\u00e0 Racing Against Racism.\nLa stagione 2008 \u00e8 comunque incominciata con una vittoria, seguita da due gare in cui il pilota ha commesso vari errori, in particolare in Bahrein, mancando anche la zona punti. A Monaco dopo una gara molto movimentata e segnata da una piccola disavventura per lui legata al leggero urto contro una barriera che lo ha costretto al rientro ai box, ha trionfato mentre nella gara successiva, in Canada dopo una sosta ai box nella quale han preso parte altri piloti, \u00e8 andato a tamponare R\u00e4ikk\u00f6nen il quale stava uscendo anche lui dalla pit lane trovando per\u00f2 il semaforo rosso. Il ferrarista (con la BMW di Robert Kubica al suo fianco) ha alzato il piede e Lewis, un po' disattento, non accorgendosi del semaforo, ha urtato il retrotreno della monoposto dell'avversario compromettendo la gara sua e del finlandese.\nDopo una gara opaca in Francia, Hamilton conquista due vittorie consecutive in Gran Bretagna e in Germania: a Silverstone, sul bagnato, Hamilton sfodera una delle sue migliori gare; a Hockenheim, il pilota inglese controlla per tutta la gara e solo nei giri finali, dopo l'ingresso della safety car, deve impegnarsi per riprendere la prima posizione.\nDopo queste due vittorie, il pilota britannico subisce un leggero stop nel Gran Premio d'Ungheria nel quale, dopo aver forato una gomma, riesce a classificarsi solo quinto. Le cose andranno meglio nel Gran Premio d'Europa dove arriva secondo alle spalle del ferrarista Felipe Massa. Al Gran Premio del Belgio conquista la pole e vince la gara sotto un improvviso diluvio dopo un discusso sorpasso a Kimi R\u00e4ikk\u00f6nen a due giri dalla fine. I commissari di gara per\u00f2, nonostante il direttore di gara Charlie Whiting avesse, durante la corsa, comunicato due volte al team la regolarit\u00e0 della manovra, decidono in serata di infliggere 25 secondi di penalit\u00e0 per taglio di chicane, che declassano Lewis al terzo posto.\nNel Gran Premio di Singapore Hamilton lotta con Felipe Massa e Kimi R\u00e4ikk\u00f6nen per la prima posizione, ma un incidente di Nelson Piquet Jr. costringe la safety car a entrare in pista stravolgendo la classifica. Hamilton riesce a limitare i danni recuperando posizioni e classificandosi terzo, mentre la vittoria va al rivale Alonso. Successivamente nel Gran Premio del Giappone Hamilton parte in pole deciso a dominare il gran premio, ma al via il finlandese R\u00e4ikk\u00f6nen riesce abilmente a scavalcarlo, tuttavia pensando di avere uno spiraglio in cui reinfilarsi, Hamilton finisce \"lungo\" trascinandosi dietro le due Ferrari. Quattro vetture finiscono lunghe nelle due curve successive perdendo posizioni, con Hamilton dietro all'avversario principale per il titolo Felipe Massa che supera dopo poche tornate. Il brasiliano per\u00f2 non molla e tagliando la chicane tocca con l'anteriore destra l'inglese, mandandolo in testacoda. Hamilton si trova cos\u00ec in ultima posizione. Successivamente Felipe Massa sarebbe stato penalizzato con un drive-through per il sorpasso pericoloso, sanzione inflitta anche a Hamilton per aver forzato Kimi R\u00e4ikk\u00f6nen nella prima curva ad andare lungo. Di questa lotta ne avrebbe approfittato nuovamente Fernando Alonso, ancora vincitore.\nDopo la vittoria nel Gran Premio della Cina Hamilton ha 7 punti di vantaggio su Massa: ci\u00f2 significa che gli \u00e8 sufficiente un quinto posto nell'ultimo Gran Premio del Brasile per laurearsi campione del mondo: a 5 giri dal termine della gara comincia a piovere sul circuito e dopo il valzer dei pit stop Hamilton si ritrova arretrato dalla 4\u00aa alla 5\u00aa posizione, tallonato da Sebastian Vettel. La pioggia mette in difficolt\u00e0 Hamilton che subisce il sorpasso di Vettel a 3 giri dal termine. A sole due curve dal traguardo, Timo Glock su Toyota, subisce il sorpasso sia di Hamilton sia di Vettel, in quanto non essendosi fermato per il cambio gomme, correva con gomme d'asciutto nonostante la pista fosse bagnata. Hamilton conclude la gara al 5\u00ba posto laureandosi come il pi\u00f9 giovane campione del mondo della storia a soli 23 anni 9 mesi e 26 giorni (record poi migliorato da Sebastian Vettel nel 2010). La conquista del titolo lo rende anche il primo vincitore di una serie cadetta della FIA (Formula 2, Formula 3000 o GP2) a diventare anche campione del mondo di Formula 1.\nGrazie a questo risultato, uno scommettitore del Cambridgeshire ha vinto 125\u00a0000 sterline, avendo scommesso nel 1998 che il tredicenne Lewis sarebbe diventato campione del mondo prima dei 25 anni. Lo stesso scommettitore, l'anno precedente, aveva vinto altre 40\u00a0000 sterline grazie alla scommessa che Hamilton avrebbe vinto la sua prima gara di Formula 1 prima dei 23 anni.\n2009.\nNel 2009 la McLaren comincia il mondiale consapevole di avere una vettura poco competitiva, a causa dei mutati regolamenti che stravolgono l'interpretazione tecnica e aerodinamica delle vetture causando un rimescolamento generale di carte. Inoltre molti team che nel 2008 non erano in lotta per il titolo avevano incominciato a sviluppare la monoposto in anticipo, lasciando in ritardo Ferrari e McLaren che se l'erano conteso fino alla fine.\nNonostante ci\u00f2 Hamilton riesce durante il gran premio iniziale in Australia a inserirsi in zona punti e persino a lottare per il podio con la Toyota di Jarno Trulli. Durante un regime di safety car, per\u00f2, il pescarese compie una escursione fuori pista facendo cos\u00ec passare l'inglese, Hamilton su indicazione della squadra restituisce la posizione all'italiano per evitare di incappare in penalit\u00e0. Al termine del gran premio i commissari di gara tuttavia penalizzano di 25 secondi proprio Trulli perch\u00e9 aveva ripreso comunque la posizione. A nulla valgono le spiegazioni di Trulli, che asseriva come l'inglese andasse intenzionalmente lento per restituire la posizione guadagnata illecitamente.\nSuccessivamente durante le indagini sull'episodio, il direttore tecnico della McLaren indica a Hamilton una diversa versione dei fatti da presentare, il pilota inglese raccoglie il suggerimento raccontando ai commissari di gara che nessuno gli ha confermato di lasciar passare Trulli, praticamente una menzogna. Ma le comunicazioni ai box sono registrate e i commissari di gara decidono di squalificare Hamilton e la McLaren per comportamento antisportivo, avendo mentito al fine di ottenere il terzo posto. Trulli riottiene la sua posizione.\nIl tribunale della FIA si riunisce ulteriormente il 29 aprile decidendo che la McLaren sarebbe stata messa sotto osservazione per il resto del mondiale e alla prima violazione di regolamento sarebbe stata squalificata per tre gran premi. Nel frattempo Hamilton ottiene altri punti in Malesia, Cina e Bahrein, dando ossigeno alla travagliata situazione del team in ritardo sul piano tecnico rispetto alle altre scuderie.\nTorna a vincere nel Gran Premio d'Ungheria, dove arriva 1\u00ba davanti a Kimi R\u00e4ikk\u00f6nen e Mark Webber. I progressi della McLaren si notano soprattutto nel Gran Premio d'Europa dove ottiene la pole ma regala la vittoria a Rubens Barrichello per un errore dei meccanici durante il pit stop. Nel Gran Premio del Belgio tuttavia si registra un calo di competitivit\u00e0 della scuderia e sia lui sia Heikki Kovalainen chiudono la qualifica fuori dalla top ten. La sua gara si conclude a met\u00e0 del primo giro quando un incidente lo mette fuori gioco insieme con Jenson Button, Romain Grosjean e Jaime Alguersuari.\nAl Gran Premio d'Italia la McLaren e Hamilton tornano molto competitivi tanto che Lewis riesce a ottenere la pole position. Sfortunatamente la sua gara si concluder\u00e0 a un giro dalla fine quando in uscita dalla curva di Lesmo urta violentemente contro le barriere. Lo sfortunato incidente ha dato inoltre fine alle sue possibilit\u00e0 di difendere il titolo iridato. L'inglese vincer\u00e0 a Singapore da dove parte in prima posizione. Seguono due terzi posti in Giappone e Brasile. Sar\u00e0 sfortunato all'ultima gara, ad Abu Dhabi dove partendo dalla pole aveva una vittoria assicurata, ma un problema alla vettura lo far\u00e0 ritirare, chiudendo il campionato 5\u00ba con 49 punti.\n2010.\nLewis viene confermato in McLaren fino al 2012: il suo nuovo compagno di squadra sar\u00e0, al posto del licenziato Heikki Kovalainen, Jenson Button, campione in carica con la Brawn GP. Nel Gran Premio del Bahrein ottiene il podio sul gradino pi\u00f9 basso dietro i due ferraristi Fernando Alonso e Felipe Massa. Nel Gran Premio d'Australia si piazza al sesto posto dopo una gara in rimonta con partenza dall'undicesima piazza. Nel Gran Premio della Malesia, dopo le qualifiche disastrose a causa della pioggia, partendo dalla ventesima posizione rimonta fino alla sesta. Nel Gran Premio di Cina, dopo essersi qualificato sesto, fa una gara con molti sorpassi e sotto la pioggia arriva secondo, dietro al compagno di squadra Jenson Button, completando cos\u00ec la prima doppietta McLaren dell'anno; viene tuttavia ammonito dai commissari per il duello in pit lane con Sebastian Vettel. In Spagna si qualifica terzo dietro le due Red Bull. Dopo un'ottima gara \u00e8 per\u00f2 vittima di un problema tecnico quando \u00e8 in seconda posizione che lo mette fuori gioco. Si giunge quindi a Monaco, dove Lewis e Jenson Button portano un casco speciale. Qui la McLaren, forse a causa del suo passo lungo, non riesce a dare il meglio di s\u00e9 e Lewis chiude la gara al quinto posto, nella stessa posizione da dove era partito.\nDue settimane dopo, a Istanbul, Hamilton ottiene la sua migliore qualifica stagionale, collocandosi secondo tra le due Red Bull di Mark Webber e Sebastian Vettel. Per tutta la gara Lewis resta attaccato a Webber anche dopo il pit stop nel quale perde la posizione su Vettel. Al 41\u00ba giro le due Red Bull si scontrano durante un tentato sorpasso di Sebastian Vettel e Lewis ne approfitta, conquistando cos\u00ec la sua prima vittoria stagionale. La seconda vittoria, consecutiva, arriva due settimane dopo in Canada, dove termina al comando davanti al suo compagno di squadra Jenson Button e al ferrarista Fernando Alonso. Nel Gran Premio d'Europa 2010 Hamilton parte terzo dietro la due Red Bull. Al via supera Webber e insidia Vettel. Al 9\u00ba giro Webber ha un brutto incidente ed entra la safety car.\nMentre sta entrando in pista, Lewis la supera, cosa che gli comporter\u00e0 un drive through. Resta per\u00f2 secondo, posizione in cui conclude la gara, con il terzo podio consecutivo. Nel Gran Premio di Gran Bretagna a Silverstone la McLaren porta un nuovo pacchetto con gli scarichi bassi e un nuovo diffusore ma dopo le prove libere del venerd\u00ec si decide di smontarlo e non utilizzarlo per la qualifica e la gara. La McLaren ha dunque perso tre ore disponibili per trovare il set-up corretto con la MP4-25 non modificata. Le qualifiche sembrano piuttosto difficili per la scuderia inglese ma Lewis d\u00e0 il massimo e si qualifica al quarto posto, definendo il suo ultimo giro come il migliore di sempre della sua carriera. Alla partenza della gara Lewis scatta benissimo e supera sia Fernando Alonso sia Sebastian Vettel, tallonando Mark Webber per alcuni giri. Ma la Red Bull dell'australiano \u00e8 imprendibile e Lewis sfrutta al meglio la sua ottima partenza per conquistare il secondo posto nella gara di casa, il quarto podio consecutivo. Rimane dunque in testa alla classifica iridata con 145 punti, raddoppiando il vantaggio sul secondo, che rimane il compagno Jenson Button, che dopo questa gara diventa di 12 punti.\nDue settimane dopo, in Germania, la McLaren ci riprova con gli aggiornamenti (scarichi bassi e nuovo diffusore) ma durante le prime prove libere del venerd\u00ec Lewis ha un incidente nel quale danneggia la sua vettura. Ci\u00f2 fa s\u00ec che Lewis non riesca a completare pi\u00f9 di 18 giri durante tutto il venerd\u00ec e non riesca a trovare il miglior bilanciamento. Si qualifica sesto, dietro a Jenson Button. Scatta bene alla partenza e conclude al quarto posto, conquistando 12 punti. Il suo vantaggio su Button diventa di 14 punti.\nNelle qualifiche del Gran Premio d'Ungheria Hamilton si qualifica quinto, nonostante una scarsa competitiva della MP4-25 che nel settore centrale perde nel confronto con la Red Bull oltre 1 secondo. In gara perde una posizione al via nei confronti di Vitaly Petrov che riconquista per\u00f2 al giro successivo. Entra in seguito la safety car e tutti si precipitano ai box, dai quali Lewis esce in quarta posizione, davanti al ferrarista Felipe Massa. La situazione rimane cos\u00ec finch\u00e9 Lewis, al 24\u00ba giro, a causa di un problema tecnico, \u00e8 costretto a ritirarsi. La testa della classifica appena persa viene per\u00f2 riconquistata nel Gran Premio del Belgio, gara disputata il 29 agosto appena al rientro delle vacanze estive: l'inglese parte dalla seconda posizione in griglia dietro Webber ma lo sopravanza a seguito di uno scatto bruciante e mantiene la testa della corsa fino al traguardo nonostante le mutevoli condizioni climatiche; i ritiri di Button e Alonso e la pessima prestazione di Vettel (che finisce fuori dalla zona punti) gli consentono inoltre di guadagnare 25 punti nei confronti di tre diretti rivali per la vittoria del mondiale.\nNel Gran Premio d'Italia si qualifica in 5\u00aa posizione dopo che la squadra aveva deciso di non fargli montare l'f duct a differenza del compagno di squadra Button classificatosi cos\u00ec secondo. Alla partenza per\u00f2 uno scontro dopo poche curve con Massa in un tentativo di sorpasso lo mette fuori gioco per una rottura della sospensione, ritiro che gli fa perdere la vetta della classifica a favore di Webber giunto in sesta posizione. Due settimane dopo, a Singapore, la McLaren rimane un po' in ombra e durante la gara dopo un ingresso della safety car in un tentativo di sorpassare Webber per la 3\u00aa posizione viene centrato da quest'ultimo e costretto nuovamente al ritiro, ritrovandosi 3\u00ba nel mondiale dietro Webber e Alonso.\nNel Gran Premio del Giappone si qualifica in 3\u00aa posizione ma viene retrocesso per la sostituzione del cambio danneggiato nello scontro con Webber a Singapore. In gara il suo tentativo di rimonta nei confronti di Alonso e Webber per la 2\u00aa posizione viene frenato da un nuovo problema al cambio che gli fa perdere le prime tre marce, costringendolo a farsi passare dal compagno di box e a finire miracolosamente 5\u00ba.\nSi arriva cos\u00ec al Gran Premio di Corea in cui la vera protagonista \u00e8 la pioggia. Vettel domina il gran premio davanti ad Alonso e Hamilton, ma il cedimento del suo propulsore a pochi giri dal termine riapre i giochi per il mondiale, grazie anche al contemporaneo ritiro di Webber. Hamilton risale cos\u00ec al 3\u00ba posto in classifica dopo averlo perduto Suzuka. Al Gran Premio del Brasile la pole position va a sorpresa a Nico H\u00fclkenberg davanti alle Red Bull, che il giorno successivo si sbarazzano di lui al primo giro facendo gara a s\u00e9 con Vettel e Webber davanti ad Alonso e Hamilton. Qui Hamilton dice addio alle speranze mondiali, anche se non matematicamente visti i 24 punti in meno rispetto al leader Alonso.\nAd Abu Dhabi l'inglese deciso a tentare il tutto per tutto si qualifica per un soffio secondo alle spalle di Vettel, mentre Alonso sembra gestire tranquillamente il suo rivale pi\u00f9 vicino Mark Webber. Tuttavia un incidente al primo giro provoca l'ingresso della safety car, cos\u00ec Webber ne approfitta per il cambio gomme seguito a ruota da Alonso che gli rimane davanti mentre i due in testa fanno corsa a s\u00e9. Dopo il pit stop per\u00f2 Hamilton viene frenato nella sua rincorsa a Vettel dalla Renault di Kubica, mentre Alonso e Webber bloccati dall'altra Renault, quella di Petrov, perdono molto terreno e finiscono per regalare il mondiale a Vettel che si aggiudica il gran premio e il campionato davanti ad Alonso, al compagno di squadra e a Hamilton, quest'ultimo staccato di 16 punti. Hamilton chiude la stagione in quarta posizione.\n2011.\nIl 2011 per la McLaren non comincia nel migliore dei modi. La scuderia di Woking, dopo aver deciso di effettuare il primo dei test invernali a Valencia con la macchina dell'anno precedente per aver pi\u00f9 tempo di lavorare alla nuova MP4-26, incappa in diversi problemi di affidabilit\u00e0 dovuti in buona parte al complesso sistema di scarichi denominato Octupus, che la McLaren \u00e8 intenzionata a portare in pista per il primo gran premio. Conclusi i test, la McLaren decide per\u00f2 di tornare indietro e monta per il Gran Premio d'Australia degli scarichi simili a quelli della Red Bull.\nContrariamente a quanto tutti credevano, la McLaren si dimostra subito molto veloce, dominando le seconde libere. In qualifica Hamilton riesce addirittura a conquistare la prima fila al fianco di Sebastian Vettel, subendo per\u00f2 oltre 8 decimi di distacco dal campione del mondo. In gara \u00e8 un'altra cosa e Lewis riesce a stargli pi\u00f9 vicino, concludendo la gara in seconda posizione e conquistando quindi il primo podio del 2011. In Malesia parte di nuovo in prima fila. Al traguardo arriver\u00e0 settimo ma sar\u00e0 penalizzato di 20 secondi per aver cambiato traiettoria 4 volte mentre duellava con Alonso e giunger\u00e0 ottavo. In Cina parte terzo dietro Vettel e Button e a 4 giri al termine della corsa sorpasser\u00e0 Vettel andando a vincere il gran premio.\nIn Turchia complice un errore al primo giro e alcune difficolt\u00e0 a un pit stop giunge solamente quarto. Al Gran Premio di Monaco innesca una furiosa polemica con la FIA a seguito delle penalizzazioni che gli vengono inflitte dai commissari nel corso del week-end. A fine corsa torner\u00e0 nel paddock per scusarsi con la FIA ed evitare sanzioni per violazione del codice che impedisce di rilasciare affermazioni lesive nei confronti dello sport. In Germania conquista la seconda vittoria dell'anno e ad Abu Dhabi la terza. Nelle ultime tappe del campionato si intensifica la rivalit\u00e0 con Felipe Massa; i due si chiariranno solamente al termine del Gran Premio del Brasile.\n2012.\nHamilton incomincia la stagione 2012 in modo positivo, conquistando la pole position nel Gran Premio d'apertura in Australia. In gara, per\u00f2, il pilota inglese si deve accontentare del terzo posto, dopo essere stato sopravanzato dal compagno di squadra Jenson Button in partenza e aver perso un'ulteriore posizione a vantaggio di Sebastian Vettel, anche a causa di una strategia meno efficace di quella del rivale. Hamilton fa segnare lo stesso risultato anche nel Gran Premio della Malesia e nel Gran Premio di Cina, portandosi in testa alla classifica mondiale.\nNel successivo Gran Premio del Bahrein il pilota inglese non riesce a far meglio dell'ottavo posto, anche a causa di un problema in un cambio gomme che gli costa alcune posizioni, perdendo cos\u00ec il primo posto in classifica. Nel Gran Premio di Spagna Hamilton fa segnare il miglior tempo in qualifica, ma viene retrocesso in fondo alla griglia perch\u00e9 nella sua vettura non c'\u00e8 il quantitativo minimo di benzina previsto dal regolamento. In gara il pilota inglese riesce a rimontare fino alla zona punti, chiudendo nuovamente ottavo. Dopo aver ottenuto un quinto posto nel Gran Premio di Monaco, Hamilton ottiene la prima vittoria stagionale nel Gran Premio del Canada, anche grazie alla decisione della squadra di fargli effettuare un cambio gomme in pi\u00f9 rispetto ai rivali Sebastian Vettel e Fernando Alonso, scelta che lo avvantaggia nella parte finale della corsa. La vittoria permette a Hamilton di tornare momentaneamente in testa al campionato, ma nel successivo Gran Premio d'Europa a Valencia il pilota inglese si ritira per un contatto con Pastor Maldonado nelle ultime fasi di gara, venendo superato in classifica da Alonso.\nNelle due gare seguenti Hamilton non ottiene risultati di rilievo (ottavo in Inghilterra, con una Mclaren in difficolt\u00e0, e ritirato in Germania per una foratura nelle prime fasi di gara), facendo segnare appena quattro punti e vedendo aumentare il proprio distacco dalla testa della classifica fino a 62 lunghezze. Nella seconda met\u00e0 della stagione la McLaren si dimostra una delle vetture pi\u00f9 competitive in pista, ma questo non basta a Hamilton per migliorare significativamente la propria posizione in classifica. Le due vittorie in Ungheria e in Italia sono, infatti, intervallate da due ritiri in Belgio, dove Hamilton \u00e8 coinvolto in una carambola causata da Romain Grosjean, e a Singapore, dove il pilota inglese \u00e8 costretto al ritiro per problemi meccanici mentre occupava la prima posizione. Proprio all'indomani del Gran Premio di Singapore viene ufficializzato il suo passaggio alla Mercedes a partire dalla stagione 2013, con un contratto di 60 milioni di sterline pi\u00f9 bonus di vittorie per 3 anni.\nNelle gare successive Hamilton esce definitivamente dalla lotta per il titolo mondiale, tagliando il traguardo fuori dal podio in Corea, in Giappone e in India, a causa di una vettura ora meno competitiva rispetto agli avversari, e ritirandosi per problemi meccanici mentre occupava la prima posizione nel Gran Premio di Abu Dhabi. Il pilota inglese torna alla vittoria nel Gran Premio degli Stati Uniti, sul nuovo circuito di Austin, avendo la meglio su Vettel al termine di un lungo duello. Nell'ultima gara della stagione, in Brasile, Hamilton fa segnare la pole position, dovendosi per\u00f2 ritirare per un incidente causato da un errore di Nico H\u00fclkenberg, mentre quest'ultimo stava tentando di superarlo. Il pilota inglese chiude la stagione in quarta posizione, con 190 punti.\nI titoli con la Mercedes e i record di vittorie e pole position (2013-presente).\n2013.\nLe insistenti voci di corridoio che lo volevano in Mercedes a partire dal 2013 trovarono conferma il 28 settembre 2012, quando arriva l'ufficialit\u00e0 sul sito della casa di Stoccarda. L'Inglese prende quindi il posto di Michael Schumacher, che avrebbe annunciato il ritiro dalle competizioni qualche giorno dopo, il 4 ottobre 2012.\nHamilton comincia la stagione con un quinto posto nel Gran Premio d'Australia, dove la Mercedes si rivela competitiva in qualifica ma non all'altezza di Lotus, Ferrari e Red Bull in gara. Seguono due terzi posti in Malesia e in Cina, dove il pilota inglese conquista la pole position ma non \u00e8 in grado di mantenere il primo posto per l'eccessiva usura degli pneumatici. Questo fattore influisce negativamente anche nelle gare successive, concluse fuori dal podio. In Canada Hamilton conquista un altro terzo posto, mentre nei due Gran Premi seguenti, in Gran Bretagna e in Germania, il pilota inglese ottiene la pole position ma conclude in entrambe le occasioni fuori dal podio.\nHamilton coglie la sua prima vittoria con la Mercedes nel Gran Premio d'Ungheria, nel quale il pilota inglese conquista anche la terza pole position consecutiva. Dopo il 3\u00ba posto di Spa-Francorchamps (in cui fa segnare il miglior tempo in qualifica), seguono soltanto gare negative, che non saranno sufficienti all'inglese per mantenere il 3\u00ba posto in classifica generale. Termina la prima stagione in Mercedes al 4\u00ba posto con 189 punti.\n2014.\nNella stagione 2014 la Mercedes sfrutta le importanti novit\u00e0 tecniche introdotte (in particolare, dei nuovi motori turbocompressi in luogo dei V8 aspirati in uso fino all'anno precedente) per guadagnare un importante vantaggio sulla concorrenza. La superiorit\u00e0 tecnica della scuderia tedesca \u00e8 evidente gi\u00e0 dai test invernali e si conferma anche a campionato incominciato.\nNella gara d'apertura a Melbourne, per\u00f2, Hamilton \u00e8 costretto al ritiro per un problema tecnico dopo poche tornate, dopo essere partito dalla pole position. Il pilota britannico si rif\u00e0 nel successivo Gran Premio della Malesia, nel quale ottiene il primo \"Grand Chelem\" in carriera, avendo fatto segnare pole position e giro veloce ed essendo rimasto in testa dal primo all'ultimo passaggio. Hamilton vince anche in Bahrein (dopo un intenso duello con il compagno di squadra Rosberg), Cina e Spagna, portandosi in testa alla classifica. A Montecarlo \u00e8 invece Rosberg ad avere la meglio: Hamilton torna alle spalle del compagno di squadra, vedendo poi aumentare il proprio svantaggio in Canada, dove \u00e8 costretto nuovamente al ritiro per problemi tecnici, e in Austria, dove giunge secondo dietro a Rosberg dopo essere scattato dalla nona posizione per un errore in qualifica.\nIl pilota britannico arriva quindi al Gran Premio di casa con uno svantaggio di 29 lunghezze da Rosberg. In qualifica Hamilton fatica, non riuscendo a interpretare al meglio le mutevoli condizioni del tracciato e piazzandosi in sesta posizione, ma in gara l'inglese coglie la quinta vittoria stagionale, approfittando del ritiro di Rosberg per ridurre considerevolmente il distacco in classifica. Nei successivi Gran Premi di Germania e Ungheria Hamilton \u00e8 costretto a partire dal fondo per problemi tecnici verificatisi sulla sua vettura durante le qualifiche. In entrambe le occasioni il pilota britannico riesce a rimontare fino al terzo posto, nel secondo caso chiudendo davanti a Rosberg che era scattato dalla pole position.\nIn Belgio Hamilton e Rosberg vengono a contatto mentre il pilota tedesco, partito dalla pole, stava cercando di riguadagnare la testa della corsa dopo essere stato passato da Hamilton al via. L'inglese \u00e8 costretto a percorrere un intero giro con una gomma forata: la vettura si danneggia sensibilmente, al punto da costringere Hamilton al ritiro a poche tornate dalla conclusione. Il contatto causa aspre polemiche tra i due a fine gara, con Rosberg che, arrivato secondo, riporta a 29 i punti di vantaggio su Hamilton. A Monza, invece, Hamilton sfrutta un errore in frenata del compagno di squadra per sopravanzarlo, andando a vincere proprio davanti a Rosberg.\nA Singapore Hamilton vince nuovamente, approfittando del concomitante ritiro di Rosberg per riportarsi in testa alla classifica. Il pilota britannico consolida la propria posizione nelle tre gare successive, conquistando altrettante vittorie (nonostante Rosberg fosse scattato dalla pole position in due di queste occasioni) e portando a 24 punti il proprio vantaggio dopo il Gran Premio degli Stati Uniti. Rosberg tiene aperta la lotta per il mondiale interrompendo la serie di vittorie di Hamilton nel Gran Premio del Brasile. All'ultima gara i due arrivano separati da 17 punti: per via del doppio punteggio assegnato nel conclusivo Gran Premio di Abu Dhabi, in caso di vittoria di Rosberg, Hamilton deve giungere in seconda posizione per aggiudicarsi il secondo titolo in carriera. In qualifica Hamilton viene battuto dal compagno di squadra, ma alla partenza il pilota britannico si porta in prima posizione e nei primi giri accumula un vantaggio superiore ai 2 secondi su Rosberg. Rosberg viene poi messo fuori causa da problemi meccanici, consegnando definitivamente a Hamilton la vittoria nel mondiale, con 384 punti.\n2015.\nAnche nel 2015 la Mercedes si rivela la monoposto migliore del lotto sin dai test invernali. Hamilton inizia la stagione cogliendo pole position e vittoria nel Gran Premio d'Australia, precedendo il compagno di squadra Rosberg sia in griglia di partenza che sul traguardo. Nel successivo Gran Premio della Malesia il pilota britannico conquista la pole position, venendo per\u00f2 battuto in gara da Sebastian Vettel su Ferrari.\nHamilton torna poi alla vittoria in Cina e in Bahrein, dopo essere scattato dalla pole position in entrambe le occasioni. Poco prima del Gran Premio di Monaco, la Mercedes annuncia il prolungamento del contratto del pilota inglese per altre tre stagioni, sino al 2018.\nA Monaco ottiene la \"pole\", ma in gara chiude solo 3\u00b0 dopo aver dominato la gara a lungo: rientra ai box durante i regimi di safety car e si ritrova terzo. A Montr\u00e9al ottiene una vittoria dopo essere partito in testa. Nel successivo Gran Premio d'Austria ottiene la sua 45^ pole position. Nonostante la partenza dalla pole position, viene superato al via dal compagno di squadra Rosberg e termina la gara in seconda posizione. Al termine del gran premio, Hamilton vede quindi il suo vantaggio su Rosberg ridursi a soli 10 punti. Nel Gran Premio di Gran Bretagna l'inglese ritorna alla vittoria. Dopo la pole del sabato, in gara parte male ma sul finale con pioggia battente Lewis azzecca il momento del pit stop e beffa Rosberg sul finale di gara e vince davanti al tedesco della Mercedes e Vettel. Al successivo appuntamento in Ungheria, Hamilton scatta dalla prima posizione ma, a causa di una brutta partenza viene superato subito da Vettel, R\u00e4ikk\u00f6nen e Rosberg finendo in quarta posizione, che manterr\u00e0 solo per pochi secondi a causa di un errore durante un tentativo di sorpasso sul compagno di squadra. Dovendo rimontare dalla decima posizione, ormai escluso dalla lotta per la vittoria sar\u00e0 protagonista di alcuni errori nelle ultime fasi della gara che lo relegheranno alla sesta posizione finale.\nNel successivo appuntamento a Spa, Hamilton firma la sua trentanovesima vittoria dopo essere partito dalla pole position e aver battuto il proprio compagno di squadra arrivato secondo. Due settimane dopo domina il Gran Premio d'Italia arrivando primo con 25\" di vantaggio su Vettel ed ottenendo la sua 40\u00ba vittoria in carriera (ad un successo di distanza dal pilota tedesco ed Ayrton Senna), che lo porta a 53 punti di vantaggio sul compagno di squadra Rosberg. Ottiene inoltre il secondo grand chelem della carriera con pole position, giro veloce, gara e rimanendo in testa dal 1\u00ba all'ultimo giro. Al termine della gara si verifica un'indagine riguardo a una possibile pressione irregolare degli pneumatici della Mercedes, ma dopo chiarimenti effettuati dalla squadra tedesca non si ricorre ad alcuna sanzione. Nel successivo Gran Premio di Singapore, la Mercedes \u00e8 in difficolt\u00e0 e Lewis \u00e8 costretto al primo ritiro stagionale. Vince sia in Giappone sia in Russia, nonostante fosse stato il compagno Nico Rosberg a conquistare la pole position.\nIl 25 ottobre vince il Gran Premio di Austin e conquista matematicamente il terzo campionato del mondo piloti dopo una gara caratterizzata da una condizione di umido iniziale e il successivo cambio gomme dalle intermedie alle slick, con l'asciugarsi della pista, oltre alle numerose safety car normale e virtuali, dovute a diversi incidenti e ritiri (in totale otto nel gran premio) che hanno pi\u00f9 volte spezzato il ritmo della gara. Nel Gran Premio del Messico parte e termina secondo alle spalle di Rosberg, cos\u00ec come in Brasile e ad Abu Dhabi.\n2016.\nIl 2016 sembra iniziare bene per il pilota britannico, con la conquista della 50\u00aa pole in carriera nel GP d'Australia. In gara Hamilton, scattato malissimo, non riesce ad imporre il proprio ritmo trovandosi 6\u00b0 dopo il primo giro. Grazie alla bandiera rossa, a causa dell'incidente di Fernando Alonso, il pilota della Mercedes riesce a limitare i danni risalendo fino alla 2\u00aa posizione, dietro al vincitore della gara, il compagno di squadra Nico Rosberg.\nAl secondo appuntamento della stagione in Bahrein ottiene la sua 51^ pole position, siglando anche il record del circuito, ma alla partenza della gara viene superato nello scatto da Rosberg, e alla prima curva viene urtato dal finlandese della Williams Bottas (successivamente penalizzato con un drive through). Il contatto ha compromesso l'aerodinamica di Hamilton che malgrado le difficolt\u00e0, il tre volte campione del mondo riesce tuttavia a rimontare, terminando la contesa in 3\u00aa posizione. Nelle successive due gare, in Cina e Russia, Hamilton accusa problemi di affidabilit\u00e0 nelle qualifiche dovendo partire in ultima posizione in Cina e decimo in Russia. Mentre nel GP di Cina Hamilton non riesce ad andare oltre il settimo posto, penalizzato da un incidente al via con lo svedese della Sauber Marcus Ericsson, in Russia l'Inglese della Mercedes riesce a rimontare arrivando secondo, dietro al compagno di squadra Nico Rosberg.\nMalgrado l'evidente superiorit\u00e0 tecnica della Mercedes, i ripetuti problemi di affidabilit\u00e0 della vettura di Hamilton portano alcuni sostenitori della scuderia tedesca ad ipotizzare una possibile cospirazione contro il campione del mondo in carica, ma queste teorie vengono fermamente negate dal direttore esecutivo Toto Wolff.\nDurante il successivo Gran Premio di Spagna, dopo aver realizzato la pole position in qualifica, Lewis Hamilton viene superato, al via, da Nico Rosberg. Giunti alla \"Repsol\" Hamilton cerca di ripassare Rosberg, che chiude per\u00f2 la traiettoria al britannico. La vettura esce dal tracciato e, ormai senza controllo, colpisce la parte posteriore della macchina di Rosberg: entrambi finiscono nella via di fuga e si ritirano. Viene interrotta cos\u00ec una striscia di 10 vittorie consecutive per una Mercedes. Nel Gran Premio di Monaco, dopo essere scattato dalla terza casella, riesce prima a superare il compagno di scuderia Nico Rosberg, poi con una grande strategia su una sosta passa il leader Daniel Ricciardo, vincendo la sua prima gara dell'anno. In Canada, dopo aver fatto la pole position, scatta male ma riesce a vincere sopravanzando Sebastian Vettel, grazie ad una tattica pi\u00f9 conservativa.\nNel Gran Premio d'Europa chiude quinto, dopo essere scattato dalla decima piazza per via di un incidente in qualifica. Nel successivo Gran Premio d'Austria ottiene la pole position davanti a Rosberg, che viene penalizzato di cinque posizioni e parte sesto In gara si trova secondo dietro al compagno di scuderia che ha rimontato fino alla testa, ma all'ultimo giro tenta di sorpassarlo e i due entrano in contatto. Hamilton vince e Rosberg termina quarto con la monoposto danneggiata riducendo lo svantaggio in classifica generale a 11 punti dal compagno di squadra. Nel Gran Premio di casa in Gran Bretagna, Hamilton vince agevolmente, dopo aver segnato anche la pole position in qualifica. Con questa vittoria (la quarta in Gran Premio di Gran Bretagna, la terza consecutiva) accorcia lo svantaggio dal compagno di squadra Nico Rosberg a solo una lunghezza, complice una penalizzazione di quest'ultimo. Vince sia in Ungheria sia in Germania, prendendo la leadership del mondiale. Nel Gran Premio del Belgio, Hamilton, partito in ultima fila per aver sostituito tutto il pacchetto motore, approfittando di ritiri ed incidenti, riesce ad arrivare terzo. Il vincitore \u00e8 Rosberg che diminuisce il distacco dal pilota britannico di 10 punti. In Italia arriva secondo, dopo aver perso la possibilit\u00e0 di lottare per la vittoria in partenza. A Singapore chiude terzo, mai in lotta per la vittoria. In Malesia, mentre era in testa, \u00e8 costretto a ritirarsi per problemi al motore. In Giappone chiude terzo, non riuscendo a sorpassare Max Verstappen nei giri finali. Negli Stati Uniti domina la gara dopo essere partito dalla pole, concludendo primo davanti a Nico Rosberg e riducendo lo svantaggio a 26 punti da quest'ultimo nel mondiale.\nIn Messico arriva un'altra vittoria che gli consente di eguagliare Alain Prost al secondo posto della classifica dei piloti con pi\u00f9 vittorie di tutti i tempi e di tenere il mondiale aperto con 19 punti di distacco dal compagno di scuderia a due gare dalla conclusione. Il britannico vince in Brasile davanti a Rosberg, ritrovandosi a sole 12 lunghezze di distacco. Ad Abu Dhabi vince dalla pole, ma non gli basta perch\u00e9 Nico Rosberg \u00e8 secondo e perde il titolo di soli 5 punti. Tuttavia si rende protagonista di una condotta di gara antisportiva poich\u00e9 rallenta il retrostante Rosberg nella speranza di far rimontare gli avversari alle spalle del tedesco, Sebastian Vettel e Max Verstappen (nonostante i ripetuti richiami via radio) negli ultimi 10 giri. Chiude secondo nel mondiale con 10 vittorie e 380 punti.\n2017.\nNella stagione 2017 il suo nuovo compagno di squadra \u00e8 l'ex Williams Valtteri Bottas, a causa del ritiro dalla Formula 1 di Nico Rosberg, annunciato pochi giorni dopo la vittoria del titolo mondiale. Il campionato per Lewis inizia con una pole in Australia. In gara giunge per\u00f2 secondo dietro Sebastian Vettel, dopo essere stato condizionato da una perdita di tempo dietro Verstappen. In Cina fa segnare di nuovo la pole, ma questa volta domina la gara, ottenendo un Grand Chelem (ha ottenuto pole position, vittoria del Gran Premio, giro veloce e ha trascorso la gara sempre al comando). In Bahrein giunge in seconda posizione, la stessa ottenuta in qualifica. A So\u010di parte e arriva quarto. Torna alla vittoria in Spagna in una gara in cui, dopo essere partito dalla pole, si fa bruciare alla partenza da Vettel; ma poi, grazie anche a un'ottima strategia, si mette in condizione di poterlo attaccare con gomme di mescola pi\u00f9 morbida di quelle del pilota della Ferrari, che sorpassa al 44\u00ba giro e va a vincere.\nA Monaco, Hamilton \u00e8 in difficolt\u00e0 in qualifica e viene eliminato in Q2: dopo aver fallito diversi tentativi per vari errori suoi, all'ultima possibilit\u00e0 per qualificarsi alla Q3 si ritrova le bandiere gialle e non pu\u00f2 concludere il giro. In gara recupera qualche posizione e giunge settimo. Vince la gara monegasca Vettel, che aumenta il vantaggio su Lewis a 25 punti. In Canada ottiene la 65\u00ba pole position in carriera, raggiungendo Ayrton Senna e vince controllando una gara mai in discussione davanti a Bottas, per il secondo Grand Chelem della stagione e la prima doppietta Mercedes dell'anno. Riduce lo svantaggio in classifica da Vettel a 12 punti, perch\u00e9 il tedesco a Montr\u00e9al giunge quarto dopo una gara in rimonta. Nel Gran Premio d'Azerbaigian durante il regime di safety car, mentre era in testa Hamilton viene tamponato da Vettel; alcuni giri dopo la bandiera rossa il britannico \u00e8 costretto ad entrare ai box per sostituire la protezione per la testa perch\u00e9 non era stata fissata in modo corretto e chiude quinto dietro a Vettel che mentre era in testa, viene penalizzato di uno stop&amp;go di 10 secondi. In Austria l'inglese deve sostituire il cambio e quindi viene penalizzato di 5 posizioni. In gara Lewis deve accontentarsi del quarto posto dopo una lotta per il podio con la Red Bull di Daniel Ricciardo. Nel Gran Premio di Gran Bretagna, Hamilton ottiene il quinto Grand Chelem in carriera, il terzo in stagione, ottenendo pole position, giro veloce, vittoria e in testa per tutta la gara. Con questi risultati l'inglese ha un solo punto di svantaggio su Sebastian Vettel. In Ungheria mentre era terzo nell'ultimo giro, Hamilton viene sorpassato dal compagno di squadra Valtteri Bottas proprio nell'ultima curva (per ordine di scuderia) e quindi giunge quarto.\nNel Gran Premio del Belgio, Lewis ottiene la 68\u00b0 pole position eguagliando cos\u00ec Michael Schumacher. In gara arriva primo davanti al rivale Vettel. Nel Gran Premio successivo, a Monza, Hamilton conquista la pole in una sessione bagnata e supera Schumacher conquistando\u00a0\u2013 record assoluto per la Formula 1\u00a0\u2013 la sua 69^ partenza al palo. La gara \u00e8 un dominio Mercedes con Lewis che vince precedendo il compagno di scuderia Bottas. Vettel \u00e8 terzo e cede a Hamilton la testa della classifica mondiale con un distacco di 3 punti tra i due. A Singapore si qualifica soltanto quinto, penalizzato dal passo lungo della Mercedes. In gara giunge primo grazie a un'ottima partenza che gli consente di sorpassare Ricciardo (partito quarto) e all'incidente che mette fuori gioco i primi tre, tra cui il suo avversario nella lotta al titolo iridato, Sebastian Vettel.\nIn Malesia giunge 2\u00ba alle spalle di Verstappen (mentre Vettel, partito ultimo per un guasto, \u00e8 solamente 4\u00b0), rafforzando ulteriormente il vantaggio in classifica. Con la vittoria in Giappone, a fronte del ritiro di Vettel, porta il suo vantaggio a 59 punti sul tedesco. Nel Gran Premio degli Stati Uniti d'America, sul circuito di Austin in Texas, Hamilton ottiene nuovamente la pole position, andando a vincere la gara il giorno seguente nonostante il sorpasso subito da Vettel alla partenza e guadagnando ulteriori 7 punti nella classifica iridata. In Messico, Lewis si laurea campione del mondo giungendo 9\u00ba, con due gran premi in anticipo. Nelle qualifiche del Gran Premio del Brasile, Hamilton sbatte contro le barriere ed \u00e8 costretto a partire ultimo. Dopo le qualifiche Hamilton e la Mercedes decidono di sostituire il motore partendo cos\u00ec dalla \"pit lane\", ma riesce, con una bella gara, a giungere 4\u00b0. Ad Abu Dhabi giunge 2\u00ba alle spalle del compagno di scuderia Bottas concludendo la stagione con 9 vittorie e 363 punti.\n2018.\nNel 2018 Hamilton comincia la stagione ottenendo la pole nel Gran Premio d'Australia. Al via mantiene il primo posto nella prima parte della gara, fino a quando entra in azione la \"Virtual Safety Car\" che permette a Sebastian Vettel di effettuare la sosta ai box e ritrovarsi in testa, vincendo il GP davanti all'inglese. In Bahrein si qualifica quarto, ma per via della sostituzione del cambio parte nono, concludendo la gara sul gradino pi\u00f9 basso del podio. In Cina parte quarto e termina la gara nella stessa posizione. In Azerbaigian parte secondo dietro il poleman Vettel, ma dopo una gara rocambolesca e la foratura della ruota posteriore destra del compagno Bottas, che si trovava davanti a lui, vince il primo Gran Premio stagionale portandosi in testa al Mondiale Piloti con 70 punti.\nNel Gran Premio di Spagna, dopo essere partito dalla pole, riesce a vincere davanti a Bottas e Verstappen, allungando il vantaggio nella classifica del campionato su Sebastian Vettel. A Monaco prende il via dal terzo posto e conclude la gara nella stessa posizione. In Canada si qualifica quarto, per\u00f2 in gara termina quinto e perde la leadership del Mondiale con Vettel che lo supera di un punto. In occasione del Gran Premio di Francia, sul Circuito Paul Ricard, conquista la pole position nelle qualifiche e il giorno dopo vince il GP guidando la corsa per la maggior parte dei giri, riportandosi in testa al campionato con 14 punti di vantaggio sul rivale tedesco. Nel Gran Premio d'Austria si qualifica secondo dietro il \"poleman\" e compagno di squadra Valtteri Bottas, ma in gara \u00e8 costretto al ritiro insieme a quest'ultimo - un doppio ritiro per entrambe le Mercedes non si verificava dal GP di Spagna 2016 - per un problema alla \"power unit\" (cos\u00ec come anche Bottas e il pilota della Red Bull Daniel Ricciardo), interrompendo cos\u00ec la serie di 33 gare consecutive concluse. Nel Gran Premio di casa Hamilton, dopo aver ottenuto la pole position, \u00e8 autore di una brutta partenza e viene superato da Vettel e Bottas. Durante il primo giro inoltre ha un contatto da Kimi R\u00e4ikk\u00f6nen, che lo manda in testacoda e in fondo al gruppo. Alla fine della gara, anche grazie a una buona strategia e all'uscita della Safety Car, riesce a giungere secondo davanti a R\u00e4ikk\u00f6nen e dietro all'altro ferrarista, riuscendo cos\u00ec a limitare il distacco da Vettel a 8 punti.\nDue settimane dopo ad Hockenheim l'inglese non prende parte alla Q2 per un problema al cambio della sua W09, motivo per il quale il campione del mondo \u00e8 costretto cos\u00ec a partire in 14\u00aa posizione. In gara, grazie alla buona competitivit\u00e0 della sua Mercedes e alle condizioni atmosferiche miste (che portano tra l'altro al ritiro di Sebastian Vettel), unite inoltre anche alla sua sensibilit\u00e0 e capacit\u00e0 di guida sul bagnato, riesce a rimontare fino a vincere il Gran Premio e portandosi nuovamente in testa al mondiale con 17 punti vantaggio sul rivale tedesco. In Ungheria ottiene la pole position sul bagnato, e in gara riesce a mantenere la testa della corsa fino alla fine, davanti a Vettel. Porta cos\u00ec il vantaggio in classifica a 24 punti. Dopo la pausa estiva, in Belgio giunge secondo dopo essere partito in pole, sorpassato da Vettel nel corso del primo giro. Nel successivo Gran Premio d'Italia a Monza riesce a vincere e incrementa cos\u00ec il suo vantaggio su Vettel (+30), coinvolto in un contatto con lo stesso Hamilton durante il primo giro della gara. Da Monza, innesca una serie consecutiva di 3 vittorie, che gli permettono di consolidare notevolmente la sua leadership iridata su Vettel in classifica.\nIn Russia ottiene la sua 70^ vittoria in carriera, davanti al compagno di squadra. La settimana successiva a Suzuka, dopo aver conquistato la sua pole numero 80, trionfa nuovamente con Bottas alle sue spalle (portandosi a -20 dal record di vittorie di Schumacher) ed allunga ulteriormente in classifica. Infatti dopo il Gran Premio del Giappone, frutto anche di alcune prestazioni sottotono del rivale tedesco, il vantaggio di Hamilton arriva a 67 punti, e ci\u00f2 gli consente di avere il primo match point iridato a 4 gare dal termine. Nella successiva tappa del mondiale, negli Stati Uniti, il pilota inglese non riesce a chiudere il discorso mondiale. Infatti, dopo aver ottenuto la nona pole stagionale, chiude la gara al terzo posto davanti al rivale Vettel, firmando anche il giro pi\u00f9 veloce (eguagliato Prost a quota 41, al terzo posto di sempre); tale piazzamento gli consente di allungare ancora in campionato e mantenere un margine rassicurante (+70), vedendo cos\u00ec avvicinarsi il titolo iridato.\nLa settimana dopo, in Messico, nonostante una gara difficile, chiude definitivamente i giochi iridati: riesce a terminare 4\u00ba e si conferma matematicamente campione del mondo per la quinta volta in carriera, sulla stessa pista in cui aveva conquistato il mondiale l'anno prima, eguagliando cos\u00ec i titoli mondiali di Juan Manuel Fangio (davanti a lui solo Michael Schumacher a quota 7). In Brasile, dopo aver siglato la pole numero 10 della stagione, si conferma anche in gara cogliendo la decima affermazione del 2018. Inoltre la vittoria di Hamilton, unita alla quinta posizione del compagno di squadra Bottas, garantisce aritmeticamente il titolo Costruttori alla Mercedes per il 5\u00ba anno consecutivo (seconda striscia pi\u00f9 vincente di sempre, dietro solamente a quella della Ferrari, a quota 6 successi iridati di fila ottenuti tra il 1999 e il 2004). Nell'ultimo appuntamento di Abu Dhabi, quello che rappresenta la 100\u00aa gara dell'era turbo-ibrida, Hamilton, dopo l'undicesima pole dell'anno, riesce a confermarsi anche in gara cogliendo la vittoria: conclude cos\u00ec la stagione con 11 successi, 17 podi (cos\u00ec come nel 2015 e nel 2016, record peraltro condiviso anche con Vettel e Schumacher) e 408 punti, record assoluto di punti in una stagione. Con l'ultima gara raggiunge e supera la soglia dei 3000 punti iridati, primo pilota nella storia ad ottenere tale traguardo.\n2019.\nIl 13 febbraio 2019 viene presentata la nuova monoposto per la stagione 2019, denominata W10, che Hamilton guida assieme al compagno per il \"filming-day\". Ai test di Barcellona, nell'ultima giornata le \"Frecce d'Argento\" effettuano una simulazione di qualifica, e Hamilton che con le gomme pi\u00f9 morbide segna il secondo tempo a soli tre millesimi da Sebastian Vettel. In una classifica diramata dal \"Daily Mirror\", Hamilton risulta essere il pilota pi\u00f9 pagato della Formula 1, percependo circa 40 milioni di sterline per il 2019.\nLa stagione 2019 si apre, come di consueto, con la tappa inaugurale in Australia, nella quale Hamilton coglie la piazza d'onore, non riuscendo a sfruttare la pole e venendo sopravanzato al via da Bottas. Chiude la gara alle spalle del compagno di squadra, dopo aver firmato l'ottava pole sulla pista australiana. In Bahrein, dopo essere partito dalla terza posizione, riesce a vincere il Gran Premio davanti al compagno di squadra al termine di una gara movimentata e ricca di colpi di scena. L'inglese infatti eredita la prima posizione a una decina di giri dalla fine da Leclerc, rallentato da problemi al motore. Nel Gran Premio di Cina, il 1000\u00b0 nella storia della Formula 1, l'inglese conquista la seconda vittoria consecutiva. Partito dalla seconda posizione riesce a scavalcare in partenza il compagno di squadra Bottas e percorre tutta la gara in testa, senza essere mai insidiato dagli avversari. Nella gara di Baku, in Azerbaigian, dopo aver preso il via dalla seconda posizione, prova per tutta la gara a contendere la prima posizione al compagno di squadra, ma deve accontentarsi della piazza d'onore alle spalle di Bottas; questo risultato garantisce alla Mercedes la quarta doppietta di fila conseguita in avvio di stagione, record assoluto tra i team.\nTorna al successo in Spagna, cogliendo la terza vittoria consecutiva su questa pista, dopo aver sopravanzato Bottas che partiva in pole e che poi chiuder\u00e0 alle sue spalle. Grazie a questa vittoria torna in testa al campionato con sette punti di vantaggio sul compagno di squadra. A Montecarlo, nonostante una gara difficile per via di una scelta sbagliata di gomme, riesce a difendere la prima posizione e trionfare nuovamente per la quarta volta in stagione, la terza sul circuito monegasco, dopo aver conquistato l'85\u00b0 pole, la numero 59 con la Mercedes (superando quelle ottenute dal binomio Schumacher-Ferrari). Grazie a questa vittoria allunga ulteriormente di 17 punti sul compagno di squadra Bottas, giunto terzo al traguardo. A Montr\u00e9al arriv\u00f2 la sua vittoria pi\u00f9 discussa: egli part\u00ec secondo e come tale arriv\u00f2, tuttavia un episodio accaduto in corsa (vedi Gran Premio del Canada 2019) con il rivale Sebastian Vettel (il quale rimase in testa alla classifica per l'intera corsa), che venne penalizzato di 5 secondi regalando cos\u00ec la vittoria all'inglese; questo risultato gli permette di consolidare ancor pi\u00f9 la sua posizione nel mondiale, allungando nuovamente su Bottas, classificatosi solo 4\u00b0, con un gap superiore alla gara di vantaggio (+29). Continua la sua marcia trionfale anche in Francia, conquistando la sua quarta vittoria consecutiva, dopo essere scattato dalla pole, conducendo la gara dal primo all'ultimo giro davanti al compagno di squadra Bottas, il quale perde ulteriore terreno nei confronti di Hamilton nel mondiale.\nSubisce una battuta d'arresto in Austria, weekend nel quale \u00e8 costretto a correre in difesa: dopo la retrocessione di 3 posti in griglia per via di una penalit\u00e0 in qualifica, in cui aveva concluso col secondo tempo (scatter\u00e0 poi 4\u00b0 per via di altre penalit\u00e0 sulla griglia), in gara non riesce ad andare oltre la quinta piazza a seguito, oltre che per problemi di surriscaldamento del motore, anche di alcune difficolt\u00e0 legate alla gestione delle gomme che ne condizionano la prestazione ed il risultato finale. A Silverstone, dopo aver perso la pole per appena 6 millesimi nei confronti di Bottas, in gara trova il modo di riscattarsi trionfando davanti al pubblico di casa e cogliendo la vittoria n\u00ba 80 in carriera, la sesta sulla pista inglese (primo pilota a riuscirci), nonch\u00e9 la settima in 10 gare; conquista anche il giro pi\u00f9 veloce e questo gli consente di allungare ancora in classifica proprio sul compagno di squadra, giunto alle sue spalle. In Germania, dopo la conquista della pole, non riesce a confermarsi in gara. Tale prova, molto rocambolesca, si disputa su condizioni meteo variabili, con la pista spesso bagnata; queste insidie lo inducono a commettere diversi errori (tra cui anche uno che gli costa 5 secondi di penalit\u00e0), compromettendone dunque il risultato. Alla fine della gara termina in 11\u00aa posizione, divenuta poi 9^ grazie alla penalizzazione delle Alfa Romeo Racing dopo le verifiche di fine gara; questo gli consente di ottenere 2 punti e di mantenere un discreto margine sui rivali, allungando sul primo degli inseguitori, Bottas, ritiratosi durante il Gran Premio per un incidente. La settimana seguente in Ungheria, dopo essere scattato dalla terza posizione, conquista la vittoria numero 81 in carriera, l'ottava in stagione, la settima sulla pista dell'Hungaroring (al pari di Montr\u00e9al), nonch\u00e9 la 60^ con la Mercedes. Tale risultato, che lo pone a sole 10 lunghezze dal record di successi di Schumacher, arriva in rimonta, grazie alle doti velocistiche del pilota ma complice anche un'ottima strategia da parte del muretto che con una sosta aggiuntiva gli ha permesso di raggiungere e sopravanzare Verstappen, in crisi di gomme, nei passaggi finali. Dopo questa gara, l'ultima prima della pausa estiva, Hamilton si trova saldamente in testa alla graduatoria consolidando ulteriormente la leadership iridata, potendo contare su un margine di 62 punti su Bottas, il rivale pi\u00f9 vicino, e distacchi ancora superiori sugli altri piloti. Dopo essere arrivato secondo in Belgio e terzo in Italia (entrambe le gare le vincer\u00e0 Charles Leclerc) e quarto a Singapore, Hamilton si riprende vincendo in Russia, giungendo terzo in Giappone, vincendo di nuovo in Messico e giungendo secondo in America. Al Gran Premio del Brasile, dopo essere giunto terzo (e aver duellato fino alla fine con Pierre Gasly) viene penalizzato per aver speronato e messo fuori gara Alexander Albon, e retrocede settimo, per poi concludere bene la stagione vincendo ad Abu Dhabi. Con questa vittoria Hamilton perfeziona il record dell'anno precedente, arrivando a 413 punti.\n2020.\nLa stagione 2020 risulta significativa nella carriera di Hamilton perch\u00e9 i risultati gli consentono di battere numerosi record. La stagione non parte per\u00f2 nel modo migliore, perch\u00e9 in Austria viene battuto fin dalle qualifiche da Bottas, classificandosi quarto al via per via di un penalit\u00e0 di due posizioni per non aver rispettato una bandiera gialla. In gara Hamilton riesce a risalire fino alle spalle del compagno, ma ha un contatto con Albon, il quale finisce fuori pista. Hamilton da secondo passa a quarto, poich\u00e9 a causa dei 5 secondi di penalit\u00e0 inflittigli viene scavalcato da Leclerc e da Lando Norris. Tuttavia il pilota si riprende subito, vincendo nelle seguenti tre gare in Stiria, Ungheria (dove fa segnare il record per maggior numero di vittorie su un singolo circuito, 8) e Inghilterra, gara rocambolesca che lo vede trionfare su tre ruote dopo una foratura che in precedenza aveva colpito anche il suo compagno di squadra Bottas, giunto fuori dalla zona punti.\nAl Gp del 70\u00ba anniversario, partito dalla pole per la quarta volta consecutiva, viene scavalcato da Max Verstappen a causa di un pit-stop pi\u00f9 lento e giunge secondo, per poi tornare a sbancare consecutivamente Spagna e Belgio (gara in cui raggiunge il maggior numero di chilometri percorsi in testa in assoluto). Al Gp d'Italia, partito di nuovo in pole, giunge settimo, dopo essere stato penalizzato per essere rientrato ai box con il semaforo rosso, cosa che per\u00f2 non gli impedisce di battere il record per il maggior numero di giri veloci su un unico circuito. Una settimana dopo raggiunge la 90\u00aa vittoria della carriera in Toscana (dove nel frattempo batte il record del numero di Gran Premi conclusi senza ritirarsi di Nick Heidfeld e consecutivamente di Gran Premi conclusi a punti da lui stesso gi\u00e0 detenuto). Dopo essere arrivato terzo in Russia (dopo essere stato nuovamente penalizzato), Hamilton conquista il suo record pi\u00f9 importante al Gran Premio di Eifel, vincendo la 91\u00aa corsa in carriera ed eguagliando lo storico primato di Michael Schumacher. Il primato viene poi perfezionato la settimana successiva, in Portogallo, weekend dove peraltro la Mercedes ha il primo match-ball iridato: qui Hamilton dopo aver conquistato la partenza al palo per la nona volta in stagione, la 97\u00aa in carriera, vince la sua 92\u00aa gara in carriera, l'ottava in stagione nonch\u00e9 la 28\u00aa su un circuito diverso, staccando cos\u00ec il primato assoluto di Schumacher; per lui si tratta anche del 161\u00b0 podio in carriera, il 31\u00b0 su pista differente, altro record, ottenendo anche la 45\u00aa gara utile a punti. Vince anche il Gran Premio dell'Emilia-Romagna.\nIl 15 novembre, grazie alla vittoria del Gran Premio della Turchia (la 94\u00aa in carriera), si aggiudica matematicamente il suo settimo titolo mondiale, eguagliando cos\u00ec il record di campionati vinti appartenente a Michael Schumacher. Trovato positivo al SARS-CoV-2, Hamilton non prende parte al penultimo appuntamento della stagione, saltando un Gran Premio per la prima volta dal suo esordio in Formula 1, interrompendo cos\u00ec la striscia record di 48 gare consecutive concluse e a punti. Per l'occasione \u00e8 sostituito dal pilota della Williams George Russell. Ritorna per l'ultimo GP della stagione ad Abu Dhabi riuscendo a ottenere il terzo tempo in griglia per soli 86 millesimi, alle spalle del poleman Verstappen e di Bottas. Chiude la gara nella medesima posizione con i primi tre posti congelati fino al traguardo, terminando la stagione con 11 vittorie, 14 podi (su 16 gare disputate) e 347 punti iridati.\n2021.\nHamilton, dopo una lunga trattativa, l'8 febbraio del 2021 rinnova il suo contratto con il team Mercedes AMG F1 per la stagione 2021. La stagione 2021 risulta ancora condizionata dalla pandemia di Covid-19, il cui calendario riesce a garantire comunque la presenza di 23 gare, tuttavia sempre soggetto a possibili variazioni. La prima gara della stagione si svolge in Bahrein, nelle qualifiche finisce secondo dietro alla Red Bull di Verstappen, ma nella gara, grazie a un ottimo passo e una strategia differente dal pilota olandese, riesce a vincere la corsa con meno di un secondo di vantaggio per la quinta volta in carriera, facendo meglio di Vettel, quindi ottenendo il record assoluto su questa pista, conquistando inoltre il 117\u00b0 podio in carriera con Mercedes, meglio della coppia Schumacher-Ferrari. Con questo risultato diventa il primo pilota nella storia ad aggiudicarsi almeno una gara per 15 stagioni consecutive, eguagliando il primato di Schumacher.\nLa seconda gara \u00e8 sul circuito italiano di Imola, contro le previsioni che vedevano la Red Bull favorita riesce a conquistare la Pole Position numero 99 in Formula 1. In gara viene superato in partenza da Verstappen, al 30\u00ba giro commette un errore finendo a urtare le barriere e scende in nona posizione, dopo una bandiera rossa riesce a rimontare e chiudere al secondo posto, firmando anche il giro veloce, il 54\u00b0 in carriera. Nella terza gara della stagione in Portogallo parte secondo in griglia, nella ripartenza dopo Safety car viene superato da Verstappen. Nel corso della gara riesce a ripassare in pista l'olandese e il suo compagno di team Bottas, vincendo cos\u00ec per la seconda volta il Gran Premio del Portogallo. Nel successivo Gran Premio di Spagna, conquista la sua 100\u00aa Pole Position in F1 per soli 36 millesimi dal tempo di Verstappen. In gara viene superato in partenza dall'olandese ma, grazie a una diversa strategia, riesce a sei giri dalla fine a riprendere la posizione e a vincere la gara.\nNel Gran Premio di Monaco si qualifica settimo, perder\u00e0 due posizioni per colpa di una strategia sbagliata finendo dietro a Vettel e Gasly, tuttavia finir\u00e0 la gara in settima posizione vista la non partenza di Charles Leclerc e il ritiro del compagno di squadra Valtteri Bottas, conquistando il punto addizionale del giro pi\u00f9 veloce con una sosta aggiuntiva nel finale. Dopo questa gara sia Hamilton che la Mercedes perdono la leadership in entrambi i campionati, rispettivamente a -4 da Verstappen e -1 dalla Red Bull. Durante il successivo Gran Premio d'Azerbaigian, nonostante una vettura non all'altezza riesce a piazzarsi secondo in qualifica, cogliendo la 135\u00aa fila in carriera con la Mercedes; in seguito agli eventi della corsa, dopo una bandiera rossa causata da un incidente di Verstappen, il britannico si trova alla ripartenza secondo, dietro a Sergio P\u00e9rez: alla prima curva commette un errore nella mappatura del sistema frenante nel tentativo di superare il pilota della Red Bull, ma va lungo e chiude al quindicesimo posto, ponendo fine ad una serie di 54 gare consecutive a punti (escludendo l'assenza forzata di un Gran Premio dovuta al Covid nella stagione 2020). Si riscatta in parte nel seguente GP di Francia nel quale ottiene la prima fila alle spalle di Verstappen, mentre in gara lotta per il successo contro il pilota olandese: si ritrova al comando alla prima curva dopo che quest'ultimo era finito lungo, tuttavia nonostante il passo simile tra i due, la Red Bull si dimostra pi\u00f9 efficace in termini di strategia col rivale che con una sosta in pi\u00f9 e gomme pi\u00f9 fresche nel finale riesce a sopravanzare Hamilton, al 170\u00b0 podio in F1, al penultimo giro.\nDurante il Gran Premio d'Austria viene ufficializzato il rinnovo con la Mercedes per altri due anni, fino il 2023. A Silverstone Hamilton parte secondo e nel primo giro avviene un contatto con Verstappen, il quale finisce violentemente contro le barriere, pur subendo una penalit\u00e0 di 10 secondi riesce a vincere la gara davanti a Charles Leclerc. In seguito all'incidente la Red Bull inoltra ricorso per la revisione della penalit\u00e0 comminata, giudicata esigua. I Commissari respingono lo stesso in quanto il dossier presentato non contiene elementi aggiuntivi a quelli analizzati in tempo reale durante il Gran Premio di Gran Bretagna. A Monza \u00e8 protagonista di un altro incidente con Verstappen, per il britannico \u00e8 il primo ritiro dal Gran Premio d'Austria 2018.\nIl 26 settembre 2021, nel Gran Premio di Russia, diventa il primo pilota della storia ad aver vinto 100 gare in Formula 1. A San Paolo vince la gara partendo dalla decima posizione, mentre ottiene pole e vittoria nei seguenti Gran Premi di Qatar ed Arabia Saudita. Presentatosi alla gara conclusiva del mondiale a pari punti con il rivale Max Verstappen, Hamilton viene sorpassato proprio dall'olandese nel corso dell'ultimo giro, perdendo la gara ed il mondiale.\nCasco.\nHamilton ha usato, fino al 2013, un casco molto simile a quello di Ayrton Senna, suo idolo da piccolo, poi cambiato in quanto troppo simile a quello del compagno Nico Rosberg.\nDal 2014 ha introdotto la scritta \"Still I Rise\" e le sue iniziali \"HAM\", mentre nella parte superiore c'\u00e8 il \"44\", suo numero di gara. Il colore dominante del casco \u00e8 passato dal giallo al bianco, con inserti rossi e gialli.\nDurante la stagione Hamilton \u00e8 solito cambiare il casco per commemorare eventi: per esempio nel GP del Brasile del 2013 si \u00e8 presentato con un casco che riprendeva la livrea della bandiera del Paese con dietro raffigurato il Cristo Redentore, o come in occasione del Gran Premio di Monaco 2019 dove, in seguito alla scomparsa di Niki Lauda, ha utilizzato un casco ispirato a quello dell'ultimo mondiale del campione austriaco (1984).\nNel 2020, a seguito dell'omicidio di George Floyd e delle proteste da parte del movimento \"Black Lives Matter\", cambia ancora lo stile del suo casco inserendo il viola scuro come colore predominante, che caratterizza tutto l'elemento con l'eccezione della calotta, nera, sulla quale \u00e8 riportato in bianco il logo del movimento."}
{"id": "2640611", "revid": "767487", "url": "https://it.wikipedia.org/wiki?curid=2640611", "title": "Policarpa", "text": "Policarpa \u00e8 un comune della Colombia facente parte del dipartimento di Nari\u00f1o.\nIl comune venne istituito il 29 novembre 1972."}
{"id": "2640612", "revid": "111828503", "url": "https://it.wikipedia.org/wiki?curid=2640612", "title": "Tullio Aliatis", "text": "Carriera.\nEra arrivato a Firenze perch\u00e9 vi doveva svolgere il servizio militare. Esord\u00ec in Serie A con il Legnano il 28 settembre 1930 nella partita Legnano-Genoa (2-1)."}
{"id": "2640613", "revid": "767487", "url": "https://it.wikipedia.org/wiki?curid=2640613", "title": "Potos\u00ed (Colombia)", "text": "Potos\u00ed \u00e8 un comune della Colombia facente parte del dipartimento di Nari\u00f1o.\nIl comune venne istituito il 9 maggio 1903."}
{"id": "2640615", "revid": "767487", "url": "https://it.wikipedia.org/wiki?curid=2640615", "title": "Providencia (Nari\u00f1o)", "text": "Providencia \u00e8 un comune della Colombia facente parte del dipartimento di Nari\u00f1o.\nL'abitato venne fondato da Fernando Ar\u00e9valo de Yascual verso la met\u00e0 del XVII secolo."}
{"id": "2640616", "revid": "599013", "url": "https://it.wikipedia.org/wiki?curid=2640616", "title": "Osvaldo Aliatis", "text": "Carriera.\nHa giocato per due stagioni all'Ausonia Pro Gorla. Si \u00e8 trasferito all'Inter nel 1921. Gioca con l'Inter fino al 1925."}
{"id": "2640618", "revid": "110157", "url": "https://it.wikipedia.org/wiki?curid=2640618", "title": "Manaure Balc\u00f3n del Cesar", "text": "Manaure Balc\u00f3n del Cesar, spesso semplicemente Manaure, \u00e8 un comune della Colombia facente parte del dipartimento di Cesar.\nIl centro abitato venne fondato da Buenaventura Maya nel 1874, mentre l'istituzione del comune \u00e8 del 28 novembre 1980."}
{"id": "2640619", "revid": "767487", "url": "https://it.wikipedia.org/wiki?curid=2640619", "title": "Puerres", "text": "Puerres \u00e8 un comune della Colombia facente parte del dipartimento di Nari\u00f1o.\nL'abitato venne fondato da Joaquin Gonzales de Posada nel 1825, mentre l'istituzione del comune \u00e8 del 1881."}
{"id": "2640624", "revid": "1305772", "url": "https://it.wikipedia.org/wiki?curid=2640624", "title": "Pailitas", "text": "Pailitas \u00e8 un comune della Colombia facente parte del dipartimento di Cesar.\nIl centro abitato venne fondato da Lu\u00eds Antonio Camacho Prada nel 1941."}
{"id": "2640625", "revid": "1305772", "url": "https://it.wikipedia.org/wiki?curid=2640625", "title": "Fellopterina", "text": "La fellopterina \u00e8 una sostanza organica naturale appartenente alla famiglia delle furanocumarine, presente in particolare nella buccia di agrumi quali il bergamotto il limone e il lime."}
{"id": "2640627", "revid": "599013", "url": "https://it.wikipedia.org/wiki?curid=2640627", "title": "Andoni Cedr\u00fan", "text": "Carriera.\nFiglio di Carmelo Cedr\u00fan, portiere degli anni cinquanta e sessanta della nazionale spagnola, cresce nella florida cantera dell'Athletic Bilbao, ed esordisce con il Bilbao Athletic nella stagione 1978-1979.\nDue anni dopo viene \"promosso\" alla prima squadra, debuttando in Primera Divisi\u00f3n spagnola il 7 dicembre 1980 nella partita Athletic-Real Betis 2-0. Milita per quattro stagioni con i \"rojiblancos\" in cui per\u00f2 \u00e8 chiuso da Andoni Zubizarreta: vince comunque due scudetti ed una Coppa del Re.\nNel 1983-1984 passa al Cadice, e l'anno successivo al . Con la squadra aragonese diventa irremovibile tra i pali, come testimoniano le 301 presenze in campionato in 12 stagioni, tutte nella \"Liga\". Dopo aver conquistato altre due coppe di Spagna ed una Coppa delle Coppe, nel 1996 si trasferisce al Logrones, con cui conclude la carriera."}
{"id": "2640629", "revid": "110157", "url": "https://it.wikipedia.org/wiki?curid=2640629", "title": "Pelaya", "text": "Pelaya \u00e8 un comune della Colombia facente parte del dipartimento di Cesar.\nIl centro abitato venne fondato da Angela Corrales e Jose Antonio Montesinos nel 1936, mentre l'istituzione del comune \u00e8 del 26 dicembre 1980."}
{"id": "2640630", "revid": "288300", "url": "https://it.wikipedia.org/wiki?curid=2640630", "title": "Luciano Cesare Alfieri", "text": ""}
{"id": "2640635", "revid": "1516566", "url": "https://it.wikipedia.org/wiki?curid=2640635", "title": "Live MCMXCIII", "text": "Live MCMXCIII (\"1993\" in numeri romani) \u00e8 un album live del gruppo rock statunitense The Velvet Underground. Venne pubblicato simultaneamente sia in edizione singola che su doppio CD il 26 ottobre 1993 dalla Sire Records. La versione su singolo CD \u00e8 una versione ridotta dell'edizione su doppio disco: non ci sono canzoni differenti. Il 24 gennaio 2006 il concerto \u00e8 stato pubblicato anche in versione DVD con il titolo \"Velvet Redux Live MCMXCIII\".\nIl disco.\nA fine 1992, la formazione originaria dei Velvet Underground del periodo 1965-1968 (Lou Reed, John Cale, Sterling Morrison e Maureen Tucker) inaspettatamente decise di tornare insieme e riformare il gruppo. La decisione dest\u00f2 sorpresa nell'ambiente musicale perch\u00e9 si sapeva delle cattive relazioni tra Reed e Morrison, che non si erano pi\u00f9 sentiti dalla fine degli anni sessanta (se non sporadicamente per questioni di royalties a met\u00e0 anni ottanta), e a causa del burrascoso rapporto tra Reed e Cale che comunque si era parzialmente sanato grazie alla collaborazione tra i due del 1990 per la registrazione dell'album omaggio a Andy Warhol \"Songs for Drella\".\nGaleotta fu un'improvvisata riunione avvenuta a Jouy-en-Josas, in Francia, dove i membri originari del gruppo eseguirono in pubblico \"Heroin\" durante una celebrazione in onore di Warhol (scomparso da poco). L'aver suonato insieme piacque alla band che decise di iniziare a pianificare una tourn\u00e9e in Europa e negli Stati Uniti. La casa discografica di allora di Lou Reed, la Sire Records, si offr\u00ec di pubblicare un album dal vivo tratto dai concerti in Europa, e vennero persino progettati una esibizione nella trasmissione MTV Unplugged e un successivo nuovo album in studio dei Velvet Underground.\nDue importanti ex membri del gruppo non parteciparono alla riunione: la cantante/modella Nico, che nel frattempo era morta nel 1988; e il poli-strumentista Doug Yule, al quale Sterling Morrison aveva chiesto di partecipare ma che Reed e Cale decisero di non chiamare. In seguito Yule afferm\u00f2, che nonostante gli avrebbe fatto piacere essere preso in considerazione, avrebbe dovuto comunque declinare l'offerta a causa di problemi famigliari.\nL'album venne registrato durante tre concerti serali tenutisi all'Olympia di Parigi. John Cale pi\u00f9 tardi disse: \"\u00abDurante la seconda serata iniziammo a ingranare davvero\u00bb\", e fu proprio da questa esibizione che \u00e8 tratta la maggior parte del materiale contenuto in \"Live MCMXCIII\".\n\"Live MCMXCIII\" \u00e8 principalmente focalizzato sull'interpretazione di vecchi classici del gruppo, con la predilezione per le composizioni dalla struttura pi\u00f9 \"regolare\" e comune, con poco spazio alle sperimentazioni sonore dei vecchi tempi. Sono presenti solo due improvvisazioni (durante \"Some Kinda Love\" e \"Hey Mr. Rain\") e due nuove canzoni: \"Velvet Nursery Rhyme\", breve e leggera canzone sulla riunione del gruppo, e \"Coyote\", una collaborazione Reed/Cale.\nDurante il tour in Europa, i rapporti tra i membri del gruppo degenerarono nuovamente e tutti i progetti in corso vennero cancellati. La band si sciolse definitivamente quando nell'estate del 1995 Sterling Morrison mor\u00ec di tumore.\nSia il tour che il disco ricevettero recensioni miste. Il pubblico e i critici si divisero in due fazioni: quelli che non volevano vedere offuscata l'immagine leggendaria della band acquisita negli anni sessanta e chi invece pensava che i quattro insieme avrebbero potuto produrre ancora qualcosa di interessante musicalmente. In generale per\u00f2 fu criticata l'interpretazione vocale di Lou Reed in alcuni brani (in special modo in \"Venus in Furs\"), ritenuta piatta e senza convinzione.\nIl tour in promozione dell'album, tocca anche la Penisola con quattro date, il 4 luglio a Udine (villa Manin di Codroipo), il 6 luglio concerto a Bologna al Parco Nord, il 7 a Milano al Forum di Assago e il 9 a Napoli, come sostenitore d'eccellenza degli U2.\nTracce.\nTutti brani opera di Lou Reed eccetto dove indicato."}
{"id": "2640637", "revid": "1543377", "url": "https://it.wikipedia.org/wiki?curid=2640637", "title": "Pueblo Bello", "text": "Pueblo Bello \u00e8 un comune della Colombia facente parte del dipartimento di Cesar.\nIl centro abitato venne fondato da A. Sierra nel 1777."}
{"id": "2640639", "revid": "73843", "url": "https://it.wikipedia.org/wiki?curid=2640639", "title": "Trampolino", "text": ""}
{"id": "2640640", "revid": "216538", "url": "https://it.wikipedia.org/wiki?curid=2640640", "title": "Salvataggio (sport)", "text": ""}
{"id": "2640643", "revid": "287204", "url": "https://it.wikipedia.org/wiki?curid=2640643", "title": "Lincoln Portrait", "text": "Lincoln Portrait (conosciuto anche come A Lincoln Portrait) \u00e8 una composizione musicale per orchestra scritta dal compositore statunitense Aaron Copland nel 1942, nel pieno della seconda guerra mondiale. L'esecuzione dell'opera richiede un'intera orchestra, con particolare coinvolgimento del gruppo degli ottoni nelle fasi in crescendo.\nAccompagnata dalla musica si sviluppa una narrazione con la lettura di estratti dai pi\u00f9 importanti documenti relativi ad Abraham Lincoln, compreso il Discorso di Gettysburg.\nStoria.\nA Copland venne chiesto di scrivere un ritratto musicale di un \"Americano eminente\" da parte del direttore d'orchestra Andrej Kostelanec. All'inizio, Copland voleva scrivere un'opera su Walt Whitman, ma visto il momento storico si decise di proporre una figura politica: \"Da questo momento, la figura di Lincoln sembr\u00f2 l'unica\" (Copland). Copland us\u00f2 materiale dai discorsi e dalle lettere di Lincoln e cit\u00f2 canzoni popolari originali di quel periodo, inclusa \"Camptown Races\" and \"Springfield Mountain\".\nCopland termin\u00f2 \"Lincoln Portrait\" nell'aprile del 1942.\nLa prima rappresentazione fu eseguita dalla Cincinnati Symphony Orchestra il 14 maggio del 1942, con la voce narrante di William Adams\nOrganico.\nLincoln Portrait \u00e8 scritto per una voce narrante ed un'orchestra, composta da:\nIl corno inglese, il clarinetto basso, il controfagotto, la terza tromba e la celesta furono giudicate non essenziali dal compositore per l'esecuzione.\nLa composizione \u00e8 stata anche trascritta per altri organici, come ad esempio un ensemble di legni.\nNarratori famosi.\nSono stati narratori famosi del Lincoln Portrait:\nCultura di massa.\nDella composizione fu fatta una parodia da Peter Schickele nella sua opera \"Bach Portrait\" nell'album \"1712 Overture and Other Musical Assaults\".\nIn Italia, la rappresentazione di Lincoln Portrait \u00e8 legata alla performance del sindaco di Milano Letizia Moratti il 23 settembre 2009 al teatro Dal Verme di Milano. L'esecuzione \u00e8 stata interrotta dalla contestazione di alcuni studenti del Liceo Gandhi di Milano, infuriati per la chiusura dei corsi serali e la perdita dell'occasione di studiare per numerosi studenti che si mantengono lavorando durante la giornata"}
{"id": "2640645", "revid": "27722109", "url": "https://it.wikipedia.org/wiki?curid=2640645", "title": "Radiazione submillimetrica", "text": ""}
{"id": "2640646", "revid": "110157", "url": "https://it.wikipedia.org/wiki?curid=2640646", "title": "R\u00edo de Oro (Colombia)", "text": "R\u00edo de Oro \u00e8 un comune della Colombia facente parte del dipartimento di Cesar.\nIl centro abitato venne fondato da Mateo Corzo, Juan de G\u00e1lvez Caballero e Catalina G\u00e1lvez de Caballero nel 1658."}
{"id": "2640647", "revid": "1702319", "url": "https://it.wikipedia.org/wiki?curid=2640647", "title": "Chiesa di San Pietro (Carpignano Sesia)", "text": "La chiesa di San Pietro, gi\u00e0 presente all'interno del ricetto di Carpignano Sesia nell'XI secolo, costituisce un'importante testimonianza dell'architettura e della pittura romanica nel novarese\nStoria.\nNell'XI secolo periodo in cui Carpignano era sotto il dominio dei conti di Pombia e successivamente di Biandrate - la chiesa fu eretta nel \"castrum\" del borgo dove fungeva verosimilmente da cappella castrense.\nNel 1141 la chiesa fu ceduta dai conti di Biandrate ai monaci benedettini cluniacensi, divenendo cos\u00ec una dipendenza del Priorato di San Pietro di Castelletto nel Vercellese; lo testimonia il primo documento che fa menzione della chiesa: si tratta di un documento del 1184, anno in cui Papa Lucio II riconobbe San Pietro e altre chiese locali come pertinenze del priorato dei monaci cluniacensi di Castelletto Cervo. In tali aree venne fondato il monastero di San Pietro.\nA partire dal XV secolo si assistette ad una progressiva decadenza, fino all'abbandono e alla sconsacrazione della chiesa quando nel 1855 le leggi del Regno di Sardegna decretarono la requisizione di quasi tutti i beni immobili di propriet\u00e0 degli ordini religiosi.\nLa chiesa venne allora venduta a privati e utilizzata come cantina e ricovero di mezzi agricoli. Ora l'edificio \u00e8 di propriet\u00e0 del comune che ne ha promosso le opere di restauro e di recupero degli affreschi.\nStruttura della chiesa.\nLa chiesa \u00e8 oggi inserita in edifici civili che ne hanno sacrificato la facciata. Dell'antica costruzione, in stile romanico, si sono conservate le mura dell'abside e dalle absidiole laterali, decorate con lesene ed archetti pensili in cotto. Le strutture murarie utilizzano laterizi e ciottoli del fiume.\nL'interno presenta tre navate. Quella centrale \u00e8 scandita da pilastri cruciformi addossati alle pareti e si interrompono a due terzi di altezza, dove l'edificio venne sopraelevato nel XIII secolo. Le due navate laterali, di piccole dimensioni, sono coperte da volte realizzate nel seicento, ad eccezione della navatella sud (presso l'absidiola) che conserva una rudimentale volta a crociera dell'XI secolo, raro esempio rimasto nel nord Italia.\nGli affreschi.\nLa chiesa custodisce importanti affreschi romanici del XII secolo riportati alla luce in tempi recenti. Il catino dell'abside \u00e8 interamente occupato dalla figura del \"Cristo Pantocratore\", affiancato dalla Madonna o la personificazione della Chiesa e da San Giovanni Battista (la cosiddetta \"Deesis\"). Nel registro inferiore \u00e8 raffigurata la consueta teoria degli Apostoli (che oggi appare mutilata dall'apertura di due finestrelle nel muro dell'abside)\nAltri affreschi di gusto tardogotico recuperati all'interno della chiesa risalgono al XV secolo; si tratta di una \"Annunciazione\" dipinta al di sopra di uno degli archi della navata centrale, e di alcune figure di santi che decorano i pilastri. L'ignoto autore della \"Santa Caterina da Siena\" mostra un'apprezzabile maestria nella raffigurazione naturalistica del viso della santa e del copricapo che lo cinge."}
{"id": "2640649", "revid": "27722180", "url": "https://it.wikipedia.org/wiki?curid=2640649", "title": "Onda elettromagnetica piana", "text": ""}
{"id": "2640653", "revid": "1305772", "url": "https://it.wikipedia.org/wiki?curid=2640653", "title": "Impedenza (disambigua)", "text": ""}
{"id": "2640655", "revid": "1573940", "url": "https://it.wikipedia.org/wiki?curid=2640655", "title": "Distretto di al-Jabal al-Gharbi", "text": "Il distretto di al-Jabal al-Gharbi () \u00e8 uno dei 22 distretti (\"Sha\u02bfbiyy\u0101t\") della Libia. Si trova nel nord-ovest del paese, nella regione storica della Tripolitania. \nGebel Garbi confina con i seguenti distretti:"}
{"id": "2640663", "revid": "599013", "url": "https://it.wikipedia.org/wiki?curid=2640663", "title": "Agust\u00edn Gisasola", "text": "Carriera.\nCresciuto nell'Eibar, passa all'Athletic Bilbao con cui esordisce in Primera Divisi\u00f3n spagnola il 31 gennaio 1971 nella partita Athletic-Celta Vigo 2-0. Milita quindi per tredici stagioni con i \"rojiblancos\" con cui disputa 332 partite (256 di campionato), vincendo uno scudetto ed una Coppa del Re.\nConclude la carriera nel 1983.\nConta una presenza con la Nazionale di calcio della Spagna, risalente a Spagna-Inghilterra 0-2 del 26 marzo 1980."}
{"id": "2640664", "revid": "38120", "url": "https://it.wikipedia.org/wiki?curid=2640664", "title": "Amazing-Man (DC Comics)", "text": "Amazing Man \u00e8 il nome utilizzato da tre personaggi dei fumetti pubblicati dalla DC Comics, tutti supereroi. Il primo Amazing Man debutt\u00f2 in \"All-Star Squadron\" n. 23 (luglio 1983), e fu creato da Roy Thomas e Jerry Ordway. Il secondo Amazing Man debutt\u00f2 in \"Justice League\" n. 86 (marzo 1994), e fu creato da Dan Vado e Marc Campos. Il terzo Amazing Man debutt\u00f2 in \"Justice Society of America\" vol. 3 n. 12 (marzo 2008), e fu creato da Jeoff Johns e Dale Eaglesham.\nStoria editoriale.\nSebbene sia stato ideato degli anni ottanta dallo scrittore Roy Thomas, l'Amazing Man pubblicato dalla DC Comics fu collocato negli anni quaranta e reso un contemporaneo dei vari eroi della Golden Age. Il personaggio fu creato da Thomas come tributo all'Amazing Man di Bill Everett, un personaggio creato per la Centaur Publications proprio durante la Golden Age.\nBiografia del personaggio.\nWill Everett.\nWill Everett era un promettente atleta olimpionico afro-americano che gareggi\u00f2 nelle olimpiadi di Berlino del 1936, ma la sua carriera post-olimpica lo vide devolvere nella professioie di custode dei laboratori di propriet\u00e0 del Dr. Terry Curtis. Durante un incidente che coinvolse l'esplosione di alcuni materiali cui era vicino (sviluppati dal genio criminale noto come Ultra-Humanite), Everett svilupp\u00f2 in fretta l'abilit\u00e0 di imitare le propriet\u00e0 di qualsiasi cosa toccasse (simile al potere dell'Uomo Assorbente della Marvel Comics). Per esempio, se avesse toccato dell'acciaio, il suo corpo sarebbe divenuto d'acciaio.\nAll-Star Squadron.\nAll'inizio, fu impiegato da Ultra-Humanite come scagnozzo insieme a Curtis (alias Cyclotron) e Deathbolt. Tuttavia, le sue simpatie presto sviarono verso il lato dei buoni dopo numerosi incontri con l'All-Star Squadron, un team sia di supereroi della Golden Age che personaggi retroattivi come lui, con cui si un\u00ec per sconfiggere i piani del suo capo. Prest\u00f2 poi un lungo servizio come membro di questa voluminosa organizzazione di uomini misteriosi.\nNel febbraio 1942, lo Squadron aiut\u00f2 Everett a sconfiggere un criminale intollerante della sua citt\u00e0 natale, Detroit, chiamato Il Vero Americano. Durante la prima Crisi, Amazing Man fu uno dei membri del gruppo scelto da Monitor per fermare i propositi di distruzione di Anti-Monitor. In un caso futuro, i poteri di Amazing Man cambiarono, e si ritrov\u00f2 con il potere di controllo sul magnetismo e perse l'abilit\u00e0 di imitare la materia.\nAttivista per i diritti civili.\nNegli anni cinquanta, la sua identit\u00e0 segreta fu rivelata al pubblico da J. Edgar Hoover. Quest'azione mise in pericolo la vita della moglie e dei famigliari di Everett. Durante il movimento per i diritti civili degli anni sessanta, l'assassinio di suo nipote insieme con quelli di due altri attivisti lo spinse a farne parte. Guid\u00f2 delle marce contro la segregazione razziale attraverso gli Stati Uniti d'America, e aiut\u00f2 a calmare le rivolte a Detroit. Everett fu anche il responsabile della cattura dell'assassino di Martin Luther King, James Earl Ray. Nell'Universo DC, fu considerato il terzo sostenitore pi\u00f9 importante dei diritti civili per gli afro-americani, dietro acclamati, e realmente esistiti, attivisti come il citato King e Malcolm X.\nEredi.\nSi scopr\u00ec successivamente che anche il nipote di Everett, Will Everett III (alias \"Junior\") aveva sviluppato poteri e abilit\u00e0 di mimica. Will Everett Senior fu visto l'ultima volta in un letto d'ospedale visitato dal nipote. Everett Senior stava morendo di cancro. Lo status del figlio, il padre di Amazing Man III, \u00e8 rimasto sconosciuto. Per un breve periodo, suo nipote port\u00f2 avanti l'eredit\u00e0 di Amazing Manprima di morire tragicamente. Pi\u00f9 tardi, un altro nipote di nome Marcus Clay avrebbe raccolto il mantello di Amazing Man.\nWill Everett III.\nWill Everett III port\u00f2 avanti la tradizione eroica di suo nonno, unendosi alla Justice League of America su richiesta di Wonder Woman. Come membro, fu importante per la sconfitta di Overmaster insieme ad altri membri della League e i membri riformati di Cadre of the Immortal. Subito dopo, Capitan Atomo form\u00f2 un gruppo al di fuori della JLA chiamato Extreme Justice. Rimase nel gruppo fino alla sua fine.\nPi\u00f9 tardi si un\u00ec alla ufficiosa Justice League Europe riformata da Crimson Fox. Nella loro unica sfortunata avventura, Will fu apparentemente ucciso da una supercriminale chiamata Mist, insieme a Crimson Fox e a Blue Devil. Nel caso di Amazing Man, Mist lo ingann\u00f2 nel fargli assumere le propriet\u00e0 del vetro e quindi lo distrusse. Lo status di suo padre, Will Everett II, \u00e8 sconosciuto, ma suo cugino, Markus Clay \u00e8 il nuovo Amazing Man.\nMarkus Clay.\nIl terzo Amazing Man \u00e8 un uomo di nome Markus Clay, che opera fuori da New Orleans, in Louisiana. \u00c8 l'altro nipote di Will Everett I, e cugino di Will Everett III. Markus sta tuttora aiutando la popolazione colpita dalla devastazione causata dall'Uragano Katrina. Una recluta recente della Justice Society of America, aiut\u00f2 il gruppo a comunicare con Gog. Dopo la sconfitta di Gog, Markus ritorn\u00f2 a New Orleans, considerando l'idea di formare un suo gruppo."}
{"id": "2640667", "revid": "1543377", "url": "https://it.wikipedia.org/wiki?curid=2640667", "title": "La Paz Robles", "text": "La Paz Robles, a volte chiamato Los Robles La Paz ma spesso semplicemente La Paz, \u00e8 un comune della Colombia facente parte del dipartimento di Cesar.\nIl centro abitato venne fondato da Simon de Torres, Leonardo del Castillo, Arcisclo Arzuaga e Juan O\u00f1ate nel 1775, mentre l'istituzione del comune \u00e8 del 21 dicembre 1967."}
{"id": "2640668", "revid": "1543377", "url": "https://it.wikipedia.org/wiki?curid=2640668", "title": "New York Majesty", "text": "Le New York Majesty sono state una squadra della Lingerie Football League (ora Legends Football League). Le attivit\u00e0 della squadra sono al momento sospese.\nGiocavano al Sovereign Center di Reading, in Pennsylvania.\nColori.\nLe Majesty indossano slip e reggiseno rossi con bordi e numeri bianchi.\nLa squadra era stata presentata inizialmente con una divisa che aveva, al contrario, colore bianco con bordi e numeri rossi. Questa \u00e8 la divisa che si vede anche nelle foto delle giocatrici sul sito ufficiale. Nelle partite, per\u00f2, le giocatrici hanno indossato la divisa sopra descritta.\nCampionati disputati.\nLe Majesty sono una delle squadre create per l'ampliamento a dieci squadre del campionato della Lingerie Football League per il 2009-2010. Hanno esordito il 30 ottobre 2009 perdendo per 6-40 con le Philadelphia Passion.\n2009-2010.\nRisultati: 30.10.2009: New York - Philadelphia Passion 6-40; 13.11.2009: Miami Caliente - New York 49-7; 15.01.2010: Tampa Breeze - New York 40-13."}
{"id": "2640676", "revid": "339392", "url": "https://it.wikipedia.org/wiki?curid=2640676", "title": "Impedenze", "text": ""}
{"id": "2640677", "revid": "110157", "url": "https://it.wikipedia.org/wiki?curid=2640677", "title": "Andromeda Heights", "text": "Andromeda Heights \u00e8 il sesto album del gruppo inglese Prefab Sprout, pubblicato dalla Kitchenware nel 1997.\nIl disco \u00e8 prodotto da Paddy McAloon."}
{"id": "2640679", "revid": "1543377", "url": "https://it.wikipedia.org/wiki?curid=2640679", "title": "San Alberto", "text": "San Alberto \u00e8 un comune della Colombia facente parte del dipartimento di Cesar.\nIl centro abitato venne fondato da Luis Felipe Rivera Jaimes nel 1955."}
{"id": "2640682", "revid": "47767", "url": "https://it.wikipedia.org/wiki?curid=2640682", "title": "Luigi IV del Sacro Romano Impero", "text": ""}
{"id": "2640688", "revid": "1305772", "url": "https://it.wikipedia.org/wiki?curid=2640688", "title": "Lega del Gottardo", "text": "La Lega del Gottardo (fr. Ligue du Gothard, ted. Gotthard-Bund) fu un'associazione creata in Svizzera durante la seconda guerra mondiale contro le tentazioni di alleanza col nazismo che stavano nascendo e si stavano rafforzando all'interno della confederazione. Si sciolse formalmente solo nel 1969.\nDopo le prime campagne militari vittoriose condotte dalla Germania, e in particolare dopo la Campagna di Francia, anche la Svizzera, ormai completamente accerchiata dalle forze dell'Asse, si sent\u00ec coinvolta. All'indomani della resa francese, il Consiglio Federale (il governo svizzero) render\u00e0 evidente la posizione ambigua delle autorit\u00e0 elvetiche con un discorso del suo Presidente, Marcel Pilet-Golaz, trasmesso alla radio il 25 giugno 1940, in cui si auspica l'\"adozione\" del \"ritmo degli eventi\" sotto la \"guida\" del governo, qualunque decisione questi dovesse prendere.\nNello stesso mese di giugno del 1940, Denis de Rougemont fonda, insieme al filologo romanzo Theophil Spoerri, la Lega del Gottardo, per opporsi ad Hitler. Denis de Rougemont redige il Manifesto della Lega, di una decina di pagine, in cui espone i principi duplici cui l'organizzazione si ispirer\u00e0: da una parte un neutralismo attivo e dall'altra il ritorno ai valori fondanti dell'ideale elvetico, tra cui il federalismo, per far fronte \"ad ogni costo\" ai totalitarismi. Gli strumenti immediati della Lega consistevano in una manifestazione personale dei suoi membri.\nLa Lega \u00e8 strutturata in modo federale, con antenne regionali. Il 17 giugno 1940 Denis de Rougemont firma un articolo sulla Gazette de Lausanne a seguito del quale verr\u00e0 inviato negli Stati Uniti per una serie di conferenze. Nei fatti, si tratter\u00e0 piuttosto di un modo per allontanarlo dalla Svizzera."}
{"id": "2640698", "revid": "132266", "url": "https://it.wikipedia.org/wiki?curid=2640698", "title": "Patto Tito-\u0160uba\u0161i\u0107", "text": ""}
{"id": "2640699", "revid": "228587", "url": "https://it.wikipedia.org/wiki?curid=2640699", "title": "Mannucci", "text": ""}
{"id": "2640703", "revid": "110157", "url": "https://it.wikipedia.org/wiki?curid=2640703", "title": "San Diego (Colombia)", "text": "San Diego \u00e8 un comune della Colombia facente parte del dipartimento di Cesar.\nIl centro abitato venne fondato da Diego de Nevado nel 1609."}
{"id": "2640706", "revid": "838137", "url": "https://it.wikipedia.org/wiki?curid=2640706", "title": "Mutnodjemet", "text": "&lt;-G15:t-M29-t-Aa29-B1-&gt;(\"Dolce \u00e8 Mut\")\nMutnodjemet fu la \"Grande Sposa Reale\" del faraone Horemheb, ultimo sovrano della XVIII dinastia, ed era inoltre imparentata con numerosi protagonisti della sua epoca: infatti era figlia dell'alto funzionario, infine faraone, Ay e della regina Tey; Mutnodjemet era quindi sorella della celebre regina Nefertiti, moglie di Akhenaton. Notizie del loro matrimonio si possono desumere dai rilievi per l'incoronazione dello stesso Horemheb, in cui figura anche la regina. Mutnodjemet \u00e8 presente anche nei rilievi di Amarna.\nI suoi titoli principali furono: \"Principessa ereditaria, Grande Sposa Reale, Grande di lodi, Signora di grazia, Dolce nell'amore, Signora dell'Alto e Basso Egitto, Cantrice di Hathor, Cantrice di Amon.\"\nAl Museo Egizio di Torino \u00e8 conservata una scultura in granito nero di Horemheb e Mutnodjemet, scoperta a Karnak: al fianco della regina, compare una sfinge alata con un copricapo di elementi naturali (omaggio alla dea Tefnut) e col suo stesso volto, impegnata ad adorare il nome medesimo di Mutnodjemet. A Luxor, vari cartigli della regina Ankhesenamon risultano usurpati da Mutnodjemet. La parentela fra queste due regine, qualora fosse accertabile un supposto legame fra Ankhesenamon e Ay, sarebbe peculiare: Mutnodjemet era zia della giovane Akhesenamon, in quanto sorella di sua madre Nefertiti, ma Ankhesenamon era matrigna di Mutnodjemet in quanto, appena rimasta vedova di Tutankhamon, fu forse costretta a sposare Ay, padre di Mutnodjemet, per legittimarlo al trono.\nLa regina Mutnodjemet mor\u00ec immediatamente dopo il 13\u00ba anno di regno di Horemheb, quindi intorno al 1305 a.C., e venne sepolta nella tomba che il re si era fatto preparare prima di salire al trono, a Saqqara. Quando la mummia fu ritrovata, si scopr\u00ec che conteneva i resti di un feto, e che comunque dava segni d'aver partorito varie volte; Horemheb aveva tentato invano di procurarsi una discendenza, bench\u00e9 suo erede designato fosse il vecchio generale Pramesisu, Ramesse I. Data la presenza del feto, \u00e8 verosimile che la regina Mutnodjemet sia morta di parto.\nBibliografia.\nM.Bunson, \"Enciclopedia dell'Antico Egitto\", Melita edizioni, 1995 (ISBN 88-403-7360-8)"}
{"id": "2640707", "revid": "819238", "url": "https://it.wikipedia.org/wiki?curid=2640707", "title": "Blocco a bastone pilota", "text": "Il blocco a bastone pilota \u00e8 stato un rudimentale e semplice sistema di blocco adottato da varie \nferrovie e tranvie del mondo, a partire dalla prima met\u00e0 del XIX secolo, per garantire l'invio di un solo treno per volta da una stazione all'altra sezione di blocco. Fu escogitato probabilmente in Inghilterra dove venne usato ed esteso a varie ferrovie coloniali. In Italia trov\u00f2 applicazione sulle linee della Valtellina, sulla Porto San Giorgio-Amandola, sulla ferrovia Alifana \"bassa\" e su alcune tranvie extraurbane milanesi. In seguito venne sostituito dal pi\u00f9 versatile blocco telegrafico o telefonico. \nCaratteristiche.\nSin dagli inizi la circolazione ferroviaria evidenzi\u00f2 la necessit\u00e0 di regole che potessero garantire la sicurezza nella marcia dei treni; fino a quando le tratte furono brevi e i treni pochi bastava stabilire che un unico convoglio percorresse a spola una tratta a binario unico perch\u00e9 si avesse la sicurezza della via libera. Il problema si present\u00f2 con la necessit\u00e0 di farne circolare un numero maggiore ed il problema venne risolto stabilendo che un treno potesse circolare su una tratta solo se accompagnato da un \"agente pilota\": questi accompagnava il treno in partenza dalla stazione \"A\" salendovi a bordo e giunto nella stazione \"B\", sede di incrocio, saliva su quello fermo in attesa autorizzandone la partenza, in senso opposto, verso \"A\". \nCi\u00f2 forniva la garanzia al treno incrociante che nessun treno sarebbe stato inoltrato dalla stazione \"A\" sulla tratta percorsa causando un disastro. Presto, dovendo fare i conti con i costi del personale, ci si rese conto che il posto dell\"'agente pilota\" poteva essere preso da un oggetto, un testimone, nella fattispecie un \"bastone pilota\" senza il quale un treno non poteva partire, restando \"bloccato\" in stazione, fino a quando il treno giunto dall'opposta direzione non avesse consegnato il bastone pilota.\n\u00c8 chiaro che la potenzialit\u00e0 del sistema rimaneva bassa e soprattutto non permetteva l'inoltro di pi\u00f9 treni l'uno di seguito all'altro. Si ricorse allo sdoppiamento in due pezzi dei bastoni pilota che dovevano essere ricomposti in arrivo prima di un inoltro di treno in senso opposto, ma il problema venne risolto meglio negli anni seguenti con l'introduzione del telegrafo prima e del telefono poi.\nIl bastone pilota era in genere costituito da un'asta con delle sagomature particolari conformate secondo la forma dell'apparecchio che lo conteneva a volte fungeva anche da chiave di sblocco per apparecchiature di stazione come segnali o deviatoi."}
{"id": "2640709", "revid": "110157", "url": "https://it.wikipedia.org/wiki?curid=2640709", "title": "San Mart\u00edn (Cesar)", "text": "San Mart\u00edn \u00e8 un comune della Colombia facente parte del dipartimento di Cesar.\nIl centro abitato venne fondato da Teodoro T\u00e9llez e Jes\u00fas Quintero nel 1954, mentre l'istituzione del comune \u00e8 del 16 novembre 1983."}
{"id": "2640714", "revid": "62748", "url": "https://it.wikipedia.org/wiki?curid=2640714", "title": "Manoscritti miniati", "text": ""}
{"id": "2640716", "revid": "1543377", "url": "https://it.wikipedia.org/wiki?curid=2640716", "title": "Tamalameque", "text": "Tamalameque \u00e8 un comune della Colombia facente parte del dipartimento di Cesar.\nIl centro abitato venne fondato da Lorenzo Mart\u00edn nel 1544."}
{"id": "2640718", "revid": "729019", "url": "https://it.wikipedia.org/wiki?curid=2640718", "title": "Egidio Turchi", "text": "Carriera.\nGiocatore.\nGiocava come mediano; dopo aver esordito nella Pistoiese, squadra della sua citt\u00e0, nel 1932 passa all'Ambrosiana-Inter, successivamente gioca ancora in Serie A con le maglie di Livorno, Lazio, Napoli e Lucchese.\nChiuse la carriera nel B.P.D. Colleferro.\nAllenatore.\nHa allenato Bondenese e Pistoiese."}
{"id": "2640726", "revid": "24099", "url": "https://it.wikipedia.org/wiki?curid=2640726", "title": "Duomo di Colle Val d'Elsa", "text": ""}
{"id": "2640744", "revid": "1428919", "url": "https://it.wikipedia.org/wiki?curid=2640744", "title": "Monter\u00eda", "text": "Monter\u00eda \u00e8 un comune della Colombia, capoluogo del dipartimento di C\u00f3rdoba.\nIl centro abitato venne fondato da Antonio de la Torre y Miranda nel 1777, mentre l'istituzione del comune \u00e8 del 1923."}
{"id": "2640745", "revid": "287204", "url": "https://it.wikipedia.org/wiki?curid=2640745", "title": "Monteria", "text": ""}
{"id": "2640746", "revid": "125372330", "url": "https://it.wikipedia.org/wiki?curid=2640746", "title": "Kristopher Van Varenberg", "text": "Anche conosciuto con il nome di Kris Van Damme \u00e8 figlio dell'attore belga Jean-Claude Van Damme ed \u00e8 apparso in film come: \"La prova\" e \"Derailed - Punto d'impatto\".\nSua madre \u00e8 la bodybuilder Gladys Portugues, la terza moglie di Van Damme.\nCarriera cinematografica.\nHa recitato, in quasi tutti i suoi film, accanto al padre Jean-Claude Van Damme. Il primo film accreditato fu nell'interpretazione del ruolo del \"giovane Chris\" in \"La prova\". Successivamente interpret\u00f2 la parte di Ethan Kristoff, (il figlio di Jean-Claude Van Damme nella parte di Jacques Kristoff) nel film \"Derailed - Punto d'impatto\"."}
{"id": "2640748", "revid": "22229", "url": "https://it.wikipedia.org/wiki?curid=2640748", "title": "Garante della Privacy", "text": ""}
{"id": "2640750", "revid": "1573940", "url": "https://it.wikipedia.org/wiki?curid=2640750", "title": "Shahrest\u0101n di Esfahan", "text": "Lo shahrest\u0101n di Esfahan (in farsi \u0634\u0647\u0631\u0633\u062a\u0627\u0646 \u0627\u0635\u0641\u0647\u0627\u0646) \u00e8 uno dei 24 \"shahrest\u0101n\" della provincia di Esfahan, in Iran. Il capoluogo \u00e8 Esfahan. Lo shahrest\u0101n \u00e8 suddiviso in 6 circoscrizioni (\"bakhsh\"):"}
{"id": "2640751", "revid": "6923", "url": "https://it.wikipedia.org/wiki?curid=2640751", "title": "Notiziabilit\u00e0", "text": "La notiziabilit\u00e0 (in inglese \"newsworthiness\", vocabolo talvolta utilizzato anche in italiano) \u00e8 un concetto usato in sociologia della comunicazione che si pu\u00f2 definire come \"l'attitudine di un evento a essere trasformato in notizia\" o \"il complesso delle caratteristiche che rendono un evento di particolare interesse per i media\".\nIl neologismo viene utilizzato in ambito giornalistico, massmediologico e divulgativo per indicare il raggiungimento da parte di un fatto o di un avvenimento dei criteri minimi necessari alla sua pubblicazione o diffusione sotto forma di notizia. In genere indica i criteri di valutazione per capire se un'informazione sia divulgabile e pubblicabile in funzione della rilevanza in un dato ambito e dell'interesse suscitato nel pubblico.\nIl processo di selezione delle notizie.\nLa valutazione della notiziabilit\u00e0 degli eventi viene affidata ai cosiddetti \"valori notizia\", che operano in maniera complementare, in combinazione fra loro. Essi, per\u00f2, non vengono utilizzati esclusivamente nella fase della selezione della notizia, ma anche nel processo di preparazione degli articoli, suggerendo cosa vada enfatizzato, e persino nella percezione delle notizie da parte dei lettori.\nIl processo di selezione \u00e8 molto veloce e dunque richiede criteri flessibili ma facilmente e rapidamente applicabili. Nell'individuazione dei criteri, che possono essere divisi in inclusivi ed esclusivi, bisogna inoltre tener conto della necessit\u00e0 di garantire sempre la quantit\u00e0 necessaria di notizie, secondo il principio di efficienza. Di conseguenza il numero dei criteri \u00e8 molto ampio e alcune volte una parte di essi pu\u00f2 essere in contrasto con altri. Le valutazioni effettive delle singole notizie, per\u00f2, mutano nel tempo, anche nel volgere di pochi anni: argomenti che in un determinato periodo sono considerati poco rilevanti possono, pur utilizzando i medesimi criteri di scelta, diventare centrali sotto la spinta di fattori esterni come ad esempio l'improvvisa popolarit\u00e0 di un determinato \u00e0mbito.\nNon \u00e8 infrequente, inoltre, che i principi alla base della notiziabilit\u00e0 tendano ad autoalimentarsi, come pu\u00f2 succedere ad esempio per i movimenti che si occupano di un argomento specifico: se questi vengono giudicati \"notiziabili\", producono materiale molto utile ai mass media, come documenti e studi sull'argomento, figure carismatiche, iniziative con grande partecipazione di pubblico e in alcuni casi scontri di piazza, diventando cos\u00ec ancora pi\u00f9 notiziabili In questo caso, i movimenti in questione possono essere elevati al rango di fonti stabili, diventando essi stessi produttori di notizie.\nLa selezione in base ai valori notizia, per\u00f2, pu\u00f2 essere alterata da elementi esterni. Uno di questi \u00e8 la presenza di inviati e specialisti nelle redazioni: le notizie da loro proposte difficilmente vengono rifiutate. In alcuni casi la \"specializzazione\", cio\u00e8 la spiccata attitudine a trattare un determinato \u00e0mbito tematico, coinvolge la maggior parte dei giornalisti di una redazione, e dunque la maggior parte dei contenuti prodotti viene consuetamente accettata. Questo argomento viene utilizzato da chi contesta l'esistenza stessa del concetto di notiziabilit\u00e0 (si veda il paragrafo dedicato).\nI valori notizia.\nI valori notizia possono derivare da considerazioni che riguardano:\nI valori relativi al contenuto.\nRispetto al contenuto \u00e8 possibile individuare due fattori principali che determinano la notiziabilit\u00e0: l'importanza della notizia e l'interesse del pubblico. Per definire nel dettaglio il primo di questi fattori possono essere considerati quattro aspetti:\nLivello gerarchico dei soggetti coinvolti.\nIl criterio pu\u00f2 essere definito in funzione del livello di potere dei soggetti coinvolti, della loro riconoscibilit\u00e0 da parte del pubblico e, nel caso di partiti o movimenti, della loro consistenza in termini numerici.\nSecondo Johan Galtung e Mari Holmboe Ruge, i primi studiosi che stilarono un elenco sistematico dei valori-notizia, un evento ha maggiori probabilit\u00e0 di diventare notizia se coinvolge persone o nazioni d'\u00e9lite. \u00c8 seguendo questo principio che, come hanno rilevato diversi analisti, argomenti che possono risultare noiosi al pubblico, ma che devono essere portati a sua conoscenza (come ad esempio la politica estera), sono ugualmente notiziabili.\nDall'assunto di Galtung e Ruge consegue una maggiore notiziabilit\u00e0 in funzione del livello gerarchico pi\u00f9 o meno alto dei soggetti coinvolti. Questo rende pi\u00f9 complessa l'applicazione del criterio nell'ambito delle notizie economiche e pi\u00f9 in generale negli ambiti diversi da quello istituzionale, unico caso in cui una gerarchia \u00e8 definita con certezza.\nImpatto sulla nazione.\nAltro criterio che pu\u00f2 determinare la notiziabilit\u00e0 \u00e8 la capacit\u00e0 di un evento di condizionare positivamente o negativamente gli interessi del Paese al quale il mezzo si rivolge. Galtung e Ruge attribuiscono a un evento maggiore notiziabilit\u00e0 a seconda della significativit\u00e0 rispetto al contesto culturale del pubblico: ad esempio, come rileva il sociologo Herbert Gans, negli Stati Uniti d'America, nel corso della guerra fredda, la gerarchia delle notizie seguiva una scaletta che vedeva in testa gli eventi avvenuti nei Paesi pi\u00f9 vicini o in quelli pi\u00f9 potenti aderenti alla NATO, seguiti dalle notizie provenienti dagli altri Stati dell'Alleanza Atlantica, dall'Unione Sovietica e dai Paesi del Patto di Varsavia. Chiudevano la scaletta quelli che non rientravano in nessuna delle due categorie: questi ultimi venivano coperti solo in caso di guerre, colpi di stato e grossi disastri.\nLa prossimit\u00e0 fra due Paesi, dunque, pu\u00f2 essere definita in funzione di valori geografici, culturali e storico-politici, come annotato dai sociologi Peter Golding e Philip Ross Courtney Elliott, che analizzando i media nigeriani rilevano come a Lagos sia pi\u00f9 notiziabile un evento avvenuto a Londra che uno accaduto ad Accra, che geograficamente \u00e8 molto pi\u00f9 vicina. Inoltre, la notiziabilit\u00e0 \u00e8 condizionata dalla capacit\u00e0 infrastrutturale di un Paese di trasmettere le notizie stesse, anche in termini di disponibilit\u00e0 di fonti e di corrispondenti.\nIn relazione a questo criterio, Oliver Boyd-Barrett e Terhi Rantanen \u2013 rispettivamente docenti presso la Bowling Green State University e la London School of Economics \u2013 annotano come la prevalenza fra le agenzie di stampa di quelle occidentali condizioni la selezione di notizie in materia di politica estera. Secondo lo studioso di Scienza politica Emidio Diodato, in particolare, la presenza quasi esclusiva in alcuni Paesi africani di Associated Press, Reuters e Agence France-Presse condiziona la raccolta di notizie in quelle nazioni e ne caratterizza i contenuti, che vengono selezionati in base ai modelli culturali dei Paesi di provenienza degli inviati. Questo processo, secondo il linguista Teun Adrianus van Dijk, influenza a cascata i mass media occidentali che non dispongono di altre fonti.\nQuantit\u00e0 di persone coinvolte.\nLa rilevanza \u00e8 tanto maggiore quanto pi\u00f9 grande \u00e8 il numero di persone che la notizia coinvolge direttamente. Inoltre, nel caso di eventi negativi, \u00e8 stato rilevato come questo parametro sia condizionato dalla prossimit\u00e0 dell'accadimento: un disastro che coinvolge un minor numero di persone ma avviene in un luogo geopoliticamente o culturalmente vicino \u00e8 pi\u00f9 notiziabile di un evento analogo accaduto pi\u00f9 lontano, secondo una legge definita \"di McLurg\", dal nome di un giornalista. Qualcuno si \u00e8 persino spinto fino alla definizione di una proporzione fissa: in un disastro una vittima europea equivale a 28 cinesi, mentre 2 minatori gallesi equivalgono a 100 pakistani.\nRilevanza in funzione degli sviluppi futuri.\nQuesto fattore viene tenuto in considerazione quando gli eventi hanno una durata prolungata. Ad esempio, Gans rileva come alla fase iniziale delle primarie per le elezioni presidenziali statunitensi venga dato ampio rilievo, nonostante il loro esito abbia marginali conseguenze immediate.\nInteresse del pubblico.\nOltre all'importanza della notizia, l'altro fattore relativo al contenuto che determina la notiziabilit\u00e0 \u00e8 l'interesse del pubblico. Questo fattore deriva dall'immagine del pubblico che i giornalisti hanno e dalla capacit\u00e0 di intrattenerlo insita nella notizia stessa, ad esempio perch\u00e9 essa offre un angolo visuale insolito o contiene un elemento di curiosit\u00e0 che pu\u00f2 catturare l'attenzione. Questo criterio \u00e8 finalizzato a mantenere vivo l'interesse del pubblico nei confronti del notiziario.\nGans definisce quattro caratteristiche che la notizia deve avere per rispondere a questo criterio:\nI valori relativi alle specificit\u00e0 del prodotto editoriale.\nSe il contenuto \u00e8 elemento fondamentale per valutare la notiziabilit\u00e0 degli eventi, quasi altrettanta importanza rivestono le caratteristiche del prodotto editoriale destinato a ospitarne il resoconto. Ad essere valutati sono la compatibilit\u00e0 con le procedure interne alla testata, con le capacit\u00e0 tecniche e organizzative e con le caratteristiche proprie di ciascun mezzo. Questi valori, secondo Gans, vengono applicati se la notizia \u00e8 poco importante o per scegliere fra pi\u00f9 eventi a parit\u00e0 di rilevanza rispetto ai contenuti.\nFra questi vanno indicati:\nA questi fattori diversi studiosi aggiungono quelli legati all'\"ideologia della notizia\".\nDisponibilit\u00e0 di materiale.\nIn primo luogo, diversi studiosi indicano fra i valori notizia la disponibilit\u00e0 di materiale, sottolineando in particolare quattro elementi:\nBrevit\u00e0.\nGolding ed Elliott, inoltre, indicano fra i fattori relativi al prodotto la brevit\u00e0, cio\u00e8 la predisposizione degli eventi ad essere sintetizzati per essere spiegati senza perdere l'attenzione del pubblico. Il sociologo Mauro Wolf limita per\u00f2 l'applicazione di questo criterio a radio e televisione, indicando una diretta proporzione fra la necessit\u00e0 di avere notizie brevi e la disponibilit\u00e0 di molto materiale notiziabile, per rispettare i limiti di formato dei notiziari.\nNovit\u00e0.\nUn altro valore notizia tenuto in grossa considerazione \u00e8 la novit\u00e0 (in inglese \"novelty\" o \"recency\"): la notizia dev'essere il pi\u00f9 possibile vicina nel tempo alla sua pubblicazione. Da questo fattore, che si incrocia con la frequenza contemplata fra i criteri relativi al mezzo, determina diverse cornici di tempo a seconda della diversa cadenza periodica della pubblicazione.\nLa novit\u00e0 non viene calcolata in termini assoluti, ma viene valutata dai giornalisti, che assumono come termine di paragone la propria esperienza (ritenendo che una notizia che risulti nuova a loro debba sembrarlo anche al pubblico), permettendo cos\u00ec la pubblicazione, ad esempio, di scoperte scientifiche datate ma mai divulgate al grande pubblico.\nDa questo valore notizia discende il cosiddetto \"tab\u00f9 della ripetizione\": se una vicenda \u00e8 simile ad altre sar\u00e0 considerata meno notiziabile, ma sar\u00e0 pubblicata ugualmente se risponde ad altri criteri di notiziabilit\u00e0 relativi al contenuto. Il criterio della novit\u00e0, inoltre, pu\u00f2 essere bilanciato da quelli relativi alla concorrenza, come rileva Gans analizzando la selezione delle notizie a \"Newsweek\".\nQualit\u00e0.\nUn criterio utilizzato nel giornalismo televisivo \u00e8 la qualit\u00e0 della notizia, che pu\u00f2 essere sintetizzata in cinque elementi:\nQuest'ultimo elemento, in particolare, si collega strettamente con quelli relativi al pubblico.\nBilanciamento del notiziario.\nUn fattore ricorrente nella selezione delle notizie \u00e8 il bilanciamento del notiziario, inteso come tendenza a coprire pi\u00f9 ambiti e quindi a tenere desto l'interesse di fasce il pi\u00f9 possibile diversificate di pubblico. Questo processo, oltre ad accentuare la frammentazione dell'informazione televisiva, permette l'inserimento nei notiziari di informazioni meno importanti sotto il profilo del contenuto.\nSono possibili due tipi di bilanciamento: quello relativo all'insieme del notiziario\u00a0\u2013 che spinge alla diversificazione delle notizie evitando di dare spazio, ad esempio, solo alla cronaca politica inserendo anche informazioni sull'economia, sulla cronaca nera e sullo sport \u2013 e quello pi\u00f9 legato alla specificit\u00e0 delle notizie, selezionate in modo da coprire tutto il territorio raggiunto e da riguardare tutte le fasce sociali e d'et\u00e0. A questi ultimi fattori, nella cronaca politica, va collegato il bilanciamento della copertura dei partiti secondo il principio della par condicio. Quest'ultima pratica, per\u00f2, secondo il sociologo Robert Hackett, altera la neutralit\u00e0 della cronaca, portando i media a limitarsi a fotografare la realt\u00e0 sociale secondo l'agenda dettata dalla politica.\nIdeologia della notizia.\nFra i valori relativi al prodotto diversi studiosi annoverano quelli legati alla cosiddetta \"ideologia della notizia\", che tuttavia altri indicano fra quelli legati al contenuto. Tale principio \u00e8 sintetizzato da una delle massime pi\u00f9 famose sul giornalismo: \"Bad news is good news\" (\"Le cattive notizie sono buone notizie\"). In altre parole \u00e8 pi\u00f9 notiziabile un evento con conseguenze negative, che altera la routine o offre scene cruente. Per questo motivo sono pi\u00f9 notiziabili singoli eventi che processi sociali costanti.\nI valori relativi al mezzo.\nLe valutazioni relative al mezzo si incrociano con gli altri valori-notizia e, a seconda dei casi, possono agire a monte o a valle della selezione effettuata in base agli altri criteri relativi al contenuto e al pubblico. I criteri sui quali si basano queste valutazioni possono essere suddivisi in tre macrocategorie:\nFrequenza.\nIl valore della frequenza, definito da Galtung e Ruge come \"il lasso di tempo necessario [all'avvenimento] per prendere forma e acquistare significato\", \"premia\" le notizie che raggiungono un epilogo in tempo utile per essere inserite nel notiziario. In altre parole, in base a questo criterio si d\u00e0 pi\u00f9 spazio agli eventi unici o che si concludono in un tempo compatibile con i processi produttivi del mezzo di informazione. Wolf, che limita l'applicazione di questo criterio a radio e televisione, definisce la frequenza come una \"distorsione involontaria\" della selezione.\nFormato.\nStrettamente correlato a quello precedente \u00e8 il criterio relativo al formato, che impone di selezionare le notizie in funzione del numero di servizi che possono essere trasmessi in un'edizione del notiziario o che possono essere pubblicati in una pagina. Questo criterio porta alla decisione di dare \"in breve\" (cio\u00e8 con un testo stringato o, in televisione, senza immagini) le notizie che non si evolvono con un ritmo compatibile con la periodicit\u00e0 del mezzo. Ad esempio negli Stati Uniti d'America le notizie sui possibili negoziati di pace che avrebbero dovuto porre fine alla guerra del Vietnam venivano spesso evitate perch\u00e9 i giornalisti non consideravano probabile un accordo in tempi brevi.\nIn conseguenza di questo valore, una trasformazione del formato del notiziario o della sua impaginazione comporta spesso una diversa modalit\u00e0 di selezione delle notizie.\nSpecificit\u00e0 del materiale.\nUltimo valore-notizia relativo al mezzo \u00e8 la specificit\u00e0 del materiale, che si traduce nella disponibilit\u00e0 di immagini televisive o fotografie che ritraggono il cuore della vicenda raccontata. Questo criterio contribuisce alla determinazione della lunghezza dell'articolo o del servizio indipendentemente dal suo argomento e diventa sempre pi\u00f9 importante con il trascorrere del tempo dall'inizio dell'evento: in altre parole, se in una fase iniziale l'indisponibilit\u00e0 di materiale specifico viene ritenuta tollerabile, col trascorrere del tempo questo fattore diventa dirimente. Viceversa, in alcuni casi, la disponibilit\u00e0 di buon materiale visivo pu\u00f2 spingere i giornalisti a enfatizzare o arricchire con ulteriori ricerche la notizia ad esso collegata.\nQuesto criterio viene spesso controbilanciato dagli altri, e in particolare da quelli relativi al contenuto e al pubblico, con un equilibrio non definito con chiarezza dai sociologi.\nI valori relativi alla concorrenza.\nLa concorrenza spinge le testate in due direzioni opposte, eppure contestuali: mentre, per aumentare la diffusione, esse tendono a differenziare contenuti e strategie editoriali, allo stesso tempo, per evitare di perdere copie, si imitano a vicenda, anticipano le possibili mosse dei \"competitor\" o si ispirano a modelli riconosciuti come autorevoli. Questo fenomeno incide sugli altri criteri, generando valori che Gans divide in tre categorie principali:\nRicerca dello \"scoop\".\nLa valorizzazione delle notizie ottenute in esclusiva \u00e8 un criterio universalmente applicato nel mondo del giornalismo. L'attenzione simultanea di cronisti di diverse testate allo stesso argomento, per\u00f2, limita gli \"scoop\", spingendo quindi i media a richiedere interviste esclusive o a creare rubriche per differenziarsi. Inoltre, nonostante l'emulazione fra testate concorrenti e il rifiuto dell'innovazione siano fattori specifici (si vedano i paragrafi seguenti), in questo parametro pu\u00f2 rientrare la ricerca di punti di vista differenti, come ad esempio \u00e8 stato rilevato negli studi sulla concorrenza fra le televisioni \"all news\" panarabe \"Al Jazeera\" e \"Al Arabiya\".\nRifiuto dell'innovazione.\nAllo stesso tempo, per\u00f2, per evitare di \"stupire\" i lettori o gli ascoltatori con innovazioni eccessive che possano spingerli a ripiegare su media pi\u00f9 \"prevedibili\" e dunque pi\u00f9 rassicuranti, spesso le redazioni limitano o eliminano valutazioni \"originali\", che cio\u00e8 si discostano dagli schemi tradizionali. Questa tendenza porta testate direttamente concorrenti a scegliere le stesse notizie e a coprirle con una sostanziale omogeneit\u00e0.\nEmulazione della concorrenza.\nIl rifiuto dell'innovazione, inoltre, pu\u00f2 portare a un principio che pu\u00f2 essere definito come \"emulazione della concorrenza\", che pu\u00f2 essere tradotta nella tendenza a selezionare le notizie che si presume i \"competitor\" possano scegliere, in un gioco di reciproca \"imitazione preventiva\" che rende ancora pi\u00f9 somiglianti le testate concorrenti. Questo principio pu\u00f2 anche portare alcuni media a dare copertura a notizie che sono gi\u00e0 state fornite dai concorrenti nelle edizioni precedenti.\nUna conseguenza particolare di questo principio, infine, \u00e8 la nascita di punti di riferimento professionali da emulare nella selezione delle notizie, chiedendosi cosa farebbe quella testata nella medesima situazione. Per i quotidiani statunitensi questi modelli sono il \"New York Times\" e il \"Washington Post\", mentre in Italia in questa categoria possono essere segnalati il \"Corriere della Sera\" o \"La Repubblica\".\nI valori relativi al pubblico.\nQuelli relativi al pubblico sono i criteri definiti con minor chiarezza dai sociologi. \u00c8 lo stesso oggetto a cui si richiamano a essere indefinito: pi\u00f9 che al pubblico reale, infatti, essi fanno riferimento all'idea dell\"'audience\" che i giornalisti hanno. D'altro canto, come osserva una parte degli studiosi (ad esempio Gans e il sociologo della comunicazione Philip Schlesinger), la volont\u00e0 dei cronisti di essere autonomi rispetto ai condizionamenti del pubblico ne limita la conoscenza stessa dei gusti di chi li legge o ascolta.\nLa disputa sui contorni di questa categoria si spinge fino alla sovrapposizione dei valori relativi al pubblico con gli altri: Golding ed Elliott, ad esempio, assorbono fra questi criteri la specificit\u00e0 del materiale disponibile, mentre Schlesinger segnala la chiarezza, indicata da altri fra gli elementi costitutivi della qualit\u00e0, un valore-notizia relativo alle specificit\u00e0 del prodotto editoriale.\nLa leggerezza.\nPi\u00f9 condivisa \u00e8 invece l'individuazione fra questi criteri della capacit\u00e0 della notizia di intrattenere il pubblico con storie \"che non appesantiscono\", cio\u00e8 facili da comprendere e che non contengano aspetti che colpiscono in maniera negativa l'emotivit\u00e0 dello spettatore o del lettore.\nA questo aspetto pu\u00f2 essere collegato un criterio che Wolf definisce \"della protezione\", sintetizzabile con la scelta di escludere notizie o singoli contenuti che possano urtare lo spettatore o il lettore traumatizzandolo, provocando in lui allarme o violandone il senso del buon gusto. Un esempio pu\u00f2 derivare ancora una volta dagli attentati dell'11 settembre 2001: dopo un periodo iniziale durante il quale le immagini dell'impatto del secondo aereo contro la Torre Sud vennero trasmesse a ripetizione, ai giornalisti fu chiesto di evitarne la trasmissione per rispetto nei confronti dei parenti delle vittime.\nNotizie di servizio.\nGans include fra i criteri relativi al pubblico la divulgazione di notizie \"di servizio\", cio\u00e8 rilevanti per la vita quotidiana di chi le legge o ascolta. Anche questo fattore pu\u00f2 essere associato a uno di quelli elencati da Golding ed Elliott, \"l'importanza della notizia\" intesa come attinenza agli interessi specifici del pubblico. In questa categoria possono essere inserite le notizie che riguardano scioperi o quelle sulle innovazioni della ricerca medica.\nGli altri criteri minoritari.\nSugli altri criteri ascrivibili a questa categoria, invece, non vi \u00e8 convergenza. Fra questi, ad esempio, vi sono la probabilit\u00e0 che chi legge o ascolta si identifichi con il protagonista della storia o che ne abbia empatia, come per i casi da sindrome da donna bianca scomparsa, e quella che Golding ed Elliott definiscono la \"struttura narrativa\", cio\u00e8 l'attitudine della vicenda ad essere raccontata in maniera avvincente.\nCritiche al concetto di notiziabilit\u00e0.\nSebbene il concetto di notiziabilit\u00e0 trovi ampia condivisione fra i sociologi, nella categoria giornalistica esso trova resistenze che si traducono nella minimizzazione della sua influenza sul processo di selezione delle notizie o nella negazione dell'esistenza stessa di criteri che permettano di definire la rilevanza delle notizie. In alcuni casi, l'esistenza di automatismi \u00e8 stata interpretata come un attacco all'autonomia decisionale dei giornalisti. Gli argomenti di chi contesta i criteri ipotizzati dai sociologi sono l'indefinibilit\u00e0 del concetto astratto di notizia, l'impossibilit\u00e0 di analizzare in maniera schematica qualcosa di fluido come lo scorrere degli eventi e l'uso esclusivo, nell'individuazione degli eventi a cui dedicare articoli o servizi, di caratteristiche soggettive come le capacit\u00e0 professionali.\nUn altro degli argomenti a supporto delle critiche al concetto di notiziabilit\u00e0 riguarda l'influenza esercitata da fattori esterni, come la presenza di inviati di prestigio, sulla selezione delle notizie. Un esempio pu\u00f2 venire dalla guerra del Vietnam: fino all'offensiva del T\u00eat i media statunitensi seguirono il conflitto facendo ricorso a inviati di minor esperienza, i cui resoconti pessimistici venivano sistematicamente rifiutati o alterati. Successivamente, invece, con l'invio sul fronte dei principali cronisti, come ad esempio Walter Cronkite, fu dato maggior credito ai loro reportage critici e dunque l'approccio dei media mut\u00f2 radicalmente: per effetto della popolarit\u00e0 e credibilit\u00e0 di Cronkite gli ottimistici bollettini forniti dal governo statunitense lasciarono spazio, nella copertura della guerra, a reportage pi\u00f9 pessimistici, come appunto quello scritto da Cronkite dopo l'offensiva del T\u00eat. Secondo alcuni osservatori, fra i quali il portavoce della Casa Bianca Bill Moyers, l'impatto del reportage di Cronkite fu tale da spingere Lyndon Johnson a proporre l'avvio dei negoziati di pace e a non ricandidarsi alla presidenza degli Stati Uniti."}
{"id": "2640754", "revid": "1005847", "url": "https://it.wikipedia.org/wiki?curid=2640754", "title": "Legge di delegazione europea", "text": "La legge di delegazione europea (gi\u00e0 legge comunitaria), nel diritto italiano identifica il provvedimento normativo con cui l'Italia recepisce nel proprio ordinamento interno delle norme giuridiche prodotte dall'Unione europea. \nQuesto processo di adeguamento della legislazione italiana rispetto alle direttive europee, \u00e8 realizzato mediante i decreti legislativi basati su specifiche leggi delega.\nStoria.\nL'obbligo venne introdotto, nell'ordinamento italiano, dalla legge 9 marzo 1989 n. 86 (conosciuta anche come la \"legge La Pergola\") \u00c8 stata in seguito abrogata e sostituita dalla legge Buttiglione.\nIl procedimento di emanazione dei decreti legislativi di attuazione di un insieme di direttive \u00e8 stato regolato dalla L. 24 dicembre 2012, n. 234, la quale prevede che entro il 28 febbraio di ogni anno il Governo presenti una \"legge di delegazione europea\", alla quale pu\u00f2 seguire un'altra entro il 31 luglio, relativa al secondo semestre dell'anno.\nNormativa in vigore disciplinante l'adeguamento dell'Italia all'ordinamento comunitario.\nLa Legge 24 dicembre 2012, n. 234, \"Norme generali sulla partecipazione dell'Italia alla formazione e all'attuazione della normativa e delle politiche dell'Unione europea\", ha sostituito la legge comunitaria con la legge di delegazione europea e la legge europea, la prima per il recepimento delle direttive e degli altri atti dell'Unione Europea; la seconda per prevedere norme di diretta attuazione degli obblighi derivanti dall'appartenenza all'Unione Europea."}
{"id": "2640758", "revid": "1684799", "url": "https://it.wikipedia.org/wiki?curid=2640758", "title": "Anton Lazzaro Moro", "text": "Biografia.\nDi famiglia modesta, intraprese la carriera ecclesiastica presso il seminario di Portogruaro e nel 1710 fu ordinato sacerdote. Negli anni successivi approfond\u00ec gli studi di anatomia, fisiologia, lettere, matematica, meccanica e storia naturale. Nel 1721 assunse la direzione del seminario di Feltre, dove condusse anche l'insegnamento della filosofia.\nQuindi apr\u00ec un collegio privato a Portogruaro (oggi Collegio Marconi) nel seminario dove aveva studiato, poi trasferito a San Vito, dove continu\u00f2 a svolgervi la funzione di educatore fino alla chiusura dell'istituto nel 1758. In seguito fu nominato pievano a Corbolone, incarico che mantenne fin quasi alla morte. Grazie ai suoi studi naturalistici fu in corrispondenza con molti scienziati coevi. Il suo volume \"De' Crostacei\" fu tradotto in tedesco a Lipsia nel 1751. \nMoro \u00e8 considerato il padre della paleontologia e geologia moderna, inoltre fu il primo a ipotizzare la tettonica a zolle dando una spiegazione del perch\u00e9 si trovano fossili di crostacei marini ad altitudini superiori ai 3000 m."}
{"id": "2640761", "revid": "367445", "url": "https://it.wikipedia.org/wiki?curid=2640761", "title": "Nefelomanzia", "text": ""}
{"id": "2640772", "revid": "767487", "url": "https://it.wikipedia.org/wiki?curid=2640772", "title": "La lettera B", "text": "La lettera B \u00e8 un album del rapper Bassi Maestro e il cantante reggae Babaman, per un misto di hip hop e reggae. I soli featuring sono di Vacca, Supa e Ensi. L'album \u00e8 in freedownload sui Myspace dei due artisti."}
{"id": "2640773", "revid": "767487", "url": "https://it.wikipedia.org/wiki?curid=2640773", "title": "Salvare la faccia (film 2004)", "text": "Salvare la faccia (\"Saving Face\") \u00e8 una commedia romantica del 2004 diretta da Alice Wu.\nIl film affronta tematiche come orientamento sessuale e gravidanza prima del matrimonio.\nIl nome stesso \u00e8 un riferimento al concetto sociale asiatico di \"salvare la faccia\".\nTrama.\nWilhelmina \"Wil\", \u00e8 una giovane chirurgo cino-americana che vive a New York. \nViene costretta, da sua madre Gao, a partecipare al tipico raduno, al Planet China, tra amici di famiglia, dove ha intenzione di farla accasare al figlio di un amico. L\u00e0 conosce Vivian, la figlia di una delle madri cinesi che ha recentemente divorziato, ed \u00e8 subito attratta da lei. Si incontrano all'ospedale dove lavora Wil, e scoprono che il padre di Vivian \u00e8 il capo di Wil. Vivian e suo padre hanno una relazione tesa, dal momento che lei sta seguendo il suo amore per la danza moderna invece del, pi\u00f9 rispettabile, balletto.\nWil torna a casa per scoprire che sua madre \u00e8 stata cacciata di casa dal nonno per essere rimasta incinta fuori dal matrimonio, portando vergogna alla famiglia. Wil chiede l'identit\u00e0 del padre, ma Gao si rifiuta di rispondere. Da quel momento, la madre si trasferisce dalla figlia.\nVivian invita Wil ad uno dei suoi spettacoli di danza e, alla fine dell'esibizione, escono insieme. Vivian le rivela che si erano gi\u00e0 incontrate una volta quando erano bambine: Vivian la baci\u00f2 sul naso dopo che la salv\u00f2 dai bulli, ma Wil scapp\u00f2 via subito dopo. Dopodich\u00e9 le ragazze vanno nell'appartamento di Vivian, dove si baciano e fanno l'amore. \nLa coppia esce insieme diverse volte, ma Wil ha paura di baciare Vivian in pubblico.\nIstituita da Wil, Gao esce con diversi uomini, per trovarne uno che faccia da padre a suo figlio, ma non riesce a trovare nessuno di interessante. Poi comincia a riflettere sul fatto se accettare o meno le attenzioni di Cho, un uomo che l'ha amata per 15 anni ed \u00e8 disposto ad essere il padre di suo figlio. \nSu richiesta di Vivian, Wil la presenta a sua madre come amica, in modo da potersi incontrare liberamente, e le tre condividono una cena imbarazzante. Pi\u00f9 tardi viene rivelato che sua madre \u00e8 a conoscenza della sua omosessualit\u00e0, ma continua a rinnegarla.\nVivian rivela a Wil che \u00e8 stata accettata in un prestigioso programma di danza a Parigi e sta valutando l'offerta, la ragazza si congratula con lei e le d\u00e0 il suo incoraggiamento per accettarla. Mentre Vivian continua a rifletterci, suo padre parla con Wil e le chiede di convincerla ad accettare l'offerta. Quindi Wil la lascia, sapendo che accettare questa opportunit\u00e0 \u00e8 la cosa migliore per la sua carriera.\nGao accetta la proposta di matrimonio di Cho. \nAl matrimonio, Wil irrompe con una lettera d'amore del padre del bambino, in cui esprime quanto la ama e che vuole sposarla nonostante la loro ampia differenza d'et\u00e0. Wil indica l'anziano farmacista Yu come il padre, che nega tutto, ma suo figlio, si alza e ammette di essere lui. Wil e sua madre scappano dal matrimonio e salgono su un autobus, ridendo. Dopo aver compreso che l'amore domina sulle aspettative della societ\u00e0, Wil si precipita all'aeroporto per incontrare Vivian, dove si scusa con lei, ma Vivian le chiede di baciarla per dimostrare la sua sincerit\u00e0. Incapace di mostrare pubblicamente il suo amore per paura del giudizio, Wil viene lasciata all'aeroporto mentre Vivian parte per Parigi.\nTre mesi dopo, Wil va ad un'altra festa al Planet China, mentre Gao e il padre di suo figlio sono ora una coppia. \nWil vede Vivian, venuta a trovare sua madre, quindi le si avvicina e le chiede di ballare, anche se non c'\u00e8 musica, e la bacia davanti a tutti. La madre di Gao e quella di Vivian si sorridono a vicenda puntando i pollici in alto, rivelando che hanno pianificato loro la riunione. Alcune persone se ne vanno via, disgustate del loro comportamento, ma le ragazze le ignorano, mentre tutti gli altri si uniscono per ballare."}
{"id": "2640774", "revid": "1573940", "url": "https://it.wikipedia.org/wiki?curid=2640774", "title": "Shahrest\u0101n di Falavarjan", "text": "Lo shahrest\u0101n di Falavarjan (farsi \u0634\u0647\u0631\u0633\u062a\u0627\u0646 \u0641\u0644\u0627\u0648\u0631\u062c\u0627\u0646) \u00e8 uno dei 24 \"shahrest\u0101n\" della provincia di Esfahan, in Iran. Il capoluogo \u00e8 Falavarjan. Lo shahrest\u0101n \u00e8 suddiviso in 2 circoscrizioni (\"bakhsh\"):"}
{"id": "2640775", "revid": "12222", "url": "https://it.wikipedia.org/wiki?curid=2640775", "title": "Conservatoire de Paris", "text": ""}
{"id": "2640776", "revid": "22229", "url": "https://it.wikipedia.org/wiki?curid=2640776", "title": "Emendamento Malan", "text": ""}
{"id": "2640779", "revid": "43530", "url": "https://it.wikipedia.org/wiki?curid=2640779", "title": "Klimt", "text": ""}
{"id": "2640782", "revid": "729019", "url": "https://it.wikipedia.org/wiki?curid=2640782", "title": "Charles Juste de Beauvau-Craon", "text": "Biografia.\nInfanzia.\nQuarto figlio di Marc de Beauvau, I principe di Craon e Beauvau, nonch\u00e8 fratello di Madame de Boufflers.\nMatrimoni.\nSpos\u00f2 in prime nozze, il 3 aprile 1745, Marie Sophie Charlotte de La Tour d'Auvergne (1729-1763), figlia di Emmanuel-Th\u00e9odose de la Tour d'Auvergne, da cui ebbe una figlia, Louise Anne Marie (1750-1834).\nRimasto vedovo nel 1763, spos\u00f2 in seconde nozze, nel marzo 1764, Marie-Charlotte-Sylvie de Rohan-Chabot (1729-1807); questo secondo matrimonio rimase senza figli.\nCarriera militare.\nEntrato nell'esercito giovanissimo come volontario al servizio della Francia, fu nominato tenente nel Reggimento di cavalleria della Regina il 10 dicembre 1738, colonnello delle Guardie lorenesi del re Stanislao il 1\u00ba maggio 1740, si distinse come aiutante di campo sotto il Maresciallo Belle-Isle durante la guerra di successione austriaca all'assedio di Praga del 1742; rimase ferito durante una sortita. Rientrato in Francia alla fine della campagna, fu creato cavaliere di San Luigi.\nPassato all'Armata di Germania combatt\u00e9 a Dettingen; destinato all'Armata d'Italia combatt\u00e9 con le Guardie lorenesi alla presa di Villefranche-sur-Mer e di Nizza, al passaggio delle Alpi e agli assedi di Demonte e di Cuneo. Partecip\u00f2 a tutte le operazioni in Italia restando nuovamente ferito mentre guidava un attacco alla testa di 500 granatieri. Al termine della campagna torn\u00f2 in Francia dove prese il governatorato della citt\u00e0 e del castello di Bar, che il Duca di Lorena, gli aveva affidato.\nBrigadiere il 16 maggio 1746, \"Maresciallo di campo\" il 10 maggio 1748, \"Grande di Spagna\" di prima classe l'11 maggio 1754, fu nominato cavaliere dell'Ordine dello Spirito Santo il 1\u00ba gennaio 1757. Dopo lo scoppio della guerra dei sette anni, nel 1756 partecip\u00f2 alla conquista di Minorca mettendosi in luce durante l'assedio di Fort St. Philip per poi essere destinato, il 1\u00ba marzo 1757, all'Armata di Germania dove, agli ordini del Maresciallo de Richelieu, combatt\u00e9 ad Hastenbeck e contribu\u00ec alla conquista dell'Elettorato di Hannover. L'11 novembre, dopo la morte del Maresciallo Mirepoix, fu fatto capitano della 3\u00aa Compagnia delle Guardie Reali.\nTenente generale il 28 dicembre 1758, segu\u00ec in Spagna il maresciallo de Richelieu nel 1762 nell'ambito dell'alleanza franco-spagnola e partecip\u00f2 alle operazioni belliche contro il Portogallo. Fu nominato governatore della Linguadoca il 12 giugno 1765, quindi governatore generale della Provenza (1782); in questo ruolo seppe farsi apprezzare dalla cittadinanza.\nUltimi anni e morte.\nFu chiamato all'Acad\u00e9mie fran\u00e7aise nel febbraio 1771, nonostante non avesse mai scritto nulla, e partecip\u00f2 attivamente ai lavori accademici; fu ugualmente membro associato dell'Acad\u00e9mie des sciences, membro onorario della Acad\u00e9mie des inscriptions et belles-lettres (1782), e membro delle accademie italiane di Cortona e della Crusca. Si circond\u00f2 di un circolo di uomini di lettere fra cui Jean Devaines, il filosofo Jean-Fran\u00e7ois Marmontel, il poeta Jean-Fran\u00e7ois de Saint-Lambert. Il poeta Stanislas de Boufflers, suo nipote, fu per lungo tempo l'animatore del suo salotto.\nIl principe di Beauvau fu nominato \"Maresciallo di Francia\" il 4 agosto nel 1789; nello stesso anno fu segretario di Stato alla Guerra per un periodo di cinque mesi. Sostenitore delle riforme, non fu molestato durante la Rivoluzione, e mor\u00ec nel suo letto durante il Terrore.\nLasci\u00f2 il proprio nome legato all\"'H\u00f4tel de Beauvau\", nell'omonima piazza di Parigi e sede odierna del Ministero dell'interno, di cui fu inquilino dal 1770 alla morte. A Saint-Germain-en-Laye era proprietario del Ch\u00e2teau du Val, dove ospit\u00f2 Benjamin Franklin nel 1778."}
{"id": "2640783", "revid": "767487", "url": "https://it.wikipedia.org/wiki?curid=2640783", "title": "Shahrest\u0101n di Faridan", "text": "Lo shahrest\u0101n di Faridan (farsi \u0634\u0647\u0631\u0633\u062a\u0627\u0646 \u0641\u0631\u06cc\u062f\u0646) \u00e8 uno dei 24 \"shahrest\u0101n\" della provincia di Esfahan, in Iran. Il capoluogo \u00e8 Daran. Lo shahrest\u0101n \u00e8 suddiviso in 2 circoscrizioni (\"bakhsh\"):"}
{"id": "2640784", "revid": "921573", "url": "https://it.wikipedia.org/wiki?curid=2640784", "title": "Susan Gibney", "text": "Ha lavorato in numerose serie televisive; tra i ruoli interpretati, Renee Walcott in \"Crossing Jordan\" e Charlotte Meridian in \"\".\nIn giovane et\u00e0 si trasferisce a Webster (New York), quindi torna in California e infine nuovamente a Webster, dove vive dal 2004.\nSusan si laurea al Buffalo State College di New York con la specializzazione in teatro, e riceve un \"Master of Fine Arts\" dalla Yale School of Drama.\nSusan \u00e8 madre di due figlie. "}
{"id": "2640785", "revid": "339392", "url": "https://it.wikipedia.org/wiki?curid=2640785", "title": "Legge Comunitaria", "text": ""}
{"id": "2640786", "revid": "367445", "url": "https://it.wikipedia.org/wiki?curid=2640786", "title": "Il Quotidiano", "text": "Il Quotidiano \u00e8 una trasmissione d'informazione regionale della Radiotelevisione svizzera di lingua italiana a cadenza quotidiana ideata da Michele Fazioli, prodotta ininterrottamente dal 1985. Si pu\u00f2 dire che sia l'erede del programma \"Il Regionale\", il vecchio TG regionale della Svizzera Italiana.\nStoria del Quotidiano.\nFin dalla fondazione della RSI, nel 1958, e fino al 1983 il programma di informazione regionale era sempre stato \"Il Regionale\", che veniva trasmesso ogni 2-3 giorni. Dal 1984 si \u00e8 deciso di cambiare, cos\u00ec \"Il Regionale\" non \u00e8 pi\u00f9 andato in onda e al suo posto \u00e8 stato creato un nuovo programma d'informazione con cadenza quotidiana, \"Il Quotidiano\", che \u00e8 stato regolarmente trasmesso a partire dal 1985. Il produttore del programma \u00e8 Massimiliano Herber, succeduto a fine 2010 a Eugenio Jelmini. Dall'inizio del 2012 il Quotidiano si \u00e8 arricchito di una parte di approfondimento e la durata \u00e8 salita a una quarantina di minuti nei giorni feriali.\nSigla d'apertura.\nL'attuale sigla d'apertura, adottata il 4 ottobre 2008, inizia con una linea bianca che si muove mentre sullo sfondo blu scorrono varie immagini. Nell'immagine finale appare la scritta: \"Il Quotidiano\"."}
{"id": "2640791", "revid": "44876", "url": "https://it.wikipedia.org/wiki?curid=2640791", "title": "Giuseppe Grabbi", "text": "Anche suo nipote Corrado, quasi settant'anni dopo di lui, arriv\u00f2 a indossare la maglia della , vincendo coi bianconeri lo scudetto 1994-1995.\nCarriera.\nClub.\nDi ruolo ala e mediano, crebbe nella con la quale debutt\u00f2 in massima serie nel 1921. Restava in bianconero fino al 1927, totalizzando 86 presenze condite da 14 reti nonch\u00e9 vincendo il campionato 1925-1926. Successivamente milit\u00f2 per due anni nel , per altre due stagioni nei genovesi de e infine nel per un'annata.\nNazionale.\nCon la nazionale gioc\u00f2 un'amichevole persa 0-4 contro l' nel 1924."}
{"id": "2640801", "revid": "1305772", "url": "https://it.wikipedia.org/wiki?curid=2640801", "title": "Heraclenolo", "text": "L'heraclenolo \u00e8 una sostanza organica appartenente alla famiglia delle furanocumarine, presente in particolare nella buccia di agrumi quali il limone e il lime, nel basilisco e nel succo di panace."}
{"id": "2640804", "revid": "11266", "url": "https://it.wikipedia.org/wiki?curid=2640804", "title": "Milleduecento", "text": ""}
{"id": "2640807", "revid": "287204", "url": "https://it.wikipedia.org/wiki?curid=2640807", "title": "Bona di Savoia (disambigua)", "text": ""}
{"id": "2640808", "revid": "27724144", "url": "https://it.wikipedia.org/wiki?curid=2640808", "title": "Pubblicitario", "text": ""}
{"id": "2640809", "revid": "162719", "url": "https://it.wikipedia.org/wiki?curid=2640809", "title": "Classe Eilat", "text": "Varie unit\u00e0 della marina israeliana hanno assunto il nome Eilat, tra cui una motocannoniera affondata dagli egiziani\nAttualmente il nome Eilat \u00e8 assegnato a una corvetta Classe Sa'ar 5"}
{"id": "2640810", "revid": "1573940", "url": "https://it.wikipedia.org/wiki?curid=2640810", "title": "Shahrest\u0101n di Fereydunshahr", "text": "Lo shahrest\u0101n di Fereydunshahr (farsi \u0634\u0647\u0631\u0633\u062a\u0627\u0646 \u0641\u0631\u06cc\u062f\u0648\u0646\u0634\u0647\u0631) \u00e8 uno dei 24 \"shahrest\u0101n\" della provincia di Esfahan, in Iran. Il capoluogo \u00e8 Fereydunshahr. \nLa maggior parte della popolazione \u00e8 iraniano-georgiana, nella provincia vivono anche dei bakhtiari."}
{"id": "2640813", "revid": "767487", "url": "https://it.wikipedia.org/wiki?curid=2640813", "title": "Rob Barrett", "text": "Biografia.\n\u00c8 entrato nel gruppo nel 1993 fino al 1997, quando lo lasci\u00f2, per poi ritornarvi nel 2005. Ha pubblicato con i Cannibal Corpse \"The Bleeding\", \"Vile\", \"Kill\", \"Evisceration Plague, Torture\", \"A Skeletal Domain\" e \nRed Before Black.\nHa contribuito nella realizzazione di diverse canzoni tra cui \"Absolute Hatred\", \"Devoured by Vermin\", \"She Was Asking for It\" e \"Stripped, Raped and Strangled\". Nel 1992, ha suonato con i Malevolent Creation nell'album \"Retribution\". Nello stesso anno \u00e8 entrato a far parte dei Cannibal Corpse, poco dopo aver registrato \"Tomb Of The Mutilated\", rimanendo fino al 1996, anno del Monolith Death Tour.\nProgetti esterni.\nNell'album omonimo dei Solstice canta e suona la chitarra. \nHa inoltre scritto due brani per l'album Roadrunner United: Annihilation by the Hands of God e Constitution Down."}
{"id": "2640815", "revid": "15756", "url": "https://it.wikipedia.org/wiki?curid=2640815", "title": "Proto-metal", "text": "Proto-metal (o proto-heavy metal) \u00e8 un termine applicato ad un certo numero di gruppi musicali, attivi in un certo periodo storico riconoscibile alla fine degli anni sessanta negli Stati Uniti e nel Regno Unito, che sono stati ritenuti importanti precursori e ispiratori del genere heavy metal.\nStoria.\nLe origini: Il versante britannico.\nLe origini dell'heavy metal possono essere ritrovate all'interno del movimento british blues degli anni sessanta, in particolare tra quelle band che trovarono difficile riadattare il proprio sound a quello del classico blues americano. Durante questo periodo, le ritmiche divennero pi\u00f9 essenziali, e gli strumenti elettrici amplificati cominciarono ad assumere maggiore importanza, soprattutto grazie alle innovazioni dei primi gruppi hard rock dei met\u00e0 anni sessanta come the Kinks, the Who, Jimi Hendrix, Cream, the Jeff Beck Group, Yardbirds e Eric Clapton, i quali anticiparono il genere sia nel sound che nell'attitudine. I primi futuri chitarristi heavy metal degli anni settanta, non facevano altro che imitare i chitarristi hard/blues rock come Eric Clapton (Cream), Jeff Beck (Jeff Beck Group) e Jimmy Page (Yardbirds), ma in realt\u00e0 lo imitavano di riflesso dai veri originatori, i bluesmen afroamericani, tra i quali Muddy Waters, Howlin' Wolf, Robert Johnson e B.B. King, combinandolo con lo stile rock &amp; roll di Chuck Berry. La genealogia dell'heavy metal va rintracciata proprio nel blues afro-americano, non solo per le ovvie ed evidenti strutture musicali, ma anche nelle liriche. Ad esempio, le radici delle tematiche occulte tipiche dell'heavy metal hanno una correlazione con la lotta contro il diavolo di Robert Johnson, e le riflessioni di Howlin' Wolf sui problemi con il male.\nQueste band blues rock britanniche, alcune delle quali spesso influenzate dalla psichedelia (Cream, the Who, Yardbirds), inventarono il sound che in seguito definir\u00e0 l'heavy metal: batteria e basso pesanti, chitarra distorta e virtuosa, ed uno stile vocale molto potente caratterizzato da urla e voci acute come segno di trasgressione e trascendenza. In questo periodo venne anche diffuso l'utilizzo dei power chord, ed assoli di chitarra maggiormente complessi ed esplorativi.\nI Kinks realizzarono la loro prima hit costruita attorno ai power chord nel 1964, con \"You Really Got Me\", seguita nello stesso anno da \"All Day and All of the Night\". Entrambe queste tracce potevano essere riconosciute come \"proto-metal\". Altri ispiratori furono considerati i Beatles con i brani \"Ticket to Ride\" del 1965 e \"Helter Skelter\" del 1968. Un album cruciale pubblicato da una band inglese fu \"Truth\", del Jeff Beck Group datato 1968; considerato stilisticamente molto simile al suono che adotteranno i Led Zeppelin l'anno successivo, venne visto da molti come uno dei primi esempi di genere heavy metal prima del suo riconoscimento. Sulla stessa scia si rivel\u00f2 anche il successivo \"Beck-Ola\" (1969).\nTardi anni sessanta: Il versante americano.\nTuttavia, le band riconoscibili come \"proto-metal\" non furono una realt\u00e0 unicamente britannica; se i primi gruppi hard/blues rock britannici dei met\u00e0 anni sessanta posero le basi per il futuro genere, molti complessi americani della fine del decennio vennero riconosciuti come coloro che ne anticiparono il vero e proprio sound poco prima della sua nascita.\nDi grande influenza nella nascita dell'heavy metal, in termini di attitudine, usi e costumi, fu la sottocultura dei biker/motociclisti che emerse negli Stati Uniti negli anni cinquanta. Rappresentato da Marlon Brando nel film \"Il selvaggio\" (\"The Wild One\" 1954), questo movimento venne impersonato da giovani ribelli dalla figura mascolina, vestiti con indumenti di pelle. Questo stile venne portato avanti nei successivi anni sessanta dalla gang di motociclisti conosciuta come Hell's Angels, come miglior rappresentazione della sottocultura biker. Nei tardi anni sessanta, un particolare punto di incontro tra la sottocultura dei biker e la musica rock, che in quel periodo stava dando alla luce la musica heavy metal, venne simboleggiato dal singolo degli Steppenwolf \"Born to Be Wild\", incluso nella colonna sonora del film cult \"Easy Rider\" (1968). La pellicola raccontava la storia di due hippie biker alla ricerca della libert\u00e0 e della trascendenza, all'interno dei confini di un'America ostile e repressiva.\n\"Born to Be Wild\" fu il loro terzo singolo pubblicato per la ABC/Dunhill (estratto dal loro album di debutto), ed al suo interno, il riferimento alla frase \"heavy metal thunder\" diede finalmente un nome al genere emergente. Infatti fu proprio il gruppo americano a coniare il termine (pare ispirati dal romanzo di William Burroughs \"Pasto nudo\"), dando inavvertitamente il nome ad un genere di musica nel quale saranno riconosciuti, e che si stava gi\u00e0 manifestando con altre band come gli emergenti Led Zeppelin e i Vanilla Fudge. La canzone divenne una colonna sonora sia per i biker che per gli hippie, ed assieme al film, segn\u00f2 una grande influenza sull'heavy metal, sia nell'attitudine che nelle sonorit\u00e0, ovvero la controcultura hippie/rock psichedelico degli anni sessanta. L'emergente movimento traeva infatti evidenti spunti allo stesso modo sia dai biker che dagli hippie: se da una parte adottava i capelli lunghi, i vestiti casual, le droghe, e la musica psichedelica, dall'altra veniva preservato il machismo e un'attitudine che esaltava la forza fisica, tutti aspetti ereditati dalle gang di biker teppisti.\nNon a caso, si ritiene che una delle correnti ad ispirare maggiormente l'heavy metal fu l'acid rock, un sottogenere estremizzato del rock psichedelico con elementi hard rock, sviluppato negli Stati Uniti alla fine degli anni sessanta. Gli esponenti di questa corrente si rifacevano alle esagerate improvvisazioni blues dei Cream e Jimi Hendrix, utilizzando chitarre distorte, testi fantasiosi (spesso legati all'uso di droghe), e lunghe jam session. L'acid rock tuttavia ebbe breve vita, evolvendosi e implodendo all'interno della scena psychedelic rock. Quei gruppi acid rock che sopravvissero al declino del genere, divennero poi tra le prime heavy metal band. Infatti, quando la scena del rock psichedelico sub\u00ec il declino tra la fine degli anni sessanta e i primi settanta, una parte di questi giovani cominci\u00f2 a distaccarsi dalle tematiche come pace, amore, e idee utopiche.\nSi pu\u00f2 dire che diversi gruppi della scena californiana psychedelic/acid rock, come Blue Cheer o Iron Butterfly, suonavano heavy metal, o qualcosa di molto vicino, gi\u00e0 dal primo 1968. Molti gruppi acid rock vennero infatti riconosciuti come \"proto-metal\", tra cui appunto Blue Cheer, Iron Butterfly, Steppenwolf, The Amboy Dukes. Al di fuori degli States, un gruppo acid di minor rilievo che si rivel\u00f2 relativamente influente, o comunque precursore dell'heavy metal furono i giapponesi Flower Travellin' Band.\nI Blue Cheer di San Francisco allargarono i confini dell'intensit\u00e0 sonora e della distorsione senza tracce di virtuosismo. Il loro fu uno dei primi esempi di quello che poi sarebbe stato chiamato heavy metal, quando nel gennaio del 1968 debuttarono con l'album \"Vincebus Eruptum\", dal quale venne estratta la hit da top 40 \"Summertime Blues\" (cover di Eddie Cochran). Nel brano, la chitarra acustica della versione originale veniva sostituita con il suono metallico della chitarra elettrica, accompagnata da percussioni martellanti. Il loro sound era pi\u00f9 estremo di chiunque li avesse preceduti.\nUn altro importante complesso dell'era proto-metal furono i Vanilla Fudge. Essi ottennero un certo successo con la cover delle Supremes \"You Keep Me Hangin' On\" - tratta dal loro album di debutto omonimo (1967) - e furono una grande attrazione nel primo tour dei Led Zeppelin negli States. Tuttavia il loro declino avvenne prematuramente, dopo la pubblicazione del secondo album, \"The Beat Goes On\", l'anno successivo.\nQueste formazioni dei tardi anni sessanta, ora riconosciute come le prime heavy metal band, privilegiavano tematiche riguardanti gli eccessi e le trasgressioni. Alcuni, tra cui MC5 e Steppenwolf, coniugarono il loro suono ruomoroso con critiche politiche esplicite nei loro testi; per altri, come i Blue Cheer, identificati all'interno della scena psychedelic di San Francisco, il volume e il suono pesante, assieme all'uso di droghe, favorivano la formazione di un'identit\u00e0 e di una comunit\u00e0 alternativa.\nSebbene distanti dalle sonorit\u00e0 comuni dei gruppi proto-metal, sono ritenuti importanti anche gli Stooges di Iggy Pop e i gi\u00e0 citati MC5, per aver stabilito un prototipo comune sia ai futuri gruppi metal che a quelli punk rock. La loro popolarit\u00e0 al tempo era modesta, ma si rivelarono molto influenti nei due decenni successivi, per entrambi questi movimenti musicali.\nIspirati dal virtuosismo di Hendrix e Eric Clapton, questi gruppi rock aggiornarono il loro linguaggio musicale con l'introduzione di distorsione, ritmi pesanti, ed un accento sull'alto livello sonoro, per creare una musica dalle sonorit\u00e0 molto pi\u00f9 potenti. Gruppi come Iron Butterfluy e Vanilla Fudge aggiunsero l'organo al loro mix; come la chitarra elettrica, anche l'organo era adatto al sound potente e costante, cos\u00ec come agli assoli virtuosi, e la combinazione di entrambi provocava un effetto unico. L'album degli Iron Butterfly \"In-A-Gadda-Da-Vida\" (1969), contenente la titletrack della durata di 17 minuti, con un'interminabile assolo di batteria, divenne l'album dalle maggiori vendite distribuito dalla Atlantic Records. I batteristi dei tardi anni sessanta iniziarono a suonare lo strumento molto duramente, dando origine ad un suono non solo pi\u00f9 forte, ma anche pi\u00f9 pesante e pi\u00f9 deciso. La sezione della batteria venne ulteriormente ampliata ed aggiornata, assieme all'enfatizzazione dell'amplificazione ai concerti e all'introduzione di appositi apparecchi per la distorsione delle chitarre.\nAnni 70: La nascita dell'heavy metal.\nSe nei tardi anni sessanta il termine heavy metal poteva essere usato in alcuni casi come aggettivo per definire parte della popular music, nei primi anni settanta cominci\u00f2 a diventare un vero e proprio sostantivo e quindi un genere riconosciuto, sviluppandosi come una costola dell'hard rock ulteriormente appesantita. Contrariamente all'ondata dei gruppi precursori, la prima scena heavy metal fu pi\u00f9 prolifica fu sul versante britannico: a dare ufficialmente inizio alla nascita dell'heavy metal furono molto probabilmente i Led Zeppelin. Inizialmente indirizzati su brani di ispirazione blues suonati pi\u00f9 pesantemente ed energicamente che ogni altro, crearono uno stile epico ispirato da molte fonti musicali.Pi\u00f9 influenti furono i Black Sabbath, i cui riff di chitarra oscuri e profondi generarono un mondo di fantasia ossessionato da droghe, morte e occulto. Il sound definitivamente riconosciuto come heavy metal venne definito nel 1970 con la pubblicazione di \"Led Zeppelin II\" dei Led Zeppelin, \"Paranoid\" dei Black Sabbath, e \"In Rock\" dei Deep Purple. Bench\u00e9 esistano alcuni dibattiti, questi tre gruppi musicali sono generalmente considerati come le prime band heavy metal. L'enorme successo commerciale di queste formazioni, e della loro controparte statunitense capeggiata da gruppi come Grand Funk Railroad e Mountain, consolid\u00f2 il mercato dell'heavy metal nei primi anni settanta, e ne fond\u00f2 una vera e propria subcultura giovanile. In realt\u00e0 il primo uso documentato della parola heavy metal per descrivere le sonorit\u00e0 di una band risale al maggio 1971, quando il giornalista del Creem magazine Mike Saunders in una recensione dell'epoca defin\u00ec con tale denominazione l'album di debutto dei newyorkesi Sir Lord Baltimore, intitolato \"Kingdom Come\". Questo serve a comprendere in quale periodo preciso pu\u00f2 essere riconosciuto il punto di distacco tra \"l'era proto-metal\" e la fase in cui il genere inizi\u00f2 ad essere riconosciuto ufficialmente come movimento e genere musicale, ed il termine utilizzato dai critici."}
{"id": "2640818", "revid": "767487", "url": "https://it.wikipedia.org/wiki?curid=2640818", "title": "Girl Talk (disc jockey)", "text": "\u00c8 specializzato in mash-up e in campionamenti musicali. Ha pubblicato 4 album con l'etichetta discografica Illegal Art e 2 EP con le etichette 333 e 12 Apostles.\nBiografia.\nGillis ha iniziato a comporre musica quando era studente presso la Chartiers Valley High School a Bridgeville, un sobborgo di Pittsburgh. Dopo alcune collaborazioni, avvi\u00f2 il progetto solista \"Girl Talk\", proseguendolo anche durante gli studi di ingegneria biomedica presso la Case Western Reserve University di Cleveland, dove si \u00e8 specializzato in ingegneria dei tessuti. In seguito ha lavorato in qualit\u00e0 di ingegnere, per poi abbandonare tutto nel maggio del 2007 e dedicarsi esclusivamente alla musica.\nGirl Talk realizza principalmente mash-up, ovvero dei remix nei quali mescola campionamenti tratti da diversi brani musicali, usando software quali Adobe Audition e AudioMulch, ma senza autorizzazione esplicita da parte degli autori originari. Quest'aspetto critico dal punto di vista legale \u00e8 stato focalizzato, tra gli altri, dal quotidiano \"The New York Times\", a cui per\u00f2 Gillis ha replicato sostenendo che i mass media creano controversie inesistenti e che i suoi lavori di campionamento si basano sul concetto di fair use.\nGillis ha fornito diverse spiegazioni circa l'etimologia del suo nome d'arte: da un poema di Jim Morrison ad una collaborazione con Merzbow, da una band di Seattle chiamata TAD ad un nome generico che si riferisce a diverse cose.\nNel 2007 \u00e8 stato premiato con il Rave Award dalla rivista statunitense \"Wired\".\nL'album \"Feed the Animals\" si \u00e8 classificato al 4\u00ba posto nella Top 10 degli album del 2008 del settimanale \"TIME\" e al 24\u00ba posto nella Top 50 degli album del 2008 della rivista \"Rolling Stone\" (che gli ha attribuito 4 stelle)."}
{"id": "2640824", "revid": "27724343", "url": "https://it.wikipedia.org/wiki?curid=2640824", "title": "F. Le Monnier", "text": ""}
{"id": "2640826", "revid": "27724388", "url": "https://it.wikipedia.org/wiki?curid=2640826", "title": "F.Le Monnier", "text": ""}
{"id": "2640827", "revid": "290948", "url": "https://it.wikipedia.org/wiki?curid=2640827", "title": "Sabbiatura dei metalli", "text": "La sabbiatura \u00e8 il metodo pi\u00f9 valido di preparazione delle superfici dei metalli, come per l'acciaio prima della pitturazione o dell'applicazione di uno strato protettivo contro la corrosione. \u00c8 un'applicazione della tecnologia della sabbiatura, che raschia le superfici con un getto di sabbia.\nLa superficie metallica deve possedere caratteristiche tali da garantire un'idonea base di ancoraggio per i rivestimenti protettivi. Per tale motivo occorre ripulirla da tutto ci\u00f2 che \u00e8 estraneo alla sua natura metallica chimicamente intesa.\nInfatti sulla superficie dei manufatti in acciaio utilizzati in edilizia possono essere presenti diversi ossidi e sali, la ruggine e la calamina, oltre a tracce di vecchie pitturazioni e altre sostanze estranee che pregiudicano l'efficacia del sistema protettivo poich\u00e9 creano strati intermedi tra il metallo vero e proprio e il film antiruggine, di scarsissima stabilit\u00e0 e aderenza.\nMetodi di sabbiatura.\nI metodi di sabbiatura principali sono due:\nSabbiatura per via umida.\nIl metodo per via umida si differenzia da quello a secco per il fatto che nella \"corrente abrasiva\" viene introdotta dell'acqua o una soluzione di acqua e di inibitore della corrosione. L'acqua pu\u00f2 essere mescolata alle sostanze abrasive sia nel serbatoio a pressione sia nella coerente in corrispondenza dell'ugello soffiatore. Il metodo per via umida presenta il vantaggio di ridurre al minimo la produzione di polvere che si forma durante le operazioni di sabbiatura, pertanto \u00e8 consigliato quando non \u00e8 possibile eseguire l'intervento in luogo aperto o in una cabina di sabbiatura. Il metodo per via umida ha comunque lo svantaggio di non essere adatto a tutte le casistiche. Infatti per esempio nelle strutture metalliche che presentano un gran numero di recessi formati dalle travi orizzontali e dai profilati con cavit\u00e0 rivolte verso l'alto, le operazioni di pulizia risultano piuttosto difficili se eseguite per via umida in quanto \u00e8 molto laborioso togliere la sabbia bagnata e gli altri residui del processo che restano intrappolati in detti anfratti. In tal caso, per la loro rimozione, \u00e8 necessario procedere al lavaggio, spazzolatura o soffio con aria compressa. Inoltre la presenza di acqua tende a far formare la ruggine anche se viene mescolata con composti antiruggine. Altro difetto del procedimento umido \u00e8 la sua maggiore lentezza rispetto a quello a secco poich\u00e9 la presenza di acqua riduce il potere abrasivo del materiale utilizzato; aumentando il tempo di esecuzione aumentano anche i costi di realizzazione. Di norma il procedimento pi\u00f9 usato \u00e8 quello a secco.\nSabbiatura a secco.\nI metodi di sabbiatura per via secca che possono essere impiegati presso il luogo di montaggio della struttura metallica si possono suddividere in due tipologie fondamentali:\nSabbiatura convenzionale.\nLa sabbiatura convenzionale o aperta \u00e8 un metodo utilizzato nel quale non si prevede alcun accorgimento per diminuire i pericoli comportanti la produzione di polvere n\u00e9 per il recupero del materiale abrasivo.\nSabbiatura a ciclo chiuso o ad aspirazione.\nNel processo di sabbiatura ad aspirazione si prevede sia l'abbattimento della polvere sia il recupero del materiale abrasivo esaurito.\nL'attrezzatura utilizzata \u00e8 costituita essenzialmente da:\nIl compressore d'aria per il processo di sabbiatura pu\u00f2 essere fornito separatamente.\nPu\u00f2 essere impiegato qualunque tipo di abrasivo, comunque, di solito si impiegano granuli di ghisa macinati data la loro pi\u00f9 alta resistenza a rottura. \nIl processo di sabbiatura consiste fondamentalmente nel muovere i granuli per mezzo di aria compressa che vengono espulsi dalla macchina per mezzo di un ugello, nel recuperare per mezzo di aspirazione i granuli dopo che hanno lavorato, e la polvere che si \u00e8 prodotta attraverso un cono cavo che circonda l'ugello, e infine nell'inviare questo materiale al recuperatore e nel rimuovere la polvere mediante l'apposito collettore.\nTutte le operazioni di recupero e di separazione della polvere avvengono automaticamente.\nI granuli vengono utilizzati fino a quando non perdono le loro funzioni abrasive.\nGradi di sabbiatura.\nIl grado di sabbiatura si riferisce alla percentuale di scaglie di laminazione, ruggine, vecchie pitture, ecc. da asportare durante il processo di sabbiatura.\nGeneralmente i gradi di pulizia sono:\nGradi di sabbiatura e normativa.\nSecondo la classificazione data dalla normativa svedese SIS055900-1967 (ancora frequentemente in uso) e rIpresa dalla pi\u00f9 attuale ISO8501-1, i vari gradi di sabbiatura vengono definiti con le seguenti sigle:\nQui di seguito \u00e8 riportata una tabella comparativa dei gradi di sabbiatura tra le normative tecniche pi\u00f9 utilizzate:\nProfilo di sabbiatura.\nIl profilo di sabbiatura indica la rugosit\u00e0 superficiale che si ottiene indipendentemente dal grado si sabbiatura prescelto.\nInfatti la rugosit\u00e0 superficiale \u00e8 funzione principalmente della granulometria e della qualit\u00e0 dell'abrasivo e delle condizioni iniziali della superficie metallica da sabbiare.\nParametri di rugosit\u00e0.\nI pi\u00f9 utilizzati parametri per controllare la rugosit\u00e0 di una superficie sabbiata (espressi in micron) sono (secondo le DIN 4768):\nControlli della rugosit\u00e0.\nPer il controllo della rugosit\u00e0 si utilizzano essenzialmente due metodi:\nMateriali abrasivi.\nGli abrasivi pi\u00f9 comunemente impiegati nelle operazioni di sabbiatura sono:\nL'impiego degli abrasivi metallici \u00e8 limitato soltanto alla sabbiatura eseguita presso gli stabilimenti di produzione dei manufatti metallici, o nel caso di sabbiature ad aspirazione, in quanto detti abrasivi sono troppo costosi per i processi di sabbiatura che vengono eseguiti sul luogo del montaggio della struttura di acciaio dove non si possono evitare enormi perdite di materiale abrasivo.\nL'abrasivo metallico \u00e8 da preferirsi anche quando si devono asportare dalla superficie metallica vecchie pitturazioni a durezza molto elevata e quando si \u00e8 in presenza di manufatti nuovi, ancora totalmente o quasi ricoperti di scaglie di laminazione fortemente aderenti al metallo.\nLa sabbia silicea \u00e8 generalmente preferita per le operazioni di sabbiatura in cantiere, per il suo minor costo rispetto all'abrasivo metallico e pertanto non risulta necessario provvedere al suo recupero dopo l'uso.\nLa sabbia viene usata anche quando si ritiene di non dover eccedere nella profondit\u00e0 della sabbiatura.\nindipendentemente dalla natura, forma e dimensione delle particelle, queste devono risultare dure in misura sufficiente a compiere un'efficace azione di pulizia e abbastanza tenaci da resistere alle sollecitazioni a cui sono soggette.\nOltre agli abrasivi convenzionali si utilizzano anche:\nSilice Libera Cristallina (SLC).\nL'uso di abrasivi contenenti SLC \u00e8 regolamentata in quanto \u00e8 cancerogena e causa di silicosi. In Italia le aziende i cui lavoratori sono esposti a SLC devono pagare all'INAIL un premio supplementare per il rischio silicosi.\nA causa della sua pericolosit\u00e0, il D. Lgs. n. 272/1999 all'articolo 50, comma 1 vieta espressamente la sabbiatura a secco con materiali contenenti SLC nel settore nautico.\nIn UK sono presenti restrizioni all'uso di sabbia silicea come abrasivo sin dal 1946 (Factories Act); negli US il NIOSH ne ha raccomandato la proibizione dal 1974.\nDispositivi di protezione individuale (DPI).\nLa sabbiatura eseguita in cantiere \u00e8 un'operazione discretamente pericolosa per gli operatori.\n\u00c8 quindi buona norma che il sabbiatore indossi i seguenti DPI:"}
{"id": "2640829", "revid": "767487", "url": "https://it.wikipedia.org/wiki?curid=2640829", "title": "El-Gatrun", "text": "el-Gatrun (anche \"al-Qatrun\" in inglese, in arabo \u0627\u0644\u0642\u0637\u0631\u0648\u0646, \"Al Qa\u0163r\u016bn\"), \u00e8 un villaggio della Libia, situato nel deserto del Fezzan. Secondo il censimento del 2003 la popolazione era di 11.102 abitanti.\nLa localit\u00e0 si trova sulle principali vie di comunicazione che collegano la Libia al Niger e al Ciad, ed ospita un consolato della Repubblica del Niger."}
{"id": "2640830", "revid": "486946", "url": "https://it.wikipedia.org/wiki?curid=2640830", "title": "Al Qatrun", "text": ""}
{"id": "2640831", "revid": "486946", "url": "https://it.wikipedia.org/wiki?curid=2640831", "title": "El Gatrun", "text": ""}
{"id": "2640832", "revid": "637991", "url": "https://it.wikipedia.org/wiki?curid=2640832", "title": "Daniele Moretti (calciatore)", "text": "Caratteristiche tecniche.\nCentrocampista con spiccate attitudini offensive, ha iniziato la carriera come trequartista; a causa del fisico esile ha successivamente arretrato la propria posizione in centrocampista centrale con compiti di regia, mantenendo comunque la propensione al gioco d'attacco e alla giocata spettacolare. Nelle sue stagioni a Piacenza si \u00e8 distinto come uomo-assist per i compagni d'attacco (soprattutto Antonio De Vitis), compensando cos\u00ec il ridotto numero di reti messe a segno.\nCarriera.\nCresce nel vivaio della Pro Calcio Italia di Roma, da cui lo preleva Giuseppe Brolis portandolo al ; esordisce in prima squadra nel campionato di Serie B 1988-1989, sotto la guida di Enrico Catuzzi e successivamente Attilio Perotti, collezionando 14 presenze. Dopo due stagioni interlocutorie in Serie C1, in cui viene frenato anche da problemi caratteriali e disciplinari, conquista il posto da titolare nel campionato di Serie B 1991-1992 con Luigi Cagni allenatore. Nella stagione 1992-1993 \u00e8 titolare nella squadra che conquista per la prima volta la promozione in Serie A, diventando uno dei beniamini dei tifosi.\nDebutta nella massima serie il 29 agosto 1993, contro il , e a fine stagione colleziona 29 presenze con 3 reti, che non evitano la retrocessione degli emiliani. L'anno successivo, con 34 presenze e 4 reti, contribuisce al ritorno nella massima serie; a partire dalla stagione 1995-1996, tuttavia, trova meno spazio in campo, e nell'estate del 1997 lascia per la prima volta Piacenza trasferendosi in prestito in Serie B, al . Rientrato in Emilia, si trova chiuso nel suo ruolo da Giovanni Stroppa, e nell'autunno del 1998 viene ceduto definitivamente al , militante in Serie C1.\nDalla stagione successiva gioca per quattro stagioni nel Castel di Sangro e quindi nella Pro Vercelli; a causa dei problemi economici del club piemontese, nel dicembre 2003 rescinde il contratto e ritorna nel Piacentino, tra i dilettanti, vestendo la maglia della Pontolliese Libertas. In seguito milita anche nel River Club e Bobbiese, sempre nei campionati dilettantistici piacentini. Nell'agosto 2012, ormai quarantunenne, passa al Pro Piacenza, formazione di Seconda Categoria, dove nel gennaio 2013 assume il doppio incarico di allenatore e giocatore.\nDal luglio 2013 diventa responsabile del settore giovanile dell'Atletico BP Pro Piacenza, ridenominato Pro Piacenza e militante in Serie D. Nel luglio 2018 diventa responsabile tecnico del settore giovanile del Piacenza.\nImpegno in politica.\nNel 2007 viene candidato come consigliere comunale a Piacenza da Forza Italia."}
{"id": "2640835", "revid": "125773619", "url": "https://it.wikipedia.org/wiki?curid=2640835", "title": "Fovea", "text": "La fovea centralis \u00e8 una regione centrale della retina di massima acutezza visiva, presente al centro della macula lutea. Costituisce il punto centrale in cui viene focalizzata la nostra attenzione visiva.\nAnatomia.\nLa fovea \u00e8 un avvallamento di forma circolare nella retina, di circa 1,5 mm di diametro. Qui c'\u00e8 la massima concentrazione dei coni (ma soltanto quelli che permettono la visione del rosso e del verde), mentre sono del tutto assenti i bastoncelli. Considerando il punto pi\u00f9 estremo della cornea, la fovea rappresenta l'altro estremo dell'asse ottico del nostro occhio, mentre l'estremo dell'asse anatomico corrisponde alla papilla ottica (emergenza del nervo ottico).\nMicroscopica.\nAl livello della fovea \u00e8 presente un'unica fila di cellule fotorecettive per la luce cromatica, i coni, poste sull'epitelio pigmentato. Questi coni instaurano sinapsi con un tipo particolare di neuroni bipolari, che a loro volta instaurano una sola sinapsi con una cellula gangliare. L'assone amielinico efferente della cellula gangliare si direzioner\u00e0 verso l'emergenza del nervo ottico insieme agli altri assoni delle cellule gangliari polisinaptiche. Lo spessore molto ridotto della fovea \u00e8 dovuto alla particolare disposizione dei neuroni che non si presentano longitudinali al rispettivo cono, ma si presentano ai margini della fovea, vicino ai neuroni della regione esterna alla macula. In questo modo il problema della diffusione della luce dovuta all'ingombro del pirenoforo di questi neuroni \u00e8 minimizzato.\nDifferenze dalla papilla ottica.\nNon rappresenta la regione dalla quale parte il nervo ottico che collega la retina alla corteccia visiva del cervello. Infatti esso \u00e8 disposto pi\u00f9 medialmente rispetto a questa regione poich\u00e9 il punto in cui \u00e8 possibile localizzare l'emergenza del nervo ottico, \u00e8 un punto cieco, cio\u00e8 sono assenti i fotorecettori (coni e bastoncelli) dal momento che questo nervo \u00e8 dato dai prolungamenti diretti verso il centro delle cellule gangliari. Quindi sarebbe funzionalmente sconveniente se questo punto cieco coincidesse con la porzione della retina dove arriva la massima informazione visiva."}
{"id": "2640849", "revid": "30610", "url": "https://it.wikipedia.org/wiki?curid=2640849", "title": "Consonanza cognitiva", "text": ""}
{"id": "2640850", "revid": "27724727", "url": "https://it.wikipedia.org/wiki?curid=2640850", "title": "Taddeo Zucchero", "text": ""}
{"id": "2640851", "revid": "2198897", "url": "https://it.wikipedia.org/wiki?curid=2640851", "title": "Museo dell'Ara Pacis", "text": "Il Museo dell'Ara Pacis appartiene al \"Sistema Musei di Roma Capitale\": esso custodisce l'antica \"Ara Pacis Augustae\" ed ospita mostre temporanee.\nIl museo attuale fu inaugurato nel 2006, in sostituzione della precedente teca dell'architetto Vittorio Ballio Morpurgo, eretta negli anni trenta del XX secolo a protezione del monumento.\nVisitatori.\nNel 2014 il Museo \u00e8 stato visitato da 307.668 persone, con un aumento rispetto al 2013 del 18,67%. L'anno successivo, si evidenzia al contrario una sofferenza dei musei comunali in generale che, a differenza di quelli statali, perdono visitatori, con picchi negativi molto significativi come quelli del Museo dell\u2019Ara Pacis che ne perde il 29,23% e scende a 217.730 visitatori. Questa riduzione sembra sia dovuta principalmente alla programmazione delle mostre, che nel 2014 aveva visto esposizioni di grande richiamo come \"Impressionisti\" e \"Cartier Bresson\", mentre nel 2015 le mostre sono state pi\u00f9 settoriali, come \"E42\" e \"Nutrire l'impero\". Dal 2016 c'\u00e8 stato via via un lieve rialzo nel numero dei visitatori, con i suoi 241.609 visitatori, fino ad arrivare ai 287.936 nel 2017. Nel biennio successivo, invece, i visitatori si sono di nuovo abbassati, anche rispetto al 2015, segnando il numero di 216.806 nel 2018 e di 203.586 nel 2019, toccando cos\u00ec il numero pi\u00f9 basso dopo i 189.254 visitatori del 2012.\nStruttura.\nOpera di Richard Meier, costruita in acciaio, travertino, vetro e stucco, \u00e8 il primo grande intervento architettonico-urbanistico attuato nel centro storico di Roma dai tempi del Fascismo: \u00e8 una struttura dai caratteri trionfali, con chiari accenni allo stile imperiale romano. Si erge sopraelevato e richiama in luce il Mausoleo di Augusto sulla sinistra del manufatto architettonico, mentre ampie superfici vetrate consentono di ammirare l'Ara Pacis in condizioni di luminosit\u00e0 uniformi.\nIl colore bianco \u00e8 il marchio di fabbrica di Richard Meier; le lastre di travertino che decorano parte dell'edificio sono invece frutto delle modifiche apportate dall'architetto in corso d'opera (originariamente erano previste superfici di alluminio), dopo un riesame del progetto in seguito alle polemiche sorte con alcuni nostalgici della vecchia teca, costruita nel 1938 nell'ambito dei lavori di realizzazione della piazza Augusto Imperatore diretti dell'architetto Vittorio Ballio Morpurgo.\nL'ambizioso progetto di Meier intende imporsi con energia nel cuore della citt\u00e0, diventando centro nevralgico e di scambio. Il complesso, a lavori eseguiti, sar\u00e0 infatti dotato di un percorso pedonale che, grazie alla costruzione di un sottopassaggio, consentir\u00e0 di saldare la struttura museale al Tevere.\nStoria.\nIn precedenza l'Ara Pacis era racchiusa all'interno di una struttura nota come \"teca del Morpurgo\" (dal nome del suo ideatore, l'architetto Vittorio Ballio Morpurgo), costruita nel 1938 (per dettagli vedere \"Storia dell'Ara Pacis\").\nProgettato dall'architetto Richard Meier, il complesso museale attuale \u00e8 stato inaugurato e aperto al pubblico dopo sette anni di lavori, il 21 aprile 2006 (in occasione del Natale di Roma).\nNella notte tra il 31 maggio e 1\u00ba giugno 2009, ignoti hanno imbrattato con vernice verde e rossa il muro bianco esterno, posizionando anche un water ai piedi del muro. Il 12 dicembre dello stesso anno invece un gruppo di attivisti di Earth First!, in concomitanza con il vertice di Copenaghen, hanno tinto di verde la fontana e affisso sul lato della teca di Via Tomacelli uno striscione con scritto \u00abEarth First! Act Now\u00bb (La terra prima di tutto! Agisci ora!).\nI funzionari e gli addetti al Museo, immediatamente intervenuti, hanno rimosso in pochi minuti la scritta e svuotato la fontana. In relazione a quanto accaduto, il Sovraintendente ai Beni Culturali del Comune di Roma, Umberto Broccoli, ha invitato \u00abchi manifesta in questo modo le proprie, pure condivisibili, preoccupazioni per le sorti del clima del pianeta a farlo con maggiore senso civico e nel rispetto dei monumenti di Roma e di quanti lavorano per la loro tutela e valorizzazione\u00bb.\nAccoglienza e dibattito.\nL'opera \u00e8 stata accolta con pareri contrastanti. Il \"New York Times\" l'ha definita senza mezzi termini un \"flop\", mentre il critico d'arte Vittorio Sgarbi l'ha liquidata spregiativamente definendola \u00abuna pompa di benzina texana nel cuore di uno dei centri storici pi\u00f9 importanti del mondo\u00bb, nonch\u00e9 il primo passo verso una \u00abinternazionalizzazione\u00bb della \"citt\u00e0 eterna\".\nTuttavia il giudizio non \u00e8 stato affatto unanime. Il critico Achille Bonito Oliva ha ad esempio mostrato apprezzamenti per il progetto di Meier, e anche l'architetto capitolino Antonino Saggio ha espresso un parere positivo: \u00abl'apertura di un cantiere nel centro di Roma rappresenta un evento per la citt\u00e0, ormai caratterizzata da interventi temporanei e da una tendenza alla musealizzazione\u00bb.\nIn una delle sue prime dichiarazioni dopo l'elezione a sindaco di Roma, nell'aprile del 2008, Gianni Alemanno aveva annunciato la sua intenzione di rimuovere la teca di Meier, oggetto di critiche da parte degli ambienti di destra della citt\u00e0; lo stesso Alemanno ha per\u00f2 successivamente precisato che l'intervento sull'Ara Pacis non era in ogni caso fra le priorit\u00e0 del suo programma."}
{"id": "2640852", "revid": "1543377", "url": "https://it.wikipedia.org/wiki?curid=2640852", "title": "Pupiales", "text": "Pupiales \u00e8 un comune della Colombia facente parte del dipartimento di Nari\u00f1o.\nL'abitato venne fondato da Sebastian de Benalcazar nel 1536."}
{"id": "2640854", "revid": "1543377", "url": "https://it.wikipedia.org/wiki?curid=2640854", "title": "Ricaurte (Nari\u00f1o)", "text": "Ricaurte \u00e8 un comune della Colombia facente parte del dipartimento di Nari\u00f1o.\nL'abitato venne fondato da Antonio Rosero nel 1880, mentre l'istituzione del comune \u00e8 del 4 agosto 1890."}
{"id": "2640857", "revid": "767487", "url": "https://it.wikipedia.org/wiki?curid=2640857", "title": "Roberto Pay\u00e1n", "text": "Roberto Pay\u00e1n \u00e8 un comune della Colombia facente parte del dipartimento di Nari\u00f1o.\nL'abitato venne fondato da Ignacio G\u00f3mez nel 1730 con la denominazione \"San Jos\u00e9 de las Lagunas\"."}
{"id": "2640859", "revid": "1543377", "url": "https://it.wikipedia.org/wiki?curid=2640859", "title": "Samaniego (Colombia)", "text": "Samaniego \u00e8 un comune della Colombia facente parte del dipartimento di Nari\u00f1o."}
{"id": "2640865", "revid": "1543377", "url": "https://it.wikipedia.org/wiki?curid=2640865", "title": "San Andr\u00e9s de Tumaco", "text": "San Andr\u00e9s de Tumaco, spesso abbreviato in Tumaco, \u00e8 un comune della Colombia facente parte del dipartimento di Nari\u00f1o.\nSi affaccia sull'Oceano Pacifico, a breve distanza dal confine con l'Ecuador.\nTumaco \u00e8 notevole per i suoi resti archeologici legati alla Cultura Tumaco-Tolita, una delle pi\u00f9 antiche del continente."}
{"id": "2640869", "revid": "247933", "url": "https://it.wikipedia.org/wiki?curid=2640869", "title": "Tumaco", "text": ""}
{"id": "2640873", "revid": "406204", "url": "https://it.wikipedia.org/wiki?curid=2640873", "title": "Processo alle streghe di Salem", "text": "Il processo alle streghe di Salem comprende una serie di atti giuridici rivolti a persone accusate di stregoneria che si svolse a partire dal 1692 nel villaggio di Salem (contea di Essex, Massachusetts), il cui territorio \u00e8 ora in gran parte ricompreso nella citt\u00e0 di Danvers. Fu l'ultimo del suo genere nelle colonie britanniche del Nordamerica. In precedenza 17 persone erano gi\u00e0 state sottoposte alla pena capitale nella zona per lo stesso reato, nel corso di una caccia alle streghe durata dal 1647 al 1688. Con i processi del 1692 inizi\u00f2 la pi\u00f9 estesa serie di accuse, arresti ed esecuzioni capitali mai inflitte per il reato di stregoneria nei possedimenti britannici nel Nuovo mondo. Al termine del processo, 19 persone furono giustiziate tramite impiccagione, mentre un uomo venne schiacciato a morte per essersi rifiutato di testimoniare; 150 sospettati furono imprigionati e altre 200 persone furono accusate di stregoneria, un numero molto elevato se rapportato al fatto che all'epoca la popolazione del New England era di circa 100\u00a0000 unit\u00e0, con un'intensit\u00e0 superiore a quella raggiunta nel Regno Unito.\nLe incriminazioni per stregoneria dilagarono in pochi mesi nelle citt\u00e0 circostanti: Andover, Amesbury, Salisbury, Haverhill, Topsfield, Ipswich, Rowley, Gloucester, Manchester, Malden, Charlestown, Billerica, Beverly, Reading, Woburn, Lynn, Marblehead e Boston. I processi ebbero inizio ad aprile e terminarono in novembre, quando la protesta di alcuni dei religiosi pi\u00f9 influenti del Massachusetts spinse il governatore a sospendere i lavori del tribunale. L'anno successivo un'apposita corte speciale esamin\u00f2 i casi rimasti pendenti, ponendo fine alla questione.\nIl contesto geografico e storico.\nSalem Village, ora noto come citt\u00e0 di Danvers, era un piccolo insediamento nato nel 1636 per volont\u00e0 delle autorit\u00e0 della vicina citt\u00e0 di Salem (chiamata Salem Town per distinguerla dal villaggio) e fino alla met\u00e0 del XVIII secolo rimase una frazione di Salem Town. Nonostante le molte proteste e petizioni da parte di abitanti del Village per reclamare maggiore autonomia dalla Town, gli abitanti del villaggio erano equamente divisi tra chi desiderava trasformare il villaggio in una comunit\u00e0 indipendente e chi sentiva l'esigenza di rimanere legati a Salem Town.\nIn quegli anni era da poco terminato un lungo scontro armato chiamato Guerra di re Filippo, che aveva visto opposti i coloni inglesi ad alcune trib\u00f9 native americane. Il conflitto coinvolse anche il Massachusetts che, nonostante la vittoria inglese, rimase esposto alle scorrerie degli indiani per molto tempo, anche durante i processi per stregoneria.\nNello stesso periodo la colonia era rimasta senza governo, dopo la sospensione del trattato di Bay-Colony del 1684 e la ribellione del 1689. Il nuovo governatore nominato dalla corona inglese, Sir William Phips, arriv\u00f2 a Boston solo il 14 maggio 1692 e prest\u00f2 giuramento due giorni dopo insieme al suo vice William Stoughton.\nDecorso del processo.\nIl pretesto.\nNell'inverno fra il 1691 e il 1692 Elizabeth \"Betty\" Parris e Abigail Williams, rispettivamente figlia e nipote del pastore Samuel Parris, iniziarono a comportarsi in modo inusuale: in particolare a rimanere taciturne, a nascondersi dietro vari oggetti e a strisciare sul pavimento. Nessuno dei medici interpellati riusc\u00ec a dare una spiegazione dei disturbi delle ragazze: uno dei dottori, William Griggs, concluse che poteva essere un caso di possessione diabolica. Egli non avrebbe quindi potuto curare le due ragazze, perch\u00e9 il \"malocchio\" non era una malattia, bens\u00ec un crimine perpetrato da una strega o da un mago a danno di un'altra persona, di competenza delle autorit\u00e0 giudiziarie.\nL'attribuzione alla stregoneria della causa dei comportamenti anomali delle due giovani non era un fatto automatico nella cultura di quel gruppo sociale. All'inizio il comportamento delle ragazze fu interpretato solo come bizzarro. Un contemporaneo, Robert Calef, ne riporta un resoconto: \u00abEntravano nelle buche e strisciavano sotto sedie e sgabelli [...] [con] svariate posizioni e buffi gesticolii, [e] facevano discorsi ridicoli e assurdi, incomprensibili per loro come per gli altri\u00bb. Solo quando, a un mese dall'inizio del manifestarsi dei casi, essi furono attribuiti agli effetti di un maleficio, le ragazze apparvero come tormentate.\nIn un primo momento il reverendo Parris decise di non rivolgersi alle autorit\u00e0 giudiziarie e chiese consiglio ad altri pastori locali, i quali gli consigliarono di affidarsi a Dio e di lasciare che il tempo facesse il suo corso. Tuttavia si erano diffuse voci sul malocchio e molti altri abitanti del villaggio premevano per risolvere la faccenda diversamente, dato che anche altre adolescenti iniziarono a comportarsi allo stesso modo.\nUna donna del Village, Mary Sibley, propose un espediente, chiamato \"Witches cake\" (torta delle streghe) e usato nella tradizione popolare per identificare le streghe. Si preparava una focaccia impastando segale e urina delle presunte streghe e poi la si dava in pasto a un cane, con la convinzione che l'animale, consumata la focaccia, sarebbe stato in grado di riconoscere e aggredire la strega responsabile del maleficio. L'espediente non sort\u00ec alcun effetto, salvo far ammalare l'animale.\nElizabeth Parris e Abigail Williams, insieme ad altre ragazze, Ann Putnam, Betty Hubbard, Mercy Lewis, Susannah Sheldon, Mercy Short e Mary Warren, furono incalzate a rivelare i nomi di altre ragazze, che potessero essere streghe o possedute dal demonio. Betty e Abigail accusarono una schiava indiana (o africana), Tituba Indians, di propriet\u00e0 del pastore Parris. Il 25 febbraio la dodicenne Ann Putnam e la quattordicenne Elizabeth Hubbard confermarono l'accusa e nei tre giorni successivi indicarono altre due donne come streghe: Sarah Osborne e Sarah Good. La prima era una signora anziana e inferma, che aveva dato al suo compagno gli averi, che avrebbe dovuto lasciare in eredit\u00e0 ai figli del suo primo marito; la seconda era una mendicante nota in citt\u00e0, figlia di un oste francese, che fu accusata solo perch\u00e9 parlava spesso da sola.\nI primi arresti e gli interrogatori.\nDopo le prime delazioni delle ragazze, fu istituito un tribunale composto da due membri dell'assemblea legislativa provinciale, Jonathan Corwin e John Hathorne. La sede fu stabilita nella Meeting House, cio\u00e8 l'edificio adibito alla vita pubblica del villaggio. Il 29 febbraio Sarah Osborne, Sarah Good e Tituba Indians furono arrestate con l'accusa di stregoneria. Il giorno seguente si tennero i primi interrogatori: la Osborne e la Good si dichiararono innocenti, mentre Tituba confess\u00f2 di essere una strega. La comunit\u00e0 del villaggio credette alla confessione fatta sotto tortura dalla schiava e il 1\u00ba marzo 1692 le tre donne furono incarcerate.\nTuttavia le manifestazioni della presunta isteria non cessarono e la caccia alle streghe continu\u00f2. Seguirono accuse rivolte anche ad altre persone: Dorothy Good (la figlia di 4 anni di Sarah Good, nel processo chiamata erroneamente Dorcas), Abigail e Deliverance Hobbs, Martha Corey ed Elizabeth Proctor. Il numero delle persone incarcerate continu\u00f2 a crescere. Nella seconda settimana di marzo, Ann Putnam accus\u00f2 Martha Cory e Rebecca Nurse di essere la causa dei suoi tormenti: si trattava di due rispettabili signore del Village, appartenenti alla chiesa locale e quindi ritenute prima di allora al di sopra di ogni sospetto.\nPoi fu la volta di alcuni congiunti degli accusati: Giles Corey (marito di Martha), John Proctor (marito di Elizabeth) e la sorella dell'infermiera Sarah Cloyce. Intanto le autorit\u00e0 religiose invitarono i fedeli alla preghiera e Deodat Lawson, che in passato era stato ministro di culto a Salem, raggiunse il villaggio per constatare di persona la situazione. Mentre si trovava in casa di Parris, assistette di persona a una crisi della nipote Abigail Williams, che si mise a correre, urlando e dimenandosi, per la casa e, giunta nella stanza dove i due uomini stavano parlando, cominci\u00f2 a lanciare contro di loro tizzoni raccolti dal camino. Lawson decise di restare per aiutare gli abitanti di Salem e il 20 marzo alla Meeting House pronunci\u00f2 un sermone contro la stregoneria. Anche in questa occasione Abigail si comport\u00f2 in modo strano: si rivolse a lui in tono beffardo, mentre un'altra ragazza inizi\u00f2 a strillare, dicendo di vedere un uccello posarsi sul cappello di Lawson, che stava appoggiato su di un attaccapanni.\nLe proporzioni del caso erano nel frattempo aumentate e si erano allargate a tutta la colonia del Massachusetts, tanto che l'11 aprile la sede del processo fu spostata a Salem Town e i membri della corte aumentarono: tra questi c'erano anche dei pastori. Abigail Williams accus\u00f2 George Borroughs, ex-pastore del village, che al tempo dei fatti si era trasferito nel Maine, dichiarando che era uno stregone e che aveva provocato lui i casi di presunta isteria che colpivano le adolescenti. Borroughs fu dunque convocato per essere interrogato.\nI processi.\nBench\u00e9 ad aprile le carceri fossero piene di sospettati, non era stato ancora possibile iniziare un processo. Il Massachusetts era infatti privo di un governatore dal 1689 e la legge vietava di iniziare un processo in assenza di un'autorit\u00e0 ufficiale. Durante la detenzione morirono Sarah Osborne e la figlia appena nata di Sarah Good; altri carcerati si ammalarono. Alla fine del mese di maggio, i reali inglesi inviarono a Salem il governatore Sir William Phips per avviare le udienze del processo (in inglese \"Oyer and Terminar\"). La corte era composta da sei membri nominati da lui e presieduta dal vice governatore William Stoughton.\nIl primo processo si tenne il 2 giugno e si concluse con la condanna a morte per impiccagione di Bridget Bishop, che fu giustiziata il 10 dello stesso mese: il luogo dove si svolse l'esecuzione \u00e8 noto come \"witches' hill\", la collina delle streghe. La seconda seduta ebbe luogo il 29 giugno e furono processate cinque donne, tutte condannate a morte. Il 5 agosto si tennero altri sei processi, che ebbero come verdetto altrettante condanne a morte, di cui per\u00f2 solo 5 vennero eseguite: Elizabeth Proctor era incinta e l'esecuzione fu rinviata. Si tenne anche il processo di George Borroughs, che si difese strenuamente in aula e termin\u00f2 recitando il Padre nostro: anch'egli fu condannato a morte.\nAll'inizio di settembre altre sei persone furono condannate alla pena capitale: una condanna fu per\u00f2 sospesa, mentre un'altra persona riusc\u00ec a evadere dal carcere e fuggire. In totale furono quindi eseguite quattro condanne. Il 17 settembre si tenne l'ultima udienza della corte, in cui furono condannate all'impiccagione nove persone, anche se in cinque casi venne commutata la pena. Il contadino ottantenne Giles Corey, marito di Martha Corey, non riconoscendo l'autorit\u00e0 della corte, era rimasto in silenzio durante il suo processo. Fu sottoposto alla tortura prevista in questi casi nel diritto penale inglese dell'epoca: fu fatto sdraiare prono a terra e gli vennero posti dei pesi sul corpo, in modo da schiacciargli il torace e costringerlo a parlare. Corey rimase in silenzio e mor\u00ec soffocato.\nCon una sola eccezione, tutti coloro che furono dichiarati colpevoli di stregoneria furono condannati a morte: i condannati che si riconoscevano colpevoli e facevano i nomi di altri sospettati non furono giustiziati. Oltre a quella di Elizabeth Proctor, anche l'esecuzione di un'altra accusata fu posticipata a causa della gravidanza fino al parto. Nell'arco di quattro esecuzioni del corso dell'estate, furono impiccate diciannove persone (fra le quali un pastore e un poliziotto, che si era rifiutato di continuare ad arrestare i sospettati di stregoneria), di cui almeno tre fino ad allora molto stimate della comunit\u00e0.\nIl 22 settembre fu il giorno delle ultime esecuzioni. Una leggenda racconta che, mentre il carro, che trasportava i condannati, si dirigeva verso il patibolo, una ruota si infil\u00f2 in una buca nel terreno. Le ragazze ritenute vittime del maleficio, che assistevano alla scena, gridarono che il diavolo stava cercando di salvare i suoi seguaci.\nSei delle persone giustiziate erano uomini; le altre erano per lo pi\u00f9 donne anziane, che vivevano in condizioni di povert\u00e0 estrema. Durante il processo contro le streghe a Salem non furono effettuati i raccolti e i bovini furono abbandonati. I mulini restarono fermi, poich\u00e9 i proprietari risultavano scomparsi, il personale era stato arrestato, oppure i lavoratori frequentavano le udienze del processo per il puro piacere dello spettacolo.\nGli accusati.\nIn totale furono processate 144 persone, delle quali 54 confessarono di essere streghe. Le condanne a morte per stregoneria eseguite furono 19; Giles Corey, torturato per essersi rifiutato di testimoniare durante il processo a suo carico, mor\u00ec per schiacciamento del torace. Sul totale degli imputati processati, solo 25 abitavano a Salem Village: tra i forestieri, 17 provenivano da Salem Town, 66 dalle citt\u00e0 limitrofe (Andover, Rowley, Topsfield, Ipswich, Lynn e Reading) e 30 da altre 14 localit\u00e0 del Massachusetts.\nL'estrazione sociale degli accusati era molto varia: Tituba Indians, la prima sospettata, era una schiava indiana, ma i processi coinvolsero anche persone agiate, come George Burroughs, pastore e proprietario di terre in Inghilterra. Con l'estendersi dei processi all'intera contea di Essex, molte personalit\u00e0 del Massachusetts del tempo finirono tra gli accusati, anche se non furono mai chiamate in giudizio: tra queste Nathaniel Saltonstall (consigliere del governatore Phips), due membri del governo provinciale (figli del governatore a riposo Simon Bradstreet) e perfino Lady Phips, moglie del governatore. Delle 144 persone processate, 106 erano donne e 38 uomini.\nLa critica successiva.\nLa polemica dei pastori.\nSebbene tra giugno e settembre fossero state giustiziate diciannove persone e pi\u00f9 di un centinaio fossero state incarcerate, i casi di presunta isteria nelle adolescenti erano continuati per tutta l'estate. Il lavoro della \"Court of Oyer and Terminar\" aveva suscitato polemiche e molti avevano difeso gli imputati con petizioni e testimonianze a favore: soprattutto la procedura usata dalla corte fu oggetto di aspre polemiche. Il processo arriv\u00f2 presto a una paralisi, mentre continuava a incombere la minaccia degli indiani a ovest.\nNon tutti concordavano che la causa dei mali delle adolescenti fosse opera di streghe. Alcune di quelle ragazze avevano praticato esperimenti di divinazione nelle settimane precedenti al manifestarsi degli attacchi e, poich\u00e9 la divinazione, come altre pratiche magiche, era condannata dal puritanesimo come attivit\u00e0 molto affine alla stregoneria, ci fu chi sospett\u00f2 che fossero state esse stesse la causa del loro stesso male. Altri nutrivano dubbi sulla veridicit\u00e0 dei loro attacchi: ci fu chi testimoni\u00f2 contro di loro, dichiarando di averle sentite confessare di aver finto di essere vittime di un maleficio.\nLa critica pi\u00f9 forte venne da alcuni membri della chiesa puritana della colonia, che spinsero il governatore Phips a fermare i processi. La loro guida era il reverendo Increase Mather, personaggio eminente in ambito locale: era stato rappresentante della colonia a Londra e aveva avuto non poco peso nella nomina dello stesso Phips a governatore. Nel suo documento \"Case of coscience concerning evil spirits personating men\" (\"Caso di coscienza riguardo agli spiriti maligni che impersonano uomini\") Mather contest\u00f2 apertamente il lavoro della corte, ottenendo l'appoggio dei reverendi pi\u00f9 influenti del Massachusetts orientale.\nLa questione delle prove e i metodi d'indagine.\nMather non discusse l'attribuzione alla stregoneria dell'origine dei sintomi manifestati dalle adolescenti di Salem, ma espresse forti riserve sulla regolarit\u00e0 dei processi, il cui svolgimento non era stato conforme alle leggi civili e a quella di Dio, in particolare nella raccolta e nella convalida delle prove.\nSecondo le leggi in vigore all'epoca, una condanna a morte poteva essere emessa solo in presenza di prove certe. Mather sostenne che le tesi dell'accusa, le deposizioni dei testimoni e le eventuali confessioni degli imputati avrebbero dovuto essere sostenute da riscontri, mentre il tipo di prove ammesse durante il processo di Salem e tenute in grande considerazione dai giudici erano praticamente impossibili da verificare.\nTra queste vi era la credenza che streghe e stregoni non conoscessero le preghiere cristiane e non fossero in grado di recitarle. Un errore da parte di un imputato nel recitare una preghiera poteva essere considerato un elemento probatorio a favore dell'accusa. Durante il processo a suo carico George Burroughs concluse la sua difesa recitando alla perfezione il Padre Nostro: impression\u00f2 i presenti in aula, ma non scamp\u00f2 la condanna a morte.\nLe accuse di molti testimoni si basarono su sogni, visioni o premonizioni. Nel corso delle udienze un ruolo probatorio molto importante fu attribuito anche alle ragazze ritenute vittime di un maleficio. Si credeva che le persone colpite da malefici manifestassero reazioni particolari in presenza dell'autore del maleficio: per questa ragione le ragazze spesso furono fatte sedere nella prima fila dell'aula e il loro comportamento fu osservato, espediente che provoc\u00f2 aspre polemiche nei confronti della corte. Mather sottoline\u00f2 che spesso la loro presenza disturbava il processo. Durante l'interrogatorio di Martha Corey, per esempio, le ragazze dichiararono di avvertire dolore, quando l'imputata si mordeva le labbra o si torceva le mani: in aula sorsero disordini, che culminarono in un tentativo di aggressione alla Corey.\nLa fine dei processi.\nAgli inizi di ottobre Mather tenne un sermone, criticando aspramente la \"Court of Oyer and Terminar\" e dichiarando che sarebbe stato meglio che dieci streghe fossero rimaste libere piuttosto che un solo innocente fosse stato condannato ingiustamente. In novembre il governatore William Phips ordin\u00f2 la sospensione dei processi e nei primi mesi dell'anno successivo fu istituita una speciale corte di giustizia per esaminare i casi pendenti. Bench\u00e9 essa comprendesse alcuni membri della \"Court of Oyer and Terminar\", Phips limit\u00f2 i poteri della corte e dispose l'inammissibilit\u00e0 come prova delle visioni dei testimoni. La corte assolse 49 persone ancora detenute e ne condann\u00f2 altre tre con pena sospesa per volont\u00e0 del governatore.\nPeculiarit\u00e0 del processo.\nIl processo di Salem present\u00f2 peculiarit\u00e0, che lo distinsero da altri fatti riguardanti la stregoneria avvenuti in precedenza nel New England. Fu il pi\u00f9 importante in termini di persone coinvolte e si estese all'intera contea di Essex: nella vicina citt\u00e0 di Andover si verificarono pi\u00f9 arresti che nella stessa Salem. Rispetto ai tradizionali processi per stregoneria, a Salem anche i parenti degli accusati furono sospettati del medesimo reato, per esempio nel caso delle famiglie Proctor e Corey.\nPer quel che concerne gli accusatori, mentre solitamente essi erano donne adulte (pi\u00f9 del 95 per cento delle denunce durante l'inquisizione, era sporto da donne, come attestano le lettere di cui esiste ancora abbondante reperibilit\u00e0 nelle universit\u00e0 e nei comuni) nel caso di Salem svolsero un ruolo importante giovani donne di et\u00e0 inferiore ai 25 anni, incluse alcune delle ragazze presunte vittime di malefici. La maggior parte delle accuse provenne proprio da loro, anche se a volte si limitarono ad avallare accuse altrui. Dopo il processo, queste ragazze persero il credito che avevano goduto durante i processi.\nI processi di Salem nella letteratura e nei \"media\".\nNell'immaginario collettivo americano, la caccia alle streghe di Salem conserva un forte impatto e continua a essere fonte d'ispirazione per opere letterarie, cinematografiche, teatrali e televisive.\nLetteratura.\nA partire dal XIX secolo, molte opere letterarie si sono ispirate ai processi del 1692. \"La lettera scarlatta\" (1850), romanzo di Nathaniel Hawthorne (nativo di Salem e discendente di John Harthorne, uno dei giudici) narra il processo a una donna nel Massachusetts della fine del Seicento, anche se l'accusa \u00e8 adulterio e non stregoneria. Nel 1859 Elizabeth Gaskell pubblic\u00f2 un racconto intitolato \"La strega Lois\", ispirato alla vicenda di una delle donne processate, Rebecca Nurse. \"Giles Corey\" (1893) di Mary Eleanor Wilkins Freeman \u00e8 un racconto ispirato a un'imputata dei processi di Salem.\nLa letteratura di genere \"horror\" ha a lungo sfruttato la vicenda della caccia alle streghe di Salem. Lo statunitense Howard Phillips Lovecraft, per esempio, ambient\u00f2 alcuni dei suoi racconti in una citt\u00e0 immaginaria del Massachusetts, chiamata Arkham, fondata da rifugiati dei processi: chiari sono i riferimenti nel racconto \"I sogni nella casa stregata\" (1933).\nTeatro.\nNel gennaio del 1953 a Broadway and\u00f2 per la prima volta in scena \"Il crogiuolo\" del commediografo statunitense Arthur Miller, drammatizzazione dei processi del 1692. Molti dei personaggi sono storici, ma la trama non \u00e8 totalmente fedele alla vicenda: ad esempio, per giustificare una relazione tra John Proctor e Abigail Williams l'et\u00e0 della ragazza \u00e8 stata aumentata da 12 a 17 anni e il numero dei giudici coinvolti \u00e8 significativamente minore. L'opera era un'allusione al maccartismo, non a caso soprannominato \"caccia alle streghe rosse\".\nCinema.\nNel 1937 usc\u00ec \"Maid of Salem\" di Frank Lloyd; nel 1942 \"Ho sposato una strega\", diretto da Ren\u00e9 Clair; nel 1993 fu realizzato \"Hocus Pocus\", diretto da Kenny Ortega. Due gli adattamenti cinematografici dell'opera teatrale \"Il Crogiuolo\": \"Le vergini di Salem\", uscito nel 1957 con regia di Raymond Rouleau e \"La seduzione del male\", diretto da Nicolas Hytner nel 1996 e interpretato, tra gli altri, da Daniel Day-Lewis e Winona Ryder. Del 2013 il film horror \"Le streghe di Salem\", scritto e diretto da Rob Zombie.\nTelevisione.\nIn molte serie televisive e film per la televisione statunitensi compaiono riferimenti ai fatti del 1692: "}
{"id": "2640874", "revid": "768068", "url": "https://it.wikipedia.org/wiki?curid=2640874", "title": "Hetepheres I", "text": "L'importanza della regina Hetepheres deriva, oltre che dal fatto d'essere stata madre del grande faraone Cheope, dalla scoperta della sua tomba che \u00e8 fra le rarissime sepolture reali intatte dell'antico Egitto, e unica inviolata fra quelle dell'Antico Regno.&lt;-Htp:t*p-Hr:r-s-&gt;\n\"\u1e25tp \u1e25r=s\" (\"il suo viso \u00e8 pacifico\")\nBiografia.\nHetepheres I fu probabilmente una consorte del faraone Snefru. Ebbe i titoli di: \"Madre del Re, Madre del Re delle Due Terre, Ancella di Horus, Figlia del corpo del dio\". Tramite il matrimonio con Hetepheres, Snefru diede pi\u00f9 solidit\u00e0 alla propria accessione al trono: ella fu la congiunzione del sangue reale della III dinastia con la nascente IV dinastia. Ricevette il titolo di \"Figlia del dio\" mentre regnava suo padre Huni e lo mantenne durante il regno del consorte e quando diede alla luce il figlio Cheope, che commission\u00f2 la sua tomba con l'annessa piramide. Hetepheres fu forse una sposa minore di Snefru e crebbe nell'importanza e nella considerazione quando il figlio divenne faraone. Fu la nonna dei faraoni Djedefra e Chefren e della regina Hetepheres II. Mor\u00ec durante il regno del figlio. \nLa scoperta della tomba.\nA partire dal 1902, una spedizione congiunta della Universit\u00e0 di Harvard e del Museum of Fine Arts di Boston diede l'avvio a una campagna di scavi nella piana di Giza, continuando a esplorare e documentare l'area per i successivi 23 anni. Il 9 marzo 1925, mentre l'archeologo a capo degli scavi, George Reisner, si trovava momentaneamente negli Stati Uniti, il fotografo della \"\u00e9quipe\" not\u00f2 una porzione di gesso dove si aspettava di trovare la naturale pietra calcarea della piana. Allora gli archeologi liberarono l'area e rimossero il gesso, scoprendo un profondo pozzo. Si fecero strada verso il basso per 26 metri prima di raggiungere un muro di mattoni il quale, attraversato, rivel\u00f2 un prezioso corredo funebre comprendente, tra l'altro, un bianco sarcofago d'alabastro, barre d'oro a far da telaio per un baldacchino o per una tenda, oggetti d'oro, mobili di legno e altro. Servendosi di un sistema di binocoli e specchi, Battiscompe Gunn individu\u00f2 un'iscrizione col nome di Snefru, la quale scaten\u00f2 il sensazionalismo dei giornali, ma che in quel momento voleva dire soltanto che il proprietario della tomba era vissuto sotto re Snefru. \nReisner concluse che doveva essere una ri-sepoltura segreta, dopo un'effrazione di ladri nella tomba originaria. Entro il mese di aprile, egli aveva gi\u00e0 identificato il titolare della tomba con Hetepheres I, regina consorte di Snefru e madre di Cheope. Quando nel 1927 arrivarono ad aprire il sarcofago, scoprirono che era enigmaticamente vuoto.\nReisner ipotizz\u00f2 che Hetepheres dovette essere stata originariamente sepolta accanto alla Piramide rossa di suo marito, nella necropoli di Dahshur, ma che la tomba fosse stata violata poco dopo la sepoltura. Pens\u00f2 che i ladri avessero scoperchiato il sarcofago e sottratto la mummia insieme ai suoi gioielli, ma che fossero scappati prima di prendere il resto del tesoro. Reisner propose che i funzionari responsabili della sepoltura, per sfuggire all'ira di Cheope, gli avessero mentito riferendogli che la mummia era ancora al sicuro all'interno del sarcofago d'alabastro. Il sovrano avrebbe poi ordinato di ri-seppellire il sarcofago e il corredo accanto alla propria piramide, a Giza. \nL'esatta sequenza degli eventi resta, comunque, un mistero. Il Dr. Mark Lehner sugger\u00ec che quella in fondo al pozzo di Giza fosse la tomba originaria della regina, e che la seconda tomba fosse la piramide G1-a, la pi\u00f9 settentrionale delle piccole piramidi; Lehner ipotizz\u00f2 che, una volta ultimata detta piramide, i resti di Hetepheres vi furono traslati, tralasciando nel pozzo alcuni pezzi del corredo."}
{"id": "2640875", "revid": "27725175", "url": "https://it.wikipedia.org/wiki?curid=2640875", "title": "Giacomo Barozzi da Vignola", "text": ""}
{"id": "2640876", "revid": "486946", "url": "https://it.wikipedia.org/wiki?curid=2640876", "title": "Classe Saar 4", "text": ""}
{"id": "2640879", "revid": "287204", "url": "https://it.wikipedia.org/wiki?curid=2640879", "title": "Aree urbane della Svezia (H-L)", "text": "Questo \u00e8 l'elenco delle aree urbane in ordine alfabetico in Svezia, come definito dalla Statistiska centralbyr\u00e5n (Statistiska centralbyr\u00e5n usa il termine localit\u00e0 invece di area urbana), del 31/12/2005. \nLe rilevazioni indicano che Le aree urbane in Svezia sono 1.940 con una popolazione totale di 7.631.952 che costituiscono il 84,4% della popolazione dell'intero paese.\nLa superficie totale delle aree urbane \u00e8 di 528.623 ettari (2041 miglia quadrate), che costituivano il 1,3% della superficie di tutto il paese. \nLa densit\u00e0 media della popolazione delle zone urbane \u00e8 di 1.444 abitanti per chilometro quadrato (km\u00b2) (3.740 abitanti per miglio quadrato). Al di fuori delle aree urbane la media rilevata \u00e8 stata solo di 3,5 abitanti per chilometro quadrato (9,1 abitanti per miglio quadrato)."}
{"id": "2640880", "revid": "339392", "url": "https://it.wikipedia.org/wiki?curid=2640880", "title": "Rete 2 (Radio svizzera)", "text": ""}
{"id": "2640882", "revid": "782150", "url": "https://it.wikipedia.org/wiki?curid=2640882", "title": "Rete 3", "text": ""}
{"id": "2640884", "revid": "782150", "url": "https://it.wikipedia.org/wiki?curid=2640884", "title": "Rete 1", "text": ""}
{"id": "2640886", "revid": "162719", "url": "https://it.wikipedia.org/wiki?curid=2640886", "title": "Classe Saar 4.5", "text": ""}
{"id": "2640890", "revid": "111904879", "url": "https://it.wikipedia.org/wiki?curid=2640890", "title": "Fuente Ovejuna", "text": "Fuente Ovejuna \u00e8 una commedia in versi in tre atti in lingua spagnola di Lope de Vega. Fu pubblicata per la prima volta a Madrid nel 1619 nelle \"Docena parte de las comedias de Lope de Vega\", ma venne scritta tra il 1612 e il 1614.\nTrama.\nLa vicenda \u00e8 ambientata nel XV secolo nella cittadina di Fuente Ovejuna (oggi Fuente Obejuna), commenda dell'ordine di Calatrava nella provincia di Cordova, di cui \u00e8 titolare Fern\u00e1n G\u00f3mez. Questi appoggia Giovanna la Beltraneja contro i re cattolici Isabella e Ferdinando. Il commendatore opprime e angaria gli abitanti del paese e insidia le donne, fanciulle e maritate. Di fronte alla resistenza dei giovani Laurenzia e Frondoso, nel giorno delle loro nozze li fa rapire per poter approfittare di lei e punire lui dell'affronto.\nLaurenzia tuttavia scappa dalla rocca dove era rinchiusa e con un appassionato discorso induce alla rivolta il popolo che, tutto assieme, espugna il palazzo di F\u00e9rnan G\u00f3mez e lo uccide, infilzando la sua testa su una picca. L'ordine di Calatrava si \u00e8 nel frattempo sottomesso a Isabella e Ferdinando e reclama giustizia: arriva un giudice che cerca in tutti i modi di trovare il colpevole, ma tutti gli abitanti dichiarano che l'uccisore \u00e8 \"Fuente Ovejuna\" e il re, non potendo individuare il colpevole e messo al corrente degli abusi di Fern\u00e1n G\u00f3mez, assolve tutto il popolo.\nRiferimenti storici.\nA Fuente Obejuna avvenne effettivamente una rivolta nel 1476 nella quale fu ucciso Fern\u00e1n G\u00f3mez de Guzm\u00e1n, uno dei comandanti dell'ordine di Calatrava che sotto la guida del giovane gran maestro Rodrigo T\u00e9llez Gir\u00f3n, avevano attaccato Ciudad Real in appoggio a Giovanna la Beltraneja.\nStile.\nL'opera non segue le unit\u00e0 aristoteliche di tempo, luogo e azione: la vicenda si svolge infatti in pi\u00f9 giorni e in diversi luoghi. A questo proposito, l'autore Lope de Vega, nel testo \"El arte nuevo de hacer comedias en este tiempo\" del 1609, afferma di non aderire a tali unit\u00e0, perch\u00e9 riconosce come primo obiettivo del teatro stesso quello di allietare la platea. Questa dichiarazione, che era una risposta alle critiche rivoltegli dai classicisti, rappresenta un punto di svolta nella storia teatrale spagnola, in quanto fornisce il nuovo indirizzo programmatico di un teatro non pi\u00f9 disposto a seguire le rigide regole derivate dal teatro classico, ma pi\u00f9 interessato a venire incontro alle aspettative del pubblico."}
{"id": "2640894", "revid": "1543377", "url": "https://it.wikipedia.org/wiki?curid=2640894", "title": "Eva Simons", "text": "Dopo la vittoria del talent show \"Popstars\" come membro delle Raffish, intraprende la carriera da solista dal 2009, ottenendo successo internazionale grazie al singolo \"Silly Boy\" e alle collaborazioni \"This Is Love\" con Will.i.am, \"Take Over Control\" del connazionale Afrojack. Grazie a quest'ultima collaborazione vince un BMI Award.\nNel corso della sua carriera ha inoltre aperto i concerti di Beyonc\u00e9,collaborato con i LMFAO, Nicky Romero, Chris Brown, Zedd e partecipato come giudice e coach a \"X Factor\" e \"Idol\"\nBiografia.\nNata da una famiglia appassionata di musica, Eva Simons ha debuttato nei primissimi anni duemila cantando alcuni \"jingle\" pubblicitari olandesi.\nHa raggiunto il successo nel 2004 quando, insieme ad altre quattro ragazze, ha ottenuto la vittoria all'edizione olandese del talent show \"Popstars\" ed \u00e8 entrata nel gruppo musicale \"Raffish\", con il quale ha pubblicato l'album \"How Raffish Are You?\" e tre singoli, \"Plaything\", \"Thursday's Child\" e \"Let Go\", di cui il primo ha raggiunto il vertice della classifica dei singoli nei Paesi Bassi.\nDopo lo scioglimento del gruppo, avvenuto nel 2006, \u00e8 tornata sulle scene musicali nel 2009 partecipando come cantante alla versione olandese di \"Ballando con le stelle\" e \"X Factor\". Nello stesso anno debutta come solista con un primo singolo prodotto dalla EMI Records, \"Silly Boy,\" inizialmente realizzato per Rihanna e Lady Gaga dopo lo scandalo delle percosse sulla cantante barbadiana con Chris Brown. Il brano riscuote molto successo particolarmente su Internet facendo registrare un particolare numero di contatti del video musicale su YouTube, ottenendo buoni risultati nelle classifiche dei paesi nei quali \u00e8 stato diffuso, tra cui Germania, Belgio e Australia.\nNell'estate del 2010 collabora col dj producer Afrojack per realizzare il singolo electro dance \"Take Over Control\", pubblicato in digitale nei Paesi Bassi il 14 agosto 2010, e il 22 settembre 2010 sempre in digitale anche nel resto del mondo. La collaborazione riscuoter\u00e0 successo in tutto il mondo, raggiungendo le prime posizioni delle classifiche dance statunitense e britannica, esordendo nelle maggiori classifiche internazionali, tra cuii Billboard Hot 100 alla posizione 41, dove arriva a vendere oltre un milione di copie. A dicembre del 2011 ha rivelato alla rivista OK! che il nuovo album si chiamer\u00e0 \"Eva-lution\" e la maggior parte delle tracce saranno prodotte da Afrojack e Zedd, sebbene non venne pubblicato. Nello stesso anno collabora con i LMFAO nella traccia \"Best Night ,\" accompagnandoli successivamente nel \"Sorry For Party Rocking Tour\".\nA fine marzo 2012 collabora con DJ Apster nella traccia \"I Need More\" e rilascia il singolo \"I Don't Like You\", prodotto dalla nuova casa discografica Interscope Records. Il brano riscuote un discreto successo negli Stati Uniti, esordendo alla prima posizione della US Hot Dance Club Songs. Nello stesso periodo collabora con Will.i.am nel singolo \"This Is Love,\" poi inserito nell'album del rapper \"#willpower\". La collaborazione riscuote ampio successo internazionale, esordendo alla prima posizione in oltre dieci classifiche, incluso Regno Unito, Irlanda ed Australia, vendendo oltre 600,000 copie in tutto il mondo. Nello stesso anno viene nominata agli MTV Europe Music Awards come Miglior cantante Olandese e riceve ai BMI Awards il premio come compositrice per il brano \"This is Love\".\nNel 2013 viene scelta da Beyonc\u00e9 come cantante che la accompagner\u00e0 nelle date del \"The Mrs. Carter Show World Tour\" nel Paesi Bassi. Durante i concerti presenta il nuovo singolo \"Chemistry,\" in collaborazione con una campagna pubblicitaria della Pepsi nel paese natale della cantante. Nello stesso anno \u00e8 presente nel cast di X Factor come mentore e coach. Nel 2014 sposa il compagno Sidney Samson e viene scelta per recitare nel film olandese \"Heksen Bestaan Niet.\"\nNel 2015 pubblica alcuni singoli, tra cui \"Policeman\" con l'artista giamaicano Konshens, che riceve un discreto successo in Europa, esordendo nelle Top10 di Paesi Bassi, Belgio e Francia, ottenendo successivamente la certidicazione di disco d'oro in Germania, con oltre 200,000 copie vendute. Tra il 2016 e il 2017 fa parte del cast di giudici del talent show \"Idol\".\nNel 2017 Eva Simons sottoscrive un contratto discografico con la Powerhouse Music, pubblicando i singoli \"Guaya\" e \"Avalon.\" Dopo il brano \"The One\" pubblicato nel 2018, rilascia il singolo \"Like That\" con la casa discografica Spinnin' Records il 25 gennaio 2019.\nVita privata.\nNel 2014 si sposa con il disc jockey Sidney Samson, da cui divorzia nel 2016."}
{"id": "2640901", "revid": "118834", "url": "https://it.wikipedia.org/wiki?curid=2640901", "title": "Modulatore elettro-ottico", "text": "Nelle comunicazioni ottiche ottiche, il modulatore elettro-ottico \u00e8 un dispositivo che viene utilizzato per modulare il fascio di luce. \u00c8 in linea di principio basato su di un chip che sfrutta l'effetto elettro-ottico, dando luogo ad una modulazione del fascio ottico da cui \u00e8 attraversato, coerentemente con il segnale elettrico ad alta frequenza [2.5-40 GHz] che viene fornito in ingresso. La modulazione pu\u00f2 essere di fase, frequenza o ampiezza.\nIl modulatore trasforma cos\u00ec l'informazione ad alto bit-rate dal dominio elettrico a quello ottico.\nCostituisce un elemento di base in una rete in fibra ottica, dove \u00e8 posto sempre in cascata ad una sorgente (un laser) e serve per modularne la potenza ottica inserendovi l'informazione da trasmettere. Si distingue dal modulatore ad elettroassorbimento per la diversa tecnologia di base, che penalizza il modulatore elettro-ottico dal punto di vista della compattezza, ma fornisce ad esso una maggiore robustezza alla dispersione cromatica e prestazioni migliori ai bitrate pi\u00f9 alti.\nIBM ha annunciato il 12 maggio 2015 di avere integrato in un unico processore grande quanto un cellulare, il tradizionale transistor al silicio e un chip fotonico che usa (al posto dell'impulso elettrico su piste di rame) fino a quattro raggi laser di \"colori\" diversi, ciascuno con una velocit\u00e0 fino a 25 Gbps, per un totale di 100 Gbps. Il processore pu\u00f2 essere prodotto con gli attuali processi litografici usati per i chip al silicio, ideali per i Big Data e il \"cloud computing\".\nIntel da Marzo 2014 ha lanciato in commercio i cavi MXC in fibra ottica da connettere alla porta PCI Express con velocit\u00e0 massima fino a 800 Gigabit/secondo simmetrica in \"down\" e \"upload\", composti da 4 file di 16 fibre ottiche (800 Gbps ciascuna) e disponibili nelle versioni da 8, 16, 32 e 64 fibre complessive.\nUgualmente, Hewlett-Packard Labs hanno in progetto entro il 2017 in versione beta, ed entro il 2019 in versione commerciale, una \"The Machine\" basata su ReRAM (memristore in commercio dal 2015 col partner coreano Hynix Semiconductor) e su un nuovo chip fotonico. \nDescrizione.\nUn modulatore elettro-ottico \u00e8 costituito da:\nSpesso l'insieme di laser, modulatore elettro-ottico e driver (con relativa circuiteria elettronica di controllo e pilotaggio) \u00e8 racchiuso in un assieme che prende il nome di transponder."}
{"id": "2640906", "revid": "3791", "url": "https://it.wikipedia.org/wiki?curid=2640906", "title": "Widukind", "text": ""}
{"id": "2640914", "revid": "1310927", "url": "https://it.wikipedia.org/wiki?curid=2640914", "title": "Abdoh Otaif", "text": ""}
{"id": "2640915", "revid": "1305772", "url": "https://it.wikipedia.org/wiki?curid=2640915", "title": "99 (Toto)", "text": "99 \u00e8 un singolo del gruppo musicale statunitense Toto, pubblicato il 1\u00ba ottobre 1979 come primo estratto dal loro secondo album \"Hydra\". \nLa canzone.\nIl brano fu scritto da David Paich, ispirato al noto film \"THX 1138\" di George Lucas. Nel film, ad ogni persona corrisponde un numero, anzich\u00e9 un nome e un cognome. Il brano parla di una storia d'amore finita, e ci\u00f2 porta anche ad un cambiamento allo stile musicale tradizionale dei Toto, difatti, presenta un sound pi\u00f9 acustico e tranquillo, ma in particolar modo, vi \u00e8 un'atmosfera molto pi\u00f9 drammatica.\nIl singolo arriv\u00f2 al 26\u00ba posto della Billboard Hot 100, segnalandosi come l'unico brano di successo del relativo album.\nVideo musicale.\nIl videoclip del brano mostra i componenti della band in abiti eleganti (rigorosamente bianchi) in una stanza, in cui vi sono riproduzioni enormi del numero \"99\", realizzate in vari modi.\nSteve Lukather, che nell'esecuzione del brano funge da voce principale e chitarra, anzich\u00e9 avere una delle sue solite Gibson Les Paul, nel video suona una Fender Telecaster bianca e giallo chiaro, caratteristica che evidenzia la particolarit\u00e0 del brano rispetto al tradizionale stile della band."}
{"id": "2640919", "revid": "228587", "url": "https://it.wikipedia.org/wiki?curid=2640919", "title": "Skin and Other Stories", "text": "Skin and Other Stories \u00e8 una raccolta di racconti gi\u00e0 editi di Roald Dahl, pubblicato nel 2000 dalla \"Puffin Books\", una casa editrice affiliata alla \"Penguin Putnam Books\".\nLe storie raccolte erano state pubblicate originariamente in , Someone like You e Kiss Kiss. Il racconto \"The Surgeon\", invece, fu pubblicato nel 1986 sul Playboy."}
{"id": "2640920", "revid": "729019", "url": "https://it.wikipedia.org/wiki?curid=2640920", "title": "Stazione di Casorate Sempione", "text": "La stazione di Casorate Sempione \u00e8 la fermata ferroviaria della linea Domodossola-Milano a servizio dell'omonimo comune.\nStrutture ed impianti.\nL'impianto dispone di due binari passanti, entrambi serviti da una banchina e collegati da un sottopassaggio. \nIl binario 1 \u00e8 utilizzato per i treni in direzione Domodossola; il binario 2 \u00e8 utilizzato per i treni in direzione Milano.\nEra presente un binario per gli incroci e per le precedenze, attualmente (2016) distaccato dalla linea e inutilizzato.\n\u00c8 presente una sala d'attesa e un parcheggio.\nMovimento.\n\u00c8 servita dai treni di Trenitalia e di Trenord circolanti sulla linea Domodossola-Milano."}
{"id": "2640922", "revid": "2084120", "url": "https://it.wikipedia.org/wiki?curid=2640922", "title": "Ortografia moderna", "text": "L'Ortografia moderna, o \"semplificata\" o \"nuova\", \u00e8 una maniera di scrivere i dialetti della lingua lombarda.\nFinora, malgrado siano stati fatti tanti tentativi, non si \u00e8 ancora trovato un accordo definitivo sulla maniera di trascrivere graficamente la lingua lombarda e i suoi dialetti, a differenza delle lingue ufficiali. Questo perch\u00e9 il lombardo \u00e8 una lingua pi\u00f9 parlata che scritta, ma specialmente perch\u00e9 non \u00e8 mai esistita una istituzione ufficiale, autorevole e riconosciuta che abbia potuto mettere un po' d'ordine e fissare delle regole uniche e definitive. Di fatto, ancora oggi, esiste ancora tra gli autori lombardi tanta differenza nello scrivere.\nIl problema \u00e8 di trovare un sistema grafico che, senza troppe complicazioni, dimostri, anche se approssimativamente ma in maniera soddisfacente i suoni del dialetto. Per quanto riguarda la scelta dei segni da usare, si preferiscono le normali lettere dell'alfabeto, che possono essere facilmente lette e scritte, anche con le moderne tastiere del computer.\nStoria.\nFrancesco Cherubini \u00e8 stato il primo autore che ha notato il problema della indeguatezza della maniera di scrivere tradizionale, ma ha rinunciato a mettere mano ad una riforma e a fare proposte .\nFrancesco Angiolini ha fatto il primo tentativo di riforma, per\u00f2 complessivamente il suo sistema lascia piuttosto perplessi: elimina s\u00ec le doppie all'interno della parola, ma usa parecchi segni come l'accento e il puntino che restano difficili da usare.\nIl \"Comitato per il Vocabolario Italiano - Milanese\" presieduto da Claudio Beretta ha proposto nel 1979 una grafia che, senza scostarsi troppo dall'ortografia tradizionale, cerca di superare le tre principali difficolt\u00e0: le consonanti doppie, le sibilanti (s, ss, z, zz) e le vocali \"e\" ed \"o\" con le loro differenti variazioni. Ecco le pi\u00f9 importanti innovazioni: \nInfine Francesco Nicoli presenta, pur senza usarla nella sua totalit\u00e0, la riforma che viene mostrata di seguito.\nPrincipi generali.\nCertamente non esiste il sistema grafico perfetto e per facilitare l'ortografia bisogna rendere i segni accessibili a tutti, anche alla tastiera del computer. Per\u00f2 la semplificazione fatta \u00e8 stata adottata da pochi autori lombardi nella sua interezza. Tanti, sempre con molta differenza tra uno e l'altro, mantengono l'apostrofo e le doppie almeno alla fine della parola, o la j e la h.\nPer chi \u00e8 abituato a scrivere nella maniera classica trova molta difficolt\u00e0 ad adattarsi, per\u00f2 l'ortografia moderna si prefigge solo di semplificare la grafia senza dare indicazioni di timbro o di tono: in caso di difficolt\u00e0, come in caso di omonimia, sar\u00e0 il contesto che aiuter\u00e0 il lettore ad una esatta interpretazione."}
{"id": "2640925", "revid": "27725911", "url": "https://it.wikipedia.org/wiki?curid=2640925", "title": "Rusconi Editore", "text": ""}
{"id": "2640929", "revid": "22229", "url": "https://it.wikipedia.org/wiki?curid=2640929", "title": "Caprimulgo", "text": ""}
{"id": "2640930", "revid": "36426", "url": "https://it.wikipedia.org/wiki?curid=2640930", "title": "Capitelli tuscanici", "text": ""}
{"id": "2640931", "revid": "36426", "url": "https://it.wikipedia.org/wiki?curid=2640931", "title": "Capitello tuscanico", "text": ""}
{"id": "2640935", "revid": "889336", "url": "https://it.wikipedia.org/wiki?curid=2640935", "title": "Osama Hawsawi", "text": "Statistiche.\nPresenze e reti nei club.\n\"Statistiche aggiornate al 12 aprile 2018.\""}
{"id": "2640942", "revid": "358232", "url": "https://it.wikipedia.org/wiki?curid=2640942", "title": "De Tout Mon C\u0153ur", "text": ""}
{"id": "2640943", "revid": "124646279", "url": "https://it.wikipedia.org/wiki?curid=2640943", "title": "Regno di Danimarca", "text": "Il Regno di Danimarca o Reame Danese \u00e8 una monarchia parlamentare e una comunit\u00e0 costituita da tre nazioni costitutive: il Regno di Danimarca propriamente detto nell'Europa del Nord, le Isole F\u00e6r \u00d8er nell'Atlantico settentrionale e la Groenlandia in Nord America. Alla Danimarca spetta il potere legislativo, giudiziario ed esecutivo in quanto parte egemone. La relazione tra gli Stati membri \u00e8 denominata Rigsf\u00e6llesskabet.\nSecondo le leggi di autogoverno faroesi, le Isole F\u00e6r \u00d8er costituiscono una comunit\u00e0 di popolo all'interno del regno. L'atto (o legge) di autogoverno groenlandese non contiene una simile definizione, ma descrive piuttosto il popolo groenlandese con la definizione che ne \u00e8 data nella legge internazionale, con il diritto di autodeterminazione.\nDei tre, solo la Danimarca \u00e8 membro dell'Unione europea.\nGoverno e politica.\nLa legislatura nazionale \u00e8 il \"Folketing\". Il Parlamento consiste di 179 membri di cui 175 provenienti dalla Danimarca eletti tramite maggioranza proporzionale, 2 dalle F\u00e6r \u00d8er e 2 dalla Groenlandia. Le elezioni parlamentari si tengono almeno ogni quattro anni, ma rientra nei poteri del Primo Ministro convocarle a sua discrezione prima della scadenza di questo tempo.\nGeografia.\nFitogeograficamente la Danimarca, cos\u00ec come Groenlandia e F\u00e6r \u00d8er, appartiene al Regno Boreale, ed \u00e8 distribuito tra le province artica, atlantico-europea e centroeuropea della Regione Circumboreale. Secondo il WWF, il territorio della Danimarca pu\u00f2 essere diviso in due ecoregioni: le foreste miste dell'Atlantico e quelle Baltiche. Le Isole F\u00e6r \u00d8er sono coperte dalle Praterie Boreali delle F\u00e6r \u00d8er, mentre la Groenlandia ospita le ecoregioni dell'alta e della bassa tundra artica Kalaallit Nunaat.\nStoria.\nDurante l'VIII-XI secolo, i norreni scoprirono e colonizzarono le Isole Shetland, le Isole Orcadi, le Isole F\u00e6r \u00d8er, l'Islanda, la Groenlandia e tentarono di stabilire un insediamento nel Vinland, che si crede fosse presso L'Anse aux Meadows nell'Isola di Terranova. Essi inoltre conquistarono e colonizzarono parti dell'Inghilterra (il Danelaw), dell'Irlanda e della Normandia, e fondarono la Rus' di Kiev nell'est; quello che alla fine sarebbe divenuto lo Zarato Russo. I Norreni percorrevano rotte commerciali dalla Groenlandia a nord fino a Costantinopoli a sud attraverso i fiumi russi. La Danimarca-Norvegia fu formata come stato nel 1536, in seguito ad un'unione personale di Danimarca e Norvegia.\nL'unione dano-norvegese fu sciolta dal trattato di Kiel nel 1814, in base al quale la Danimarca manteneva le dipendenze norvegesi dell'Islanda, delle Isole F\u00e6r \u00d8er e della Groenlandia. La Danimarca domin\u00f2 anche sull'India danese (Tranquebar) dal 1620 al 1869, sulla Costa d'Oro danese (Ghana) dal 1658 al 1850 e sulle Indie occidentali danesi (le Isole Vergini americane) dal 1671 al 1917.\nL'Islanda ottenne l'autogoverno nel 1874 e divenne uno Stato completamente sovrano nel 1918, unito con la Danimarca sotto un re comune. Gli Islandesi abolirono la monarchia nel 1944 e nel 1948 i Faroesi ottennero a loro volta l'autogoverno. Il regno si un\u00ec alla Comunit\u00e0 economica europea (ora Unione europea) senza le F\u00e6r \u00d8er nel 1973, mentre la Groenlandia si ritir\u00f2 nel 1985, in entrambi i casi a causa delle politiche sulla pesca. La Groenlandia ottenne l'autogoverno nel 1979 ed una proposta per introdurre ulteriore autonomia nel 2009 fu approvata in un referendum nel 2008. Per quanto riguarda l'indipendenza vera e propria, i Groenlandesi prendono in considerazione tale ipotesi qualora nell'isola vengano scoperte abbastanza risorse naturali da rendere quella prospettiva economicamente sostenibile."}
{"id": "2640944", "revid": "125424458", "url": "https://it.wikipedia.org/wiki?curid=2640944", "title": "Casa Capponi", "text": "Casa Capponi \u00e8 un palazzo di Firenze situato sul Lungarno Soderini 15, in Oltrarno. Oggi \u00e8 sede del Comando Interregionale dell'Italia Centro-Settentrionale della Guardia di Finanza.\nStoria.\nNella seconda met\u00e0 del Ducento si trovava in questo sito un modesto laboratorio artigiano al pian terreno con abitazione soprastante. Nel corso del tempo sub\u00ec vari passaggi di propriet\u00e0, con accorpamenti e sopraelevazioni, finch\u00e9 nel 1769 fu acquistato dal marchese Vincenzo Maria Capponi per 2.500 scudi dal proprietario precedente, Leonardo Spinelli. Nel contratto del passaggio di propriet\u00e0 il luogo \u00e8 descritto come \"casa con rimessa, orto e i suoi annessi\". Il marchese diede alla dimora l'aspetto di palazzetto, con gli interni riccamente decorati da stucchi e affreschi secondo la moda dell'epoca. Sulla facciata lungo Borgo San Frediano fece apporre uno stemma familiare sormontato dalla corona marchionale. Gli interni di rappresentanza erano decorati da mobilio di pregio, quadri di autori ed affreschi di pittori quali Tommaso Gherardini, Giuseppe del Moro e Antonio Marini.\nDivenuta caserma nel XX secolo, l'edificio \u00e8 stato sottoposto a un accurato restauro.\nDescrizione.\nIl prospetto principale si apre verso l'Arno con un piazzale lastricato, dove un tempo si trovava il giardino. L'edificio, coronato da merli, ha una forma a \"U\", con il lato aperto verso il fiume, ed ha le due ali laterali collegate da un passaggio sopraelevato che corre sopra una triplice arcata a tutto sesto, con colonne in pietra serena e capitelli tuscanici.\nLe tre facciate sul cortile hanno una decorazione unica, che combina graffiti a forma di mattonatura ai primi due piani e un piano superiore in laterizio. Tra piano terra e primo piano si sviluppa una fascia di mattoni incorniciati da pietraforte, mentre tra primo e secondo corre una cornice marcapiano in pietraforte, che segue tutto il perimetro disegnando anche la base delle balaustre delle due terrazze affacciate sul fiume sui lati brevi. Nella fascia superiore si trovano incrostazioni decorative in maiolica blu e bianca, poste in corrispondenza dei riquadri a graffito che incorniciano le finestre.\nDa ottobre 2021 l'edificio ospita anche un museo storico permanente della Guardia di Finanza https://www.casacapponisanfrediano.it/, sede distaccata del Museo storico del Corpo di Roma, con l'esposizione dal titolo \"La Guardia di Finanza. Due secoli e mezzo di storia. L\u2019esperienza della Real Guardia di Finanza del Granducato di Toscana\"."}
{"id": "2640949", "revid": "118993292", "url": "https://it.wikipedia.org/wiki?curid=2640949", "title": "Berliner Fu\u00dfballclub Dynamo 1984-1985", "text": "La pagina raccoglie i dati riguardanti la Dinamo Berlino nelle competizioni ufficiali della stagione 1984-1985.\nStagione.\nSettimo titolo consecutivo per la Dinamo Berlino nella stagione 1984-85: la certezza matematica della vittoria arriv\u00f2 con una giornata di anticipo, dopo aver travolto per 8-0 il Motor Suhl. In coppa nazionale la Dinamo Berlino arriv\u00f2 fino alla finale dove incontr\u00f2 la , gi\u00e0 rivale per la lotta alla vittoria del campionato, ma questa volta l'esito fu diverso (3-2 per la Dinamo Dresda). In Coppa dei Campioni la Dinamo Berlino si ferm\u00f2 agli ottavi di finale, dove erano approdati eliminando l'Aberdeen ai rigori. A eliminare i tedeschi orientali furono gli austriaci dell'.\nMaglie e sponsor.\nNessuna variazione per le divise della Dinamo Berlino nella stagione 1984-85: viene tuttavia introdotta una nuova maglia per le partite interne, di colore amaranto con maniche bianche.\nOrganigramma societario.\nArea direttiva:\nArea tecnica:"}
{"id": "2640952", "revid": "110157", "url": "https://it.wikipedia.org/wiki?curid=2640952", "title": "White Earth (Dakota del Nord)", "text": "White Earth \u00e8 un centro abitato (\"city\") degli Stati Uniti d'America, situato nella Contea di Mountrail nello Stato del Dakota del Nord. Nel censimento del 2000 la popolazione era di 63 abitanti. La citt\u00e0 \u00e8 stata fondata nel 1888.\nGeografia fisica.\nSecondo i rilevamenti dell'United States Census Bureau, la localit\u00e0 di White Earth si estende su una superficie di 3,90\u00a0km\u00b2, tutti occupati da terre.\nPopolazione.\nSecondo il censimento del 2000, a White Earth vivevano 63 persone, ed erano presenti 16 gruppi familiari. La densit\u00e0 di popolazione era di 16,3 ab./km\u00b2. Nel territorio comunale si trovavano 27 unit\u00e0 edificate. Per quanto riguarda la composizione etnica degli abitanti, il 93,65% era bianco e il 6,35% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 33,3% era al di sotto dei 18, il 6,3% fra i 18 e i 24, il 25,4% fra i 25 e i 44, il 25,4% fra i 45 e i 64, mentre infine il 9,5% era al di sopra dei 65 anni di et\u00e0. L'et\u00e0 media della popolazione era di 31 anni. Per ogni 100 donne residenti vivevano 90,9 maschi."}
{"id": "2640953", "revid": "1305772", "url": "https://it.wikipedia.org/wiki?curid=2640953", "title": "White Earth", "text": "White Earth pu\u00f2 indicare due localit\u00e0 degli Stati Uniti:"}
{"id": "2640958", "revid": "109409940", "url": "https://it.wikipedia.org/wiki?curid=2640958", "title": "Reticolato di centuriazione", "text": ""}
{"id": "2640960", "revid": "339392", "url": "https://it.wikipedia.org/wiki?curid=2640960", "title": "Blagoevgrad (regione)", "text": ""}
{"id": "2640961", "revid": "339392", "url": "https://it.wikipedia.org/wiki?curid=2640961", "title": "Burgas (regione)", "text": ""}
{"id": "2640964", "revid": "339392", "url": "https://it.wikipedia.org/wiki?curid=2640964", "title": "Gabrovo (regione)", "text": ""}
{"id": "2640965", "revid": "339392", "url": "https://it.wikipedia.org/wiki?curid=2640965", "title": "Haskovo (regione)", "text": ""}
{"id": "2640966", "revid": "339392", "url": "https://it.wikipedia.org/wiki?curid=2640966", "title": "Jambol (regione)", "text": ""}
{"id": "2640967", "revid": "339392", "url": "https://it.wikipedia.org/wiki?curid=2640967", "title": "Kjustendil (regione)", "text": ""}
{"id": "2640970", "revid": "339392", "url": "https://it.wikipedia.org/wiki?curid=2640970", "title": "K\u0103rd\u017eali (regione)", "text": ""}
{"id": "2640971", "revid": "339392", "url": "https://it.wikipedia.org/wiki?curid=2640971", "title": "Love\u010d (regione)", "text": ""}
{"id": "2640975", "revid": "339392", "url": "https://it.wikipedia.org/wiki?curid=2640975", "title": "Pleven (regione)", "text": ""}
{"id": "2640976", "revid": "339392", "url": "https://it.wikipedia.org/wiki?curid=2640976", "title": "Razgrad (regione)", "text": ""}
{"id": "2640977", "revid": "339392", "url": "https://it.wikipedia.org/wiki?curid=2640977", "title": "Ruse (regione)", "text": ""}
{"id": "2640978", "revid": "307923", "url": "https://it.wikipedia.org/wiki?curid=2640978", "title": "Cracking", "text": "Con il termine cracking si intende:"}
{"id": "2640981", "revid": "339392", "url": "https://it.wikipedia.org/wiki?curid=2640981", "title": "Silistra (regione)", "text": ""}
{"id": "2640983", "revid": "339392", "url": "https://it.wikipedia.org/wiki?curid=2640983", "title": "Smoljan (regione)", "text": ""}
{"id": "2640987", "revid": "339392", "url": "https://it.wikipedia.org/wiki?curid=2640987", "title": "Veliko T\u0103rnovo (regione)", "text": ""}
{"id": "2640991", "revid": "339392", "url": "https://it.wikipedia.org/wiki?curid=2640991", "title": "Vraca (regione)", "text": ""}
{"id": "2640992", "revid": "339392", "url": "https://it.wikipedia.org/wiki?curid=2640992", "title": "Vidin (regione)", "text": ""}
{"id": "2640994", "revid": "287204", "url": "https://it.wikipedia.org/wiki?curid=2640994", "title": "Sh2-173", "text": "Sh2-173 \u00e8 una nebulosa a emissione visibile nella costellazione di Cassiopea.\nSi individua circa 3\u00b0 a NNE della brillante (Caph), la stella che rappresenta la parte pi\u00f9 occidentale della \"W\" di Cassiopea, e si trova poco a sudovest della 12 Cassiopeiae, una stella bianco-azzurra di quinta magnitudine. Data la sua declinazione fortemente settentrionale, la sua osservazione \u00e8 possibile in particolar modo dalle regioni dell'emisfero boreale, da cui si presenta circumpolare fino alle latitudini subtropicali, mentre dall'emisfero australe la sua visibilit\u00e0 \u00e8 ridotta e limitata alle sole regioni tropicali.\nSi tratta di una regione H II del diametro di 77 anni luce, situata a circa 2700\u00a0parsec (circa 8800 anni luce) di distanza. Si trova sul Braccio di Perseo, uno dei bracci di spirale maggiori della Via Lattea, in corrispondenza dell'associazione OB Cassiopeia\u00a0OB5, la quale comprende alcuni ammassi aperti e nebulose, come Sh2-172 e Sh2-177, a contatto con una grande superbolla del diametro di 380\u00a0parsec, creata dal vento stellare delle stelle di grande massa dell'associazione. Contiene un gran numero di stelle giovani, di cui ve ne sarebbero almeno 7 fra le principali responsabili della ionizzazione dei gas, la pi\u00f9 calda delle quali \u00e8 catalogata come BD+60\u00a039, una stella blu di classe spettrale O9V; farebbe parte di una grande regione di formazione stellare situata nei pressi dell'associazione Cas\u00a0OB5, a cui sono connesse anche le nebulose vicine, nonch\u00e9 gli ammassi aperti NGC 103 e la sorgente di onde radio KR\u00a098, pi\u00f9 la nebulosa oscura LDN\u00a01282."}
{"id": "2640995", "revid": "1305772", "url": "https://it.wikipedia.org/wiki?curid=2640995", "title": "Regione di Sofia", "text": ""}
{"id": "2640996", "revid": "484362", "url": "https://it.wikipedia.org/wiki?curid=2640996", "title": "Sofia (regione)", "text": ""}
{"id": "2641000", "revid": "827882", "url": "https://it.wikipedia.org/wiki?curid=2641000", "title": "Trick-or-Treat for UNICEF", "text": "Trick-or-Treat for UNICEF \u00e8 una campagna di raccolta fondi per beneficenza promossa fin dagli anni cinquanta dal Fondo delle Nazioni Unite per l'infanzia (UNICEF) in occasione dei festeggiamenti per Halloween; durante il 31 ottobre infatti, i ragazzi si recano porta a porta, secondo il tradizionale dolcetto o scherzetto (\"Trick or Treat\"), per chiedere denaro o donazioni da devolvere all'associazione.\nLa campagna \u00e8 stata organizzata per prima volta negli Stati Uniti nel 1949 quando la moglie di un pastore presbiteriano di Bridesburg (cittadina vicino a Filadelfia) ebbe l'idea di chiedere anzich\u00e9 dolcetti, denaro da devolvere all'associazione. Nel 1953 la campagna venne promossa direttamente dall'associazione United States Fund for UNICEF, e quando l'UNICEF venne insignito del premio Nobel per la pace (1965), il presidente degli Stati Uniti Lyndon B. Johnson si congratul\u00f2 per l'iniziativa, mentre nel 1967 dichiar\u00f2 il 31 ottobre \"UNICEF day\".\nNegli anni, la campagna \u00e8 stata promossa anche in altre Nazioni come Canada, Messico e Hong Kong."}
{"id": "2641001", "revid": "8596", "url": "https://it.wikipedia.org/wiki?curid=2641001", "title": "Ifigenia (film)", "text": ""}
{"id": "2641002", "revid": "767487", "url": "https://it.wikipedia.org/wiki?curid=2641002", "title": "Kamel Al-Mousa", "text": ""}
{"id": "2641005", "revid": "27726831", "url": "https://it.wikipedia.org/wiki?curid=2641005", "title": "Antonio San Gallo", "text": ""}
{"id": "2641008", "revid": "122671292", "url": "https://it.wikipedia.org/wiki?curid=2641008", "title": "Otto Hofmann", "text": " \nOtto Hofmann \u00e8 stato un allievo di Paul Klee e Wassilij Kandinskij, durante la sua permanenza al Bauhaus di Dessau (1927-1930), dove aveva fatto la sua prima mostra personale. Con l'arrivo del nazismo Hofmann viene emarginato e le sue opere bandite perch\u00e9 \"degenerate\". Durante la guerra dal 1940 al 1946 fu prigioniero in Russia, dopo la guerra torn\u00f2 in Germania in Turingia nella Germania est ma ben presto nel 1950, abbandonati tutti i suoi averi, ripar\u00f2 a Berlino. Da questo momento svolger\u00e0 la sua attivit\u00e0 tra Berlino, Parigi e la Svizzera. Verso la met\u00e0 degli anni '70 si ritir\u00f2 a Pompeiana, un paesino poco distante da San Remo, dove rimarr\u00e0 fino alla sua morte. La sua produzione varia dai dipinti, ai disegni, oggetti di porcellana e ceramiche, alla grafica (xilografie e litografie)."}
{"id": "2641009", "revid": "729019", "url": "https://it.wikipedia.org/wiki?curid=2641009", "title": "R-1", "text": "L'R-1 (conosciuto in Occidente con il nome in codice NATO di SS-1a Scunner) era un missile balistico a corto raggio costruito in Unione Sovietica nella seconda met\u00e0 degli anni quaranta. Si trattava di una copia del razzo V2 sviluppato ed utilizzato dalla Germania nazista durante la seconda guerra mondiale, e fu utilizzato, oltre che per scopi militari, anche per effettuare ricerche sugli strati superiori dell'atmosfera terrestre.\nSviluppo.\nIn Unione Sovietica, la decisione di copiare il sistema d'arma V2 non venne presa rapidamente. Infatti, Dopo la costruzione in Germania di alcuni razzi V2 (la cosiddetta Serie N), ed il trasferimento degli specialisti tedeschi all'interno del territorio sovietico, tutti i programmi in questo senso rimasero fermi per diverso tempo. Solo il 26 luglio 1947, con un decreto, fu autorizzato il test di un missile presso il poligono di Kapustin Yar, recentemente allestito. I test della serie N furono condotti tra il settembre e l'ottobre 1947, ma ebbero un esito complessivo non soddisfacente. Infatti, su un totale di lanci compreso tra i 10 e gli 11, solo cinque furono coronati da successo. Ugualmente fallimentare risultarono i 10 lanci della Serie T, allestita presso la citt\u00e0 tedesca di Kleinbodungen. In generale, comunque, i massimi risultati ottenuti furono una gittata di 274\u00a0km ed una quota di 86\u00a0km.\nLa decisione ufficiale di realizzare una copia sovietica della V2 venne presa il 14 aprile 1948. Si trattava, in pratica, di colmare il gap tecnologico esistente tra la tecnologia russa e quella tedesca. L'entit\u00e0 di tale gap era stimata essere di circa 15 anni. Responsabile del programma venne nominato Aleksander Shcherbakov, mentre l'incarico di realizzare una copia del motore della V2 fu affidato a Valentin Petrovi\u010d Glu\u0161ko. Il risultato fu l'RD-100, i cui prototipi avevano tra l'altro iniziato i test di fabbrica gi\u00e0 nel 1947, con le prove al banco dal maggio 1948.\nI test di volo iniziarono nel 1948, con dieci lanci durante l'anno, e proseguirono nel 1949 (ulteriori 20 lanci). Il 25 novembre 1950, il missile venne ufficialmente accettato in servizio con la 92\u00aa Brigata, a Kapustin Yar. Tuttavia, i problemi iniziarono a sorgere al momento di passare alla produzione di serie. Infatti, fino a quel momento, tutti gli R-1 erano stati costruiti presso l'istituto di ricerca NII-88, a Podpliki. Per\u00f2, la produzione di serie venne affidata allo Stabilimento 66 a Zlatoust, e la responsabilit\u00e0 del progetto pass\u00f2 all'SKB-385.\nTuttavia, nella nuova sede, i lavori effettuati non portavano a risultati concreti. Quindi, il primo giugno 1951 Lavrentij Pavlovi\u010d Berija trasfer\u00ec la produzione allo Stabilimento 586 di Dnepropetrovsk. Qui, finalmente, esattamente un anno dopo, i tecnici sovietici riuscirono a completare il primo R-1, anche se costruito con componenti prodotti al NII-88. I primi test al banco dei motori iniziarono il 15 agosto 1952, ed il 28 novembre dello stesso anno venne ultimato il primo R-1 costruito con pezzi interamente costruiti a Dnepropetrovsk.\nTecnica.\nL'R-1/SS-1 Scunner era in pratica la copia sovietica della V2 tedesca. Si trattava di un razzo a propellente liquido della lunghezza di 17 metri, un diametro di 1,7 ed una larghezza massime di 3,6. Il peso al lancio era di 12.798 kg, con una testata di 483\u00a0kg. Il motore era un RD-100 a razzo, alimentato da una miscela di LOX ed alcool. La gittata massima era nell'ordine dei 270 chilometri, con una quota massima di 77. Il tempo di volo si aggirava sui cinque minuti, con una velocit\u00e0 massima di 1.465 m/s.\nIn servizio con le unit\u00e0 campali, il missile aveva una preparazione al lancio piuttosto complessa. In dettaglio, ogni razzo richiedeva venti veicoli, con quattro tipi di propellente liquido (ossigeno liquido, alcool, perossido di idrogeno, catalizzatore permanganato) per motore principale, turbine ed accensione. Il tempo di preparazione al lancio era di sei ore.\nTra il 1949 ed il 1950 venne valutata anche una versione per impiego navale, che per\u00f2 non ebbe seguito.\nVarianti.\nIl missile R-1 venne realizzato in diverse varianti, utilizzate per svolgere una serie di test di natura non solo militare, ma anche scientifica.\nServizio.\nL'SS-1 Scunner fu dichiarato operativo il 25 novembre 1950 con la 92\u00aa Brigata, a Kasputin Yar. Nel mese di dicembre, ne venne formata un'altra, la 23\u00aa. Questa volta si trattava di un'unit\u00e0 da campo. A tale unit\u00e0 seguirono altre due brigate, la 77\u00aa e la 90\u00aa, ognuna su sei lanciatori. Le brigate equipaggiate con SS-1 Scunner erano inizialmente sotto il diretto controllo dell\u2019RVGK (la riserva del comando supremo), ma nel 1958 furono trasferite alle forze di terra. Il numero di unit\u00e0 da campo schierate, complessivamente, fu relativamente piccolo. Comunque, l'equipaggiamento da campo era stato progettato per essere utilizzato anche con i pi\u00f9 perfezionati R-2 (nome in codice NATO: SS-2 Sibling), che sostituirono rapidamente gli R-1 nelle unit\u00e0 campali.\nGli R-1 furono comunque ampiamente utilizzati per scopi di ricerca, in particolare per indagare sugli strati pi\u00f9 alti dell'atmosfera terrestre, oltre i 100 chilometri di quota. In questo ruolo, gli Scunner, opportunamente modificati, vennero utilizzati fino al 1964."}
{"id": "2641010", "revid": "767487", "url": "https://it.wikipedia.org/wiki?curid=2641010", "title": "Elettra (film 1962)", "text": "Elettra \u00e8 un film del 1962 diretto da Michael Cacoyannis, nominato all'Oscar al miglior film straniero.\nTrama.\nQuando Agamennone torna da Troia viene ucciso a tradimento dalla moglie Clitemnestra. Elettra non perdona mai ci\u00f2 alla madre che, assieme al cugino Egisto ed ora suo amante ufficiale, governi senza rispetto la citt\u00e0 di Micene, pensando solo ai propri comodi. L'arrivo fortunato del fratello Oreste, venuto per rendere omaggio alla tomba del padre, cambia vorticosamente la situazione. Infatti ora Elettra ha un appiglio a cui aggrapparsi, avendo sempre vissuto con un figlio in campagna dimenticata da tutti, e assieme al fratello e all'amico Pilade uccidono prima Egisto e poi Clitemnestra che invano supplica il figlio di fermarsi. Di conseguenza Elettra sposer\u00e0 Pilade, dopo la fuga di Oreste, perseguitato dalle mostruose Erinni."}
{"id": "2641011", "revid": "1543377", "url": "https://it.wikipedia.org/wiki?curid=2641011", "title": "Postia tephroleuca", "text": "\"Postia tephroleuca \"(Fr.) J\u00fclich, \"Persoonia\" 11(4): 424 (1982), \u00e8 un fungo basidiomicete."}
{"id": "2641013", "revid": "767487", "url": "https://it.wikipedia.org/wiki?curid=2641013", "title": "Frine e le compagne", "text": "Frine e le compagne \u00e8 un film del 1963 diretto da Vassili Georgiades. Fu nominato all'Oscar al miglior film straniero.\nFu presentato in concorso al 17\u00ba Festival di Cannes."}
{"id": "2641014", "revid": "767487", "url": "https://it.wikipedia.org/wiki?curid=2641014", "title": "Fifth Overture", "text": "Fifth Overture \u00e8 il quarto album di studio del gruppo punk inglese The Adicts, pubblicato inizialmente nel 1986 da Gama Records nella sola Germania, e l'anno seguente in Inghilterra.\nIl disco non fu accolto bene dal pubblico, dal momento che le tracce erano dominate dalle tastiere, e le chitarre erano relegate in secondo piano nella quasi totalit\u00e0 della canzoni, eccettuate \"Two Timing Me\", \"She's a Rocker\" e \"Dangers\". \nL'album \u00e8 stato ripubblicato nel 2008 da Captain Oi! con l'aggiunta di tutte le tracce dell'EP \"Bar Boom Bop\" del 1985. "}
{"id": "2641015", "revid": "436907", "url": "https://it.wikipedia.org/wiki?curid=2641015", "title": "S(u)ono diverso", "text": "S(u)ono diverso \u00e8 il sesto album del rapper italiano Piotta, pubblicato il 30 ottobre 2009 da La Grande Onda.\nDescrizione.\nQuesto album, a differenza degli altri, ha riscontrato oltre all'hip hop, influenze che vanno dal rock al punk, dallo ska all'elettronica, con varie collaborazioni che spaziano da Roy Paci agli Ska-P, da Assalti Frontali a Lucariello, da Gel del TruceKlan ai Surgery."}
{"id": "2641017", "revid": "27727090", "url": "https://it.wikipedia.org/wiki?curid=2641017", "title": "Olimpiadi di Pechino 2008", "text": ""}
{"id": "2641020", "revid": "438678", "url": "https://it.wikipedia.org/wiki?curid=2641020", "title": "Sangue sulla terra", "text": "Sangue sulla terra \u00e8 un film del 1966 diretto da Vassili Georgiades. Fu nominato all'Oscar al miglior film straniero."}
{"id": "2641021", "revid": "767487", "url": "https://it.wikipedia.org/wiki?curid=2641021", "title": "Ayapel", "text": "Ayapel \u00e8 un comune della Colombia facente parte del dipartimento di C\u00f3rdoba.\nIl centro abitato venne fondato da Alonso de Heredia nel 1535."}
{"id": "2641022", "revid": "767487", "url": "https://it.wikipedia.org/wiki?curid=2641022", "title": "Pasi Rantanen", "text": "\u00c8 noto per aver militato nei Thunderstone e nei Revolution Renaissance di Timo Tolkki."}
{"id": "2641023", "revid": "729019", "url": "https://it.wikipedia.org/wiki?curid=2641023", "title": "Roscoe Hillenkoetter", "text": "\u00c8 stato il terzo direttore del Central Intelligence Group (CIG) e il primo della CIA creato mediante il National Security Act del 1947, dal 1\u00ba maggio, 1947 al 7 ottobre 1950 e dopo il suo ritiro dall'United States Navy, fu membro del consiglio di amministratore del NICAP, dal 1957 al 1962.\nBiografia.\nCarriera militare.\nSi laurea nel 1919 alla United States Naval Academy in Annapolis, Maryland. Fu in servizio nel servizio d'intelligence della Marina (Naval Intelligence), e divenne assistente, (addetto navale) in Francia. Venne ferito durante l'attacco a Pearl Harbor e in seguito divenne funzionario responsabile nello \"staff\" dell'intelligence di Chester Nimitz, comandante della Flotta del Pacifico. Nel 1946 il capitano Hillenkoetter venne promosso comandante della USS Missouri.\nDirettore della CIA.\nIl Presidente Truman persuase il riluttante Hillenkoetter, poi Contrammiraglio, ad assumere la direzione del Central Intelligence Group nel settembre 1947. Con il National Security Act del 1947 fu confermato nella carica dal Senato statunitense e successivamente nominato direttore della CIA nel dicembre 1947. In un primo momento il Dipartimento di Stato scelse come direttore della CIA per le operazioni George Frost Kennan e Frank Wisner direttore delle analisi di intelligence. Hillenkoetter espresse dubbi che la stessa agenzia potesse sia operare con azioni di copertura che con analisi di intelligence.\nIl servizio informazioni del governo degli Stati Uniti non ebbe preavvisi dell'invasione della Corea del Sud da parte della Corea del Nord. Il direttore Hillenkoetter convoc\u00f2 un gruppo apposito per stimare il comportamento dei comunisti nella penisola Coreana. Il gruppo fu istituzionalizzato dal presidente Truman, grazie al buon successo ottenuto e venne nominato un nuovo direttore nell'Ottobre 1950.\nRitorno in Marina.\nRitornato al servizio U.S. Navy con il grado di Ammiraglio, Hillenkoetter fu al comando di una divisione di incrociatori durante la Guerra di Corea. Prima di ritirarsi nel 1957 fu nominato comandante altre due volte.\nMembro del Consiglio di Amministrazione del NICAP.\nIl National Investigations Committee On Aerial Phenomenta (NICAP) fu costituito nel 1956, mediante uno statuto collegiale approvato il 24 ottobre.\nHillenkoetter fece parte del consiglio di amministrazione del NICAP dal 1957 al 1962. Donald E. Keyhoe, direttore del NICAP e collega di Accademia navale di Hillenkoetter, ha scritto che Hillenkoetter voleva dare comunicazione al pubblico delle prove sugli UFO. Forse la pi\u00f9 nota dichiarazione di Hillenkoetter sull'argomento risale al 1960 in una lettera al Congresso, come riportato sul New York Times: \"Dietro le quinte, alti ufficiali dell'aeronautica sono sobriamente preoccupati degli UFO. Ma attraverso il segreto d'ufficio e il ridicolo, molti cittadini sono portati a credere che gli oggetti volanti sconosciuti non siano reali.\"\nMedia.\nNel 1996 l'attore Leon Russom lo ha interpretato in un episodio di \"Dark Skies\", una serie televisiva sulla teoria del complotto."}
{"id": "2641024", "revid": "339392", "url": "https://it.wikipedia.org/wiki?curid=2641024", "title": "Agaricus gloiocephalus", "text": ""}
{"id": "2641025", "revid": "339392", "url": "https://it.wikipedia.org/wiki?curid=2641025", "title": "Agaricus speciosus", "text": ""}
{"id": "2641026", "revid": "339392", "url": "https://it.wikipedia.org/wiki?curid=2641026", "title": "Amanita speciosa", "text": ""}
{"id": "2641027", "revid": "339392", "url": "https://it.wikipedia.org/wiki?curid=2641027", "title": "Pluteus speciosus", "text": ""}
{"id": "2641028", "revid": "339392", "url": "https://it.wikipedia.org/wiki?curid=2641028", "title": "Volvaria gloiocephala", "text": ""}
{"id": "2641031", "revid": "339392", "url": "https://it.wikipedia.org/wiki?curid=2641031", "title": "Volvaria speciosa", "text": ""}
{"id": "2641032", "revid": "92723", "url": "https://it.wikipedia.org/wiki?curid=2641032", "title": "Vescovi di Losanna", "text": ""}
{"id": "2641033", "revid": "242756", "url": "https://it.wikipedia.org/wiki?curid=2641033", "title": "Confezionamento di alimenti", "text": ""}
{"id": "2641034", "revid": "339392", "url": "https://it.wikipedia.org/wiki?curid=2641034", "title": "Volvariella speciosa", "text": ""}
{"id": "2641035", "revid": "339392", "url": "https://it.wikipedia.org/wiki?curid=2641035", "title": "Volvariopsis gloiocephala", "text": ""}
{"id": "2641036", "revid": "339392", "url": "https://it.wikipedia.org/wiki?curid=2641036", "title": "Volvariopsis specios", "text": ""}
{"id": "2641037", "revid": "767487", "url": "https://it.wikipedia.org/wiki?curid=2641037", "title": "Il settimo flagello", "text": "Il settimo flagello (\"Pan Wo\u0142odyjowski\") \u00e8 un film del 1969 diretto da Jerzy Hoffman, tratto dal romanzo storico \"Il signor Wo\u0142odyjowski\" dell'autore polacco Henryk Sienkiewicz. Il film \u00e8 il primo di una trilogia di film storici diretti da Hoffman e tratti da opere di Sienkiewicz, insieme a \"Potop\" (1974) e \"Ogniem i mieczem\" (1999).\nTrama.\nIl film \u00e8 ambientato nel XVII secolo, durante l'invasione ottomana della Polonia negli anni 1668-72."}
{"id": "2641040", "revid": "3831", "url": "https://it.wikipedia.org/wiki?curid=2641040", "title": "Monaci cistercensi", "text": ""}
{"id": "2641042", "revid": "290948", "url": "https://it.wikipedia.org/wiki?curid=2641042", "title": "Software cracking", "text": ""}
{"id": "2641044", "revid": "767487", "url": "https://it.wikipedia.org/wiki?curid=2641044", "title": "La terra della grande promessa", "text": "La terra della grande promessa (\"Ziemia obiecana\") \u00e8 un film del 1975 diretto da Andrzej Wajda. Fu nominato all'Oscar al miglior film straniero. Il film \u00e8 tratto dal romanzo del premio Nobel W\u0142adys\u0142aw Reymont \"La terra promessa\" del 1898.\nTrama.\nAlla fine del XIX secolo, la citt\u00e0 di \u0141\u00f3d\u017a \u00e8 diventata il centro tessile pi\u00f9 importante d'Europa. La societ\u00e0 polacca ne \u00e8 profondamente sconvolta."}
{"id": "2641045", "revid": "2191121", "url": "https://it.wikipedia.org/wiki?curid=2641045", "title": "Jalal Hosseini", "text": ""}
{"id": "2641049", "revid": "287204", "url": "https://it.wikipedia.org/wiki?curid=2641049", "title": "Rodrigo de Jerez", "text": "Si dice che sia stato lui il primo fumatore di tabacco europeo.\nBiografia.\nNell'ottobre del 1492 gli uomini di Colombo scoprirono per la prima volta il tabacco, a San Salvador nelle Bahamas, nota ai nativi col nome di \"Guanahan\u00ec\". Gli indigeni gli offrirono \"foglie secche che emanavano una particolare fragranza\", che essi sembravano reputare di valore. Gli spagnoli invece le rifiutarono.\nIn novembre Jerez e Luis de Torres osservarono per la prima volta gli indiani che fumavano. In quel momento stavano cercando l'Imperatore della Cina a Cuba. I nativi arrotolavano foglie di palma e mais \"in maniera simile ad un moschetto di carta\", mettendo all'interno il tabacco. A quel punto la persona accendeva un lato e \"beveva\" il fumo dall'altro.\nJerez prese questa abitudine e, tornato in Europa a bordo della Ni\u00f1a, introdusse quest'usanza nella sua citt\u00e0 natale, Ayamonte. Il fumo che lo circondava spavent\u00f2 i suoi vicini, e l'inquisizione spagnola lo imprigion\u00f2 per le sue abitudini \"peccaminose ed infernali\". Quando fu liberato sette anni dopo, l'abitudine del fumo aveva preso piede."}
{"id": "2641050", "revid": "767487", "url": "https://it.wikipedia.org/wiki?curid=2641050", "title": "Buenavista (C\u00f3rdoba)", "text": "Buenavista \u00e8 un comune della Colombia facente parte del dipartimento di C\u00f3rdoba.\nIl centro abitato venne fondato da Jos\u00e9 Francisco Rojas Guerra nel 1950, mentre l'istituzione del comune \u00e8 del 13 novembre 1969."}
{"id": "2641051", "revid": "438678", "url": "https://it.wikipedia.org/wiki?curid=2641051", "title": "Notti e giorni", "text": "Notti e giorni \u00e8 un film del 1975 diretto da Jerzy Antczak. Fu nominato all'Oscar al miglior film straniero."}
{"id": "2641053", "revid": "367445", "url": "https://it.wikipedia.org/wiki?curid=2641053", "title": "Investigatore privato (ordinamento italiano)", "text": "Un investigatore privato, in Italia, \u00e8 un privato cittadino in possesso di una licenza per l'attivit\u00e0 di investigatore.\nStoria.\nLe prime disposizioni legislative che in qualche modo hanno interessato gli investigatori erano quelle che disciplinavano gli istituti di vigilanza privata, contenute nel regolamento approvato con R.D. 4 giugno 1914 n. 563. L'attivit\u00e0 d'investigazione privata vera e propria venne pi\u00f9 specificamente regolamentata a partire dal 1926 con una specifica normativa contenuta nel Testo Unico delle Leggi di Pubblica Sicurezza (TULPS) approvato con Regio Decreto 6 novembre 1926 n. 1846. ed emanato con R.D. n. 773 del 18 giugno 1931 (trattata nello stesso decreto di cui al Titolo IV \"\"degli Istituti di Vigilanza e delle Guardie Particolari Giurate\") e al relativo R.D. del 6 maggio 1940 n. 635 (\"Regolamento per l'esecuzione del Testo Unico 18 giugno 1931, n. 773 delle Leggi di Pubblica Sicurezza\"). La normativa poneva come requisito fondamentale il possesso di una apposita licenza rilasciata dal prefetto, non disciplinando per\u00f2 la figura.\nCon l'entrata in vigore del nuovo codice di procedura penale italiano nel 1989 l'art. 222 delle disposizioni di attuazione introdusse in via provvisoria il requisito una specifica competenza professionale, in attesa dell'emanazione di una disciplina specifica della figura; in merito il R.D. 635/1940 trattando, negli artt. 257 e seguenti, delle disposizioni relative al rilascio o alla revoca della licenza prefettizia, specificava, al comma 4 dell'art. 257 bis che \"nulla \u00e8 innovato relativamente all'autorizzazione prevista dall'art. 222 delle disposizioni di attuazione, di coordinamento e transitorie del codice di procedura penale per lo svolgimento delle attivit\u00e0 indicate nell'art. 327 bis del medesimo codice\".\nIl decreto del Ministero dell'interno 1\u00ba dicembre 2010 n. 269, entrato in vigore in data 16 marzo 2011, ha dettato una specifica disciplina sugli investigatori privati: tra le novit\u00e0 \u00e8 stata introdotta la distinzione tra le figure di \"investigatore privato\" e \"informatore commerciale\", con l'introduzione di relativi requisiti tecnici e formativi richiesti. Diversi aspetti sono poi stati chiarificati dalla circolare del Ministero dell'Interno del 24 marzo 2011.\nDescrizione.\nDisciplina normativa.\nLa figura dell'investigatore privato \u00e8 disciplinata sostanzialmente dal testo unico delle leggi di pubblica sicurezza (R.D. 18 giugno 1931 n. 773) e dal relativo regolamento di attuazione di cui al regio decreto 6 maggio 1940, n. 635, in particolare gli artt. da 257 a 260 che fanno poi riferimento al R.D.l.vo 26 settembre 1935 n. 1952 ed il R.D.l.vo 12 novembre 1936 n. 2144. Il regolamento del 1940 demanda inoltre ad apposito regolamento, da emanare ai sensi di un decreto del Ministero dell'Interno, l'individuazione delle caratteristiche minime e degli altri requisiti richiesti.\nIl d.lgs. 27 luglio 1989 n. 271 disponeva inoltre che, in assenza di specifica disciplina:\nIn ottemperanza alle disposizioni del TULPS e del relativo regolamento \u00e8 stato emanato apposito il decreto del Ministero dell'interno del 1\u00ba dicembre 2010 n. 269, che ha regolamentato gli istituti di cui sopra.\nIl decreto ha provveduto alla riorganizzazione della disciplina relativa agli istituiti di investigazione privata e dei requisiti di questi ultimi. In particolare, la nuova regolamentazione stabilisce che la professione viene riclassificata nel seguente modo:\nDalla superiore nuova classificazione si evincono due importanti novit\u00e0:\nRelativamente al primo punto va segnalato che, come precisato in apposita circolare del Ministero dell'interno del 2011, la netta distinzione tra l'attivit\u00e0 di investigatore privato e informatore commerciale si sostanzia nel fatto che quest'ultima si caratterizza per la raccolta di dati relativi alle imprese, concreti i bilanci, i debitori protestati, i riferimenti anagrafici delle imprese e dell'aggregazioni dei dati raccolti, indispensabile agli imprenditori nelle decisioni operative.\nLe attivit\u00e0.\nL'art. 5 del decreto ministeriale 269/2010 stabilisce la classificazione delle attivit\u00e0 secondo lo schema seguente:\nAssumono particolare rilevanza, all'interno del D.M., le previsioni legislative secondo le quali, non solo le singole attivit\u00e0 dell'investigatore privato hanno piena valenza per la tutela di un diritto in sede giudiziale, quanto per il fatto che sono state ora specificate ed autorizzate le singole attivit\u00e0 di controllo statico (cosiddetto \"appostamento\"), controllo dinamico (cosiddetto \"pedinamento\"), fono e video documentazioni, nonch\u00e9 l'utilizzo di localizzatori satellitari (GPS) in ausilio all'attivit\u00e0 investigativa di controllo e pedinamento.\nFigure.\nSecondo il predetto D.M. 269/2010 si distinguono diverse figure, ognuna con diversi requisiti caratterizzanti ed abilitanti ad una particolare attivit\u00e0.\nInvestigatore titolare.\nDeve essere in possesso dei seguenti requisiti:\nA tale riguardo si chiarisce - ai sensi della circolare del Ministero dell'Interno 24 marzo 2011 - che l'esperienza presso le forze di polizia italiane \u00e8 alternativa ai requisiti previsti dalla lettera b) e c), ma non al titolo di studio che resta quello previsto dalla lettera a).\nInvestigatore dipendente.\noppure:\nInformatore commerciale titolare.\noppure:\nInformatore commerciale dipendente.\noppure:\nRequisiti.\nPer poter esercitare \u00e8 necessario, oltre ad avere i requisiti di cui al DM 1\u00ba dicembre 2010 n. 269, possedere una apposita licenza rilasciata dal prefetto, che per\u00f2 \u00e8 svincolata da limiti territoriali. Bisogna poi avere determinate competenze di cui all'art. 136 del R.D. n. 773 del 18 giugno 1931 nonch\u00e9 ottenere, tramite presentazione di apposita domanda ai sensi dell'art. 257 del R.D. 6 maggio 1940 n. 635, La circolare del Ministero dell'Interno del 24 marzo 2011 esplicativa del D.M. 269/2010, ha stabilito che, in attesa delle direttive di formazione obbligatoria di cui all'allegato G, lett. C del D.M. 269/2010, \u00e8 comunque obbligatorio, al rinnovo annuale della licenza, dimostrare di aver frequentato un corso di aggiornamento in materia di investigazioni private ad indirizzo civile e/o penale o di informazioni commerciali.\nRiguardo alla figura dell'investigatore autorizzato, ai sensi dell'art. 222 delle norme di coordinamento del codice di procedura penale italiano di cui al d.lgs. 28 luglio 1989 n. 271 e dell'art. 327-bis del codice di procedura bisogna ricordare che in considerazione del disposto dell'art. 257-bis dell'R.D. 6 maggio 1940, n. 635 - secondo cui nulla \u00e8 innovato relativamente all'autorizzazione prevista dai citati artt. 222 norme di coord. e 327 bis c.p.p. - l'autorizzazione in parola (indicata all'art. 5, comma 1, lett.a, punto a.V del Decreto), pu\u00f2 essere richiesta \"solo da soggetti gi\u00e0 in possesso della licenza per svolgere attivit\u00e0 d'investigazione privata in ambito civile\".\nPer quanto riguarda invece le figure degli investigatori dipendenti, i requisiti sono contenuti nell'allegato G del D.M. 269/2010.\nLicenza.\nAl momento della richiesta della licenza in una prefettura italiana, i titolari degli istituti di investigazione e di informazioni commerciali dovranno individuare le attivit\u00e0 che intendono svolgere (scelte tra quelle indicate all'art. 5 del decreto). L'obbligo della partecipazione a corsi di perfezionamento teorico-pratico vige per i titolari licenza da meno di 5 anni. Tali corsi devono rispettare i parametri di cui all'allegato G, lett. C punto 5 del D.M. 269/2010.\nLa circolare del Ministero dell'Interno del 24 marzo 2011, esplicativa del D.M. 269/2010, ha chiarito che all'atto del rinnovo della licenza bisogna dimostrare di aver frequentato un corso di aggiornamento in materia di investigazioni private ad indirizzo civile e/o penale o di informazioni commerciali, secondo quanto stabilito da disposizioni normative. La validit\u00e0 della licenza degli investigatori dipendenti \u00e8 per\u00f2 subordinata a quella dell'investigatore titolare d'istituto.\nIl decreto legge 9 febbraio 2012 n. 5 (cosiddetto \"decreto semplificazioni\" convertito in legge 4 aprile 2012 n. 35) pubblicato in G.U. il 9 febbraio 2012, che ha apportato alcune modifiche in tema di investigazioni private, ha anche modificato la durata della validit\u00e0 della licenza. In tale decreto infatti, modificando l'art. 13 TULPS, ne ha ampliato la durata da uno a tre anni.\nProgetto tecnico organizzativo.\nIl soggetto che richiede la licenza predispone e presenta al Prefetto, unitamente all'istanza di autorizzazione, il progetto organizzativo, secondo i punti di seguito elencati:\nObbligo di deposito cauzionale.\nGli istituti di investigazioni private e di informazioni commerciali sono obbligati ad effettuare depositi cauzionali di cui all'art. 137 del T.U.L.P.S.\nEssi sono disciplinati dall'allegato F2 del D.M. n. 269/2010, secondo il seguente prospetto:\nLa cauzione deve essere integrata, per ogni sede secondaria, di \u20ac 10.000,00.\nLa cauzione deve essere integrata, per ogni tipologia di servizio autorizzata tra quelle scelte (es.: ambito assicurativo, ambito commerciale, ...) di \u20ac 5.000,00.\nTariffario.\nGli investigatori titolari o i direttori delle agenzie di investigazione devono tenere permanentemente affissa nei locali del loro ufficio - in modo visibile - una tabella delle operazioni alle quali attendono, con la tariffa delle relative prestazioni. Essi inoltre non possono compiere operazioni diverse da quelle indicate nella tabella o ricevere compensi maggiori di quelle indicate nella tariffa o compiere operazioni o accettare commissioni con o da persone non munite di documento di identit\u00e0.\nAdempimenti obbligatori previsti.\nRegistro delle operazioni.\nCiascun istituto di investigazioni ha l'obbligo di compilare e tenere aggiornato il \"registro di polizia\" (formalmente \"giornale degli affari\"\"), all'interno del quale sono annotate le generalit\u00e0 delle persone con cui gli affari sono compiuti e le altre indicazioni prescritte dalla legge, e deve essere esibito ad ogni richiesta degli ufficiali o agenti di pubblica sicurezza. Esso deve essere conservato per 5 anni. Per le indagini difensive, su incarico degli studi legali, si utilizza un \"registro speciale\" in luogo del registro delle operazioni ordinario.\nIl Regio Decreto 6 maggio 1940, n. 635 chiarisce che nel registro devono essere indicati:\nTesserino identificativo.\nTutti coloro che esercitano l'attivit\u00e0 di investigatore privato devono obbligatoriamente munirsi di apposito tesserino identificativo. La legge stabilisce che il modello sar\u00e0 predisposto dall'Istituto Poligrafico e Zecca dello Stato, secondo requisiti dettati dal Ministero dell'Interno ma, ancora, non \u00e8 stato realizzato. Consister\u00e0 in una smart card munita di chip a contatto che recher\u00e0 tutte le informazioni necessarie a rendere \"riconoscibile\" l'investigatore, secondo quanto stabilito D.P.R. 4 agosto 2008 n. 153, che afferma che il modello di tali identificativi dovr\u00e0 essere conforme ai requisiti stabiliti da decreto del Ministero dell'Interno."}
{"id": "2641057", "revid": "438678", "url": "https://it.wikipedia.org/wiki?curid=2641057", "title": "Sallah", "text": "Sallah (\"Sallah Shabati\") \u00e8 un film israeliano del 1964 diretto da Ephraim Kishon. Fu nominato all'Oscar al miglior film straniero."}
{"id": "2641061", "revid": "767487", "url": "https://it.wikipedia.org/wiki?curid=2641061", "title": "Basso, moro, scalcagnato e... con i piedi piatti", "text": "Basso, moro, scalcagnato e... con i piedi piatti (\"Ha-shoter azulai\") \u00e8 un film del 1970 diretto da Ephraim Kishon."}
{"id": "2641064", "revid": "1846281", "url": "https://it.wikipedia.org/wiki?curid=2641064", "title": "Gilberto Alves", "text": "Caratteristiche tecniche.\nGiocava come attaccante; ha segnato trentatr\u00e9 reti nel Campeonato Brasileiro S\u00e9rie A. Per la sua resistenza fisica fu soprannominato \"B\u00fafalo Gil\" da un radiocronista, ispirandosi al personaggio di Bufalo Bill; aveva una buona capacit\u00e0 di finalizzare, spesso assistito dai passaggi del compagno di squadra Rivelino nel periodo al Fluminense.\nCarriera.\nClub.\nInizi\u00f2 la carriera nel Villa Nova, vincendo il Campeonato Brasileiro S\u00e9rie B nel 1971. Nel 1972 pass\u00f2 al Comercial di Campo Grande, e un anno dopo si trasfer\u00ec al Fluminense . Nel secondo anno di militanza nel \"Flu\" marc\u00f2 11 gol. Dopo aver vinto due campionati statali consecutivi, nel 1977 pass\u00f2 al Botafogo. Gioc\u00f2 poi per Real Murcia, Coritiba e Farense in Portogallo, dove si ritir\u00f2.\nNazionale.\nHa giocato ventinove partite per il , venendo incluso tra i convocati per il .\nAllenatore.\nDopo aver terminato la sua carriera di giocatore, Gil \u00e8 diventato un allenatore. Ha lavorato per Botafogo, che port\u00f2 alla finale del Campeonato Brasileiro S\u00e9rie A 1992, Sport Recife, Fortaleza, Itaperuna, Ava\u00ed, Oper\u00e1rio-MT, Liga Deportiva Universitaria de Porto Fierro e Alianza Lima in Per\u00f9 ed Al-Tawoon in Arabia Saudita. Il 2 febbraio 2008 fu assunto dal Mar\u00edlia e vi rimase fino al 5 dicembre dello stesso anno. Nel 2009 ha allenato il Portuguesa Santista."}
{"id": "2641065", "revid": "7336", "url": "https://it.wikipedia.org/wiki?curid=2641065", "title": "Transessuale", "text": ""}
{"id": "2641067", "revid": "287204", "url": "https://it.wikipedia.org/wiki?curid=2641067", "title": "Rodrigo de Quiroga", "text": "Giovent\u00f9.\nEra il figlio di Hernado Camba de Quiroga e di Mar\u00eda L\u00f3pez de Ulloa. Nel 1535 viaggi\u00f2 in Per\u00f9 partecipando all'esplorazione del Gran Chaco con Diego de Rojas. L'anno successivo accompagn\u00f2 un gruppo guidato dal conquistador Francisco de Aguirre verso il Cile. Questa spedizione si incontr\u00f2 con Pedro de Valdivia ad Atacama.\nIn Cile.\nQuiroga partecip\u00f2 alle azioni militari che portarono alla conquista del Cile, durante la prima parte della guerra di Arauco, diventando uno dei pi\u00f9 importanti capitani del distretto. A partire dal 1548 ricopr\u00ec numerosi importanti incarichi amministrativi a Santiago. Per tre volte fu sindaco.\nSpos\u00f2 In\u00e9s de Su\u00e1rez, la famosa signora di Pedro de Valdivia, quando il vicer\u00e9 del Per\u00f9 del tempo ordin\u00f2 a Valdivia di porre fine alla sua scandalosa relazione o di affrontare la scomunica.\nAlla morte di Valdivia per mano dei Mapuche nella battaglia di Tucapel, i cittadini del Cile meridionale seguirono le volont\u00e0 scritte nel suo testamento prendendo Francisco de Villagra come loro capo. A Santiago, il \"cabildo\" in carica ignor\u00f2 la cosa proclamando Quiroga nuovo governatore. Fu per questo che per un certo periodo vi furono due governatori in Cile: Villagra a sud e Quiroga a nord. La situazione si risolse al ritorno di Villagra dalla zona meridionale, dove proseguiva la guerra, per reclamare il proprio titolo. Il \"cabildo\" gli concesse i poteri, obbligando Quiroga a cederli, cosa che Quiroga fece a malincuore.\nNel 1565 il vicer\u00e9 Lope Garc\u00eda de Castro mand\u00f2 rinforzi dal Per\u00f9 sotto la guida del generale Jer\u00f3nimo de Castilla. Castilla aveva l'ordine di arrestare Pedro de Villagra (zio di Francisco che era diventato governatore quando era protetto dal precedente vicer\u00e9), e mettere al suo posto Quiroga. Villagra cap\u00ec di essere troppo debole per difendere la sua posizione, e lasci\u00f2 l'incarico a Quiroga spostandosi in Per\u00f9.\nPrimo governo.\nIl primo governo (non contando la breve esperienza precedente, mai legata ad effettivi poteri) dur\u00f2 fino al 1567. Fu segnato da continui scontri con gli indiani, che spesso si risolvevano con vittorie. Quiroga lanci\u00f2 una nuova campagna organizzata da Lorenzo Bernal del Mercado. Egli costru\u00ec una fortezza a Lebu, Quiapo, ricostru\u00ec Ca\u00f1ete e ripopol\u00f2 Arauco nel 1566. Port\u00f2 avanti la conquista dell'isola di Chilo\u00e9, mandando il proprio tenente governatore Mart\u00edn Ruiz de Gamboa a fondarvi la citt\u00e0 di Castro, e sottomettendo i suoi abitanti, i miti Cunco.\nNonostante questi trionfi, il tribunale non ne riconobbe la forza e, tornato nella capitale, scopr\u00ec che la Audiencia Reale del Cile lo aveva sostituito. Per un certo tempo si ritir\u00f2 dalla vita politica, dedicandosi agli affari.\nSecondo governo.\nNel 1575, come risultato di una discussione tra Audiencia Reale e governatore del tempo, Melchor Bravo de Saravia, fu chiamato una seconda volta a prendersi in carica il Regno del Cile. Fu nominato ufficialmente lo stesso anno di fronte al \"cabildo\". Il secondo mandato di Quiroga fu pi\u00f9 turbolento del primo. Oltre alla guerra di Arauco che proseguiva, vi furono le incursioni dei pirati, due terremoti (nel 1575) ed una lite con il vescovo di San Miguel sulle nomine alle cariche ecclesiastiche e sulla riduzione del reddito dei chierici, il che gli valse anche il pericolo di una scomunica.\nLa Spagna promise di inviare 500 uomini per concludere la guerra, ma solo 300 giunsero a destinazione. Inoltre, questi pochi uomini erano molto meno forti di quanto si sperava, ed erano quasi completamente disarmati. Nonostante queste difficolt\u00e0 e la sua malattia (dovette farsi portare su una sedia al campo di battaglia), Quiroga lanci\u00f2 una nuova offensiva contro i Mapuche, stavolta guidati dal toqui meticcio Alonso D\u00edaz.\nLa campagna ebbe relativamente successo, il che permise a Quiroga di affrontare una nuova minaccia, l'apparizione di Francis Drake al largo delle coste del Cile. Drake riusc\u00ec a saccheggiare il porto di Valpara\u00edso, ma quando tent\u00f2 l'assalto a La Serena trov\u00f2 la resistenza armata degli abitanti, e fu respinto.\nTerremoto di Valdivia.\nIl 16 dicembre 1575 un terremoto colp\u00ec il Cile meridionale, distruggendo le citt\u00e0 di La Imperial, Villarrica, Osorno, Castro e soprattutto Valdivia, dove la scossa provoc\u00f2 uno smottamento che ruppe il sistema di drenaggio del lago Ri\u00f1ihue. L'acqua si accumul\u00f2 fino a distruggere la diga naturale, portando ad un'alluvione.\nVecchiaia.\nLa grave malattia di Quiroga gli imped\u00ec di continuare a dirigere la guerra, e quindi decise di lasciare l'incarico al genero Mart\u00edn Ruiz de Gamboa. Bloccato a letto dal dolore, nei suoi ultimi giorni si dedic\u00f2 alla religione, circondato da monaci ai cui monasteri aveva concesso numerosi benefici. Mor\u00ec il 25 febbraio 1580. La moglie, In\u00e9s de Su\u00e1rez, mor\u00ec nello stesso anno."}
{"id": "2641069", "revid": "27727582", "url": "https://it.wikipedia.org/wiki?curid=2641069", "title": "Dipartimento francese dell'Alta-Savoia", "text": ""}
{"id": "2641070", "revid": "767487", "url": "https://it.wikipedia.org/wiki?curid=2641070", "title": "Canalete", "text": "Canalete \u00e8 un comune della Colombia facente parte del dipartimento di C\u00f3rdoba.\nIl centro abitato venne fondato nel 1952, mentre l'istituzione del comune \u00e8 del 2 febbraio 1979."}
{"id": "2641071", "revid": "27727588", "url": "https://it.wikipedia.org/wiki?curid=2641071", "title": "Catene montane", "text": ""}
{"id": "2641074", "revid": "438678", "url": "https://it.wikipedia.org/wiki?curid=2641074", "title": "I Love You Rosa", "text": "I Love You Rosa \u00e8 un film del 1972 diretto da Mosh\u00e9 Mizrahi.\nIl film ha ricevuto una nomination agli Oscar come miglior film straniero ed \u00e8 stato presentato in concorso al 25\u00ba Festival di Cannes."}
{"id": "2641078", "revid": "767487", "url": "https://it.wikipedia.org/wiki?curid=2641078", "title": "The House on Chelouche Street", "text": "The House on Chelouche Street \u00e8 un film del 1973 diretto da Mosh\u00e9 Mizrahi. Fu nominato all'Oscar al miglior film straniero.\nTrama.\nIl film racconta la storia di una famiglia sefardita di immigrati ebrei egiziani di Alessandria che nel 1947 si stabilisce a Tel Aviv. La famiglia \u00e8 composta da Clara, una vedova di 33 anni (interpretata da Gila Almagor) e dai suoi quattro figli. Vivono in un quartiere popolare circondato dalla loro famiglia allargata, tra cui la madre di Clara, Mazal, lo zio di Clara, Rafael, e Sultana, sua moglie. La trama \u00e8 incentrata sul primogenito, Sami, sulla sua evoluzione da timido quindicenne a lavoratore e attivista nell '\"Irgun\" (un movimento di resistenza che ha agito principalmente contro le forze militari britanniche) e il romantico attaccamento che sviluppa con un bibliotecario immigrato russo di 25 anni (Michal Bat-Adam, ora direttore). Oltre a ci\u00f2, Clara lotta con la pressione sociale per prendere un marito e i suoi sentimenti complessi a questo riguardo, complicati da un altro egiziano sefardita, interpretato da Yosef Shiloach, che prova forti sentimenti per lei. Il film \u00e8 una descrizione vivida e molto credibile della vita delle famiglie immigrate sefardite alla vigilia della dichiarazione dello stato di Israele, nonch\u00e9 della crescente violenza tra le forze britanniche e la popolazione locale, nonch\u00e9 della violenza dei palestinesi di origine araba nei confronti degli ebrei."}
{"id": "2641081", "revid": "767487", "url": "https://it.wikipedia.org/wiki?curid=2641081", "title": "La notte dei falchi", "text": "La notte dei falchi \u05de\u05d1\u05e6\u05e2 \u05d9\u05d5\u05e0\u05ea\u05df (Mivtsa Yonatan)\", Operazione Yonatan, noto anche come Entebbe - Operazione Thunderbolt\" \u00e8 un film del 1977 diretto da Menahem Golan.\nTrama.\nNarra dell'Operazione Entebbe del 1976, una celebre azione delle forze anti-terrorismo dell'esercito israeliano all'aeroporto di Entebbe. Oltre 100 ostaggi furono liberati dalle forze speciali dell'esercito con un raid a migliaia di km dalle proprie basi dopo che un gruppo di terroristi del Fronte Popolare per la Liberazione della Palestina e tedeschi avevano preso il controllo di un aereo Air France."}
{"id": "2641082", "revid": "27727736", "url": "https://it.wikipedia.org/wiki?curid=2641082", "title": "Micro-alghe", "text": ""}
{"id": "2641085", "revid": "599013", "url": "https://it.wikipedia.org/wiki?curid=2641085", "title": "Kathleen Wei\u00df", "text": "Gioca nel ruolo di palleggiatrice nel .\nCarriera.\nLa carriera di Kathleen Wei\u00df inizia nello Schweriner SC nel 1993, giocando prima nella squadra primavera e poi in prima squadra come riserva: in questo periodo vincer\u00e0 un campionato tedesco nel 2000. Nello stesso anno la societ\u00e0 decide di darla in prestito all'1. VC Parchim, squadra di seconda divisione, con la quale resta per tre stagioni. Ritornata allo Schweriner SC rester\u00e0 fino al 2008, vincendo nuovamente un campionato nel 2006 e due coppe di Germania nel 2005 e 2006. Dal 2003 entra a far parte stabilmente della nazionale tedesca.\nNel 2008 viene ingaggiata dalla squadra olandese del Martinus, una delle formazioni pi\u00f9 quotate a livello europeo: vince un campionato e una coppa dei Paesi Bassi. Nell'estate del 2009 vince con la nazionale tedesca la sua prima medaglia, un bronzo, al World Grand Prix e conquistata un quarto posto al campionato europeo. Nella stagione 2009-2010 si trasferisce in Italia, precisamente a Perugia, squadra di serie A1. Nel 2010 viene ingaggiata dall'\u0130qtisad\u00e7\u0131 Voleybol Klubu, squadra del massimo campionato azero; nel 2011 con la nazionale vince la medaglia d'argento al campionato europeo.\nNella stagione 2011-2012 ritorna in Italia per giocare nella , ma nel mese di gennaio 2012, a seguito del fallimento della societ\u00e0 veneta, passa al Chieri Volley. Nella stagione 2012-13 viene ingaggiata dal Volley Bergamo; con la nazionale vince la medaglia d'oro all'European League 2013 e quella d'argento al campionato europeo 2013.\nNel campionato 2014-15 gioca nella Extraliga ceca con il Volejbalov\u00fd klub Prost\u011bjov, dove resta per due annate, per poi essere ingaggiata nella stagione 2016-17 dal Miejski Klub Siatkarski, nella Liga Siatk\u00f3wki Kobiet polacca. Nella stagione 2017-18 ritorna al club di Prost\u011bjov mentre in quella successiva disputa la Superliga bulgara con la maglia del , aggiudicandosi la coppa nazionale e il campionato.\nRientra nella massima serie tedesca per la stagione 2019-20, accasandosi al ."}
{"id": "2641086", "revid": "438678", "url": "https://it.wikipedia.org/wiki?curid=2641086", "title": "Il mio caro John", "text": "Il mio caro John \u00e8 un film del 1964 diretto da Lars-Magnus Lindgren."}
{"id": "2641088", "revid": "116132927", "url": "https://it.wikipedia.org/wiki?curid=2641088", "title": "Rodrigo de Vivero y Velasco", "text": "Biografia.\nMentre si trovava a Manila Rodrigo de Vivero y Aberrucia dovette confrontarsi con l'insurrezione delle enclavi giapponesi nelle Filippine, soprattutto con Dilao. Fece deportare alcuni giapponesi nella loro madre patria, ed implement\u00f2 il controllo del commercio. Poco dopo ricevette messaggi da William Adams per conto di Tokugawa Ieyasu, il quale voleva stabilire contratti commerciali diretti con la Nuova Spagna. Furono scambiate lettere amichevoli, dando il via alle relazioni tra Giappone e Nuova Spagna.\nIl suo mandato di governatore delle Filippine fin\u00ec la pasqua del 1609. In seguito fu nominato conte di Valle e governatore, capitano generale e presidente della \"Audiencia\" di Panama.\nIl 30 settembre 1609, sulla strada di ritorno per il Messico, la nave di Rodrigo, la \"San Francisco\", naufrag\u00f2 in Giappone con un equipaggio di 373 uomini, nei pressi di Iwawada nella provincia di Kazusa (oggi Chiba). Delle altre due navi che accompagnavano Rodrigo, la \"Santa Ana\" riusc\u00ec a raggiungere un altro porto giapponese, mentre la \"San Antonio\" scomparve. Rodrigo de Vivero y Aberrucia y pass\u00f2 9 mesi in Giappone organizzando numerosi incontri con le loro autorit\u00e0, grazie all'aiuto di Luis Sotelo.\nLasci\u00f2 il Giappone a bordo di una nave costruita da William Adams, la \"San Buena Ventura\", nell'agosto 1610. Avrebbe potuto ripartire sulla \"Santa Ana\", ma prefer\u00ec accompagnare i giapponesi in modo da evitargli problemi all'arrivo in Nuova Spagna. Con lui c'erano 23 rappresentanti giapponesi, guidati dal commerciante di Kyoto Tanaka Shosuke (\u7530\u4e2d\u52dd\u52a9). Furono i primi giapponesi conosciuti ad aver attraversato il Pacifico.\nErano accompagnati anche dal padre francescano Alonso Mu\u00f1os, inviato ufficiale di Tokugawa Ieyasu per negoziare con le autorit\u00e0 spagnole. Lo Shogun gli consegn\u00f2 anche l'equivalente di 4000 ducati per il viaggio.\nDurante la sua permanenza strinse un accordo con i giapponesi, garantendosi privilegi extraterritoriali per un cantiere navale spagnolo ed una base navale nel Giappone orientale, in cambio del commercio trans-Pacifico e della tecnologia estrattiva usata nelle miniere d'argento messicane. Rodrigo chiese anche la mappatura delle coste giapponesi, la libert\u00e0 d'azione per i sacerdoti cattolici e l'espulsione degli olandesi.\nLuis de Velasco, vicer\u00e9 della Nuova Spagna, ricevette i 23 giapponesi ed espresse grande soddisfazione per il trattamento che i marinai spagnoli avevano ricevuto in Giappone. Decise di mandare un ambasciatore in Giappone, nella persona del famoso esploratore Sebasti\u00e1n Vizca\u00edno.\nVizca\u00edno ebbe anche il compito di restituire i 4000 ducati e di cercare le \"isole dell'oro e dell'argento\" che si credevano essere ad est del Giappone. Part\u00ec per il Giappone il 22 marzo 1611, e dopo un altro naufragio fece ritorno nel 1613 a bordo del galeone giapponese \"San Juan Bautista\" assieme al primo ambasciatore ufficiale giapponese per le Americhe e l'Europa. La nave era pilotata da Hasekura Tsunenaga."}
{"id": "2641089", "revid": "122895127", "url": "https://it.wikipedia.org/wiki?curid=2641089", "title": "Roberto Ranzani", "text": "Carriera.\nGiocatore.\nScoperto giovanissimo da Paolo Mazza, arriv\u00f2 alla SPAL verso la fine degli anni cinquanta ed esord\u00ec in Serie A a Torino contro la Juventus il 20 gennaio 1962. Ceduto in prestito alla , torn\u00f2 alla SPAL e gioc\u00f2 come titolare in Serie B.\nCeduto in compropriet\u00e0 al in cambio di Antonio Colombo nel 1965, torn\u00f2 a Ferrara l'anno successivo. Milit\u00f2 quindi nella nel 1966-1967, poi di nuovo alla SPAL e venne ceduto definitivamente al in Serie D assieme a Giorgio Fogar nel 1970. Concluse nel 1976 la sua carriera di calciatore in Serie C nel .\nRanzani ha giocato 10 partite in Serie A, 100 in Serie B (segnando una rete), oltre 200 in Serie C e un centinaio di gare in Serie D.\nDirigente.\nDismessa l'attivit\u00e0 di calciatore, divent\u00f2 dirigente sportivo iniziando proprio con il nel 1977 per proseguire con il che lo ebbe dirigente in tre occasioni, nel 1979, dal 1984 al 1991 e con cui conquist\u00f2 la Serie B nel 1988, infine nel 1994. Fu poi a Campobasso nel 1980, alla Casertana dal 1981 al 1984, al nel 1992 e al nel 1995. Torn\u00f2 quindi a Ferrara con la SPAL in due occasioni: nel 1997 fino al 2000 e nel 2002 sino al 2007. Dopo avere svolto per alcuni anni la professione di procuratore sportivo per conto di diversi calciatori, nell'estate 2012 ritorn\u00f2 alla SPAL nelle vesti di azionista di minoranza (5%) e presidente. Nella sua carriera da Direttore Sportivo vanta 5 promozioni tra i professionisti (Cosenza 2 volte, Ravenna, SPAL e Perugia) e una sola retrocessione (Avellino 1991/92).\n\u00c8 scomparso improvvisamente il 30 marzo 2016 a Ferrara, sua citt\u00e0 d'adozione, all'et\u00e0 di 73 anni."}
{"id": "2641091", "revid": "767487", "url": "https://it.wikipedia.org/wiki?curid=2641091", "title": "Heart of Lions Football Club", "text": "L'Heart of Lions Football Club \u00e8 una societ\u00e0 calcistica avente sede a Kpandu, in Ghana.\nFondata nel 2002, milita in OneTouch Premier League, massima divisione del calcio ghanese."}
{"id": "2641092", "revid": "339392", "url": "https://it.wikipedia.org/wiki?curid=2641092", "title": "To love ru", "text": ""}
{"id": "2641094", "revid": "180202", "url": "https://it.wikipedia.org/wiki?curid=2641094", "title": "Trick or Treat for UNICEF", "text": ""}
{"id": "2641096", "revid": "287204", "url": "https://it.wikipedia.org/wiki?curid=2641096", "title": "Rodrigo Org\u00f3\u00f1ez", "text": "Biografia.\nDimostr\u00f2 la sua lealt\u00e0 servendo come soldato per cinque anni prima di venire nominato secondo in comando, con l'obbiettivo di conquistare e governare la parte meridionale dell'impero Inca. Aiut\u00f2 Almagro nel suo colpo di stato a Cusco, alla guida di coloro che circondarono il palazzo Amaru Cancha catturando Hernando e Gonzalo Pizarro. In seguito guid\u00f2 l'esercito contro i fratelli Pizarro, ma fu sconfitto nel 1538. Fu giustiziato da Hernando Pizarro fuori Cusco, portando lo storico statunitense William H. Prescott a scrivere: \"Cos\u00ec mor\u00ec un cavaliere leale, deciso in consiglio, intraprendente in azione, che aveva attraversato le coste dell'America\"."}
{"id": "2641097", "revid": "287204", "url": "https://it.wikipedia.org/wiki?curid=2641097", "title": "Rodrigo Orgonez", "text": ""}
{"id": "2641101", "revid": "19933", "url": "https://it.wikipedia.org/wiki?curid=2641101", "title": "Rodrigo Pacheco y Osorio", "text": ""}
{"id": "2641102", "revid": "964734", "url": "https://it.wikipedia.org/wiki?curid=2641102", "title": "Il negozio di formaggi", "text": "Il negozio di formaggi (\"Cheese Shop Sketch\") \u00e8 uno sketch del \"Monty Python's Flying Circus\" trasmesso nel settimo episodio della terza serie.\nLo sketch.\nLo sketch inizia con un cliente erudito (John Cleese) che entra in un negozio di formaggi in cui si stanno esibendo dei musicisti greci (tre componenti dei Python) e dice al commesso (Michael Palin) che vuole comprare del Red Leicester, ma il commesso gli risponde che non lo ha. Per tutto lo sketch il cliente gli fa un elenco di alcuni tipi di formaggi e il commesso gli risponde sempre di no. Alla fine, quando il commesso dice al cliente che non ha nessun tipo di formaggio, il cliente gli spara e poi conclude \"Che inutile spreco di vita umana!\".\nLista di formaggi e di risposte.\nQuesta \u00e8 la lista dei formaggi che vengono man mano richiesti e di fianco, tra virgolette, le relative risposte:"}
{"id": "2641103", "revid": "767487", "url": "https://it.wikipedia.org/wiki?curid=2641103", "title": "Rodrigo Pacheco", "text": "Giovent\u00f9 e nomina a vicer\u00e9 della Nuova Spagna.\nRodrigo Pacheco y Osorio nacque in Spagna nel 1580. Era parente di Juan Antonio Pacheco, vicer\u00e9 di Catalogna. Dopo essersi distinto nel servizio militare, fu nominato inquisitore a Valladolid.\nQuando re Filippo IV di Spagna seppe della rivolta e dei disordini che coinvolgevano il precedente vicer\u00e9, Diego Carrillo de Mendoza y Pimentel, e l'arcivescovo di Citt\u00e0 del Messico, Juan P\u00e9rez de la Serna, scelse Pacheco y Osorio per investigare sulle cause e prendersi in carico il governo. Pacheco ricevette istruzioni dettagliate, tra cui quella di scoprire le vere cause dei disordini, e punire quelli che avevano sbagliato. Gli furono concessi poteri straordinari per raggiungere i suoi obbiettivi.\nMinacce straniere.\nGiunse a Citt\u00e0 del Messico il 3 novembre 1624, prendendo le redini del governo. Le istruzioni che aveva ricevuto furono temporaneamente accantonate, in modo da poter fronteggiare questioni pi\u00f9 urgenti. In quel periodo la Spagna era in guerra con Francia e Paesi Bassi, e la flotta olandese minacciava il porto sul Pacifico di Acapulco. Pacheco si impegn\u00f2 immediatamente per la difesa di Acapulco.\nIl 15 dicembre 1628 l'ammiraglio olandese Piet Hein cattur\u00f2 una flotta spagnola negli stretti che separano Florida e Bahamas. Questa flotta stava trasportando 12 milioni di pesos (per la maggior parte in oro) e molte merci dalla Nuova Spagna alla madre patria.\nIn seguito alcuni corsari olandesi occuparono la citt\u00e0 di Campeche (17 aprile 1633) ma furono scacciati da 200 soldati guidati dal capitano Francisco Maldonado. In ogni caso tornarono il 12 agosto, guidati da Jean de Fors, e saccheggiarono la citt\u00e0.\nPer proteggersi dalle incursioni indiane provenienti dal nord, Pacheco costru\u00ec l presidio di Cerralvo nel Nuovo Regno di Le\u00f3n e Castiglia (l'attuale Nuevo Le\u00f3n).\nI progetti di drenaggio.\nL'altro importante problema che affliggeva il nuovo vicer\u00e9 era il drenaggio, un problema costante per Citt\u00e0 del Messico.\nDato che la costruzione di dighe e sistemi di drenaggio era stata sospesa, Pacheco y Osorio fece ripartire i lavori nel 1626. Ricostru\u00ec e rinforz\u00f2 le mura cittadine dando il via a progetti minori tesi a completare i piani dell'ingegnere Adrian Boot. L'anno seguente il R\u00edo Cuautitl\u00e1n ruppe la diga che lo separava dal lago Zumpango. Il livello dell'acqua crebbe di mezzo metro, inondandola citt\u00e0. Il governo cittadino chiese al vicer\u00e9 di ordinare la costruzione di altri progetti di drenaggio. Il tempo passava, occupato con discussioni, e l'acqua deflu\u00ec.\nNel 1629 la citt\u00e0 sub\u00ec la sua peggiore inondazione della storia. Il R\u00edo Aculhuac\u00e1n ruppe le sue dighe, sommergendo l'intera citt\u00e0 fino a 2 metri d'acqua. I trasporti venivano effettuati con le canoe, e molte famiglie se ne andarono per sempre dalla capitale. Le piogge proseguirono, e l'acqua non accennava ad andarsene. Morirono probabilmente 30\u00a0000 persone, e si temette che la capitale potesse sparire del tutto. Alcune zone della citt\u00e0 rimasero sommerse per quattro anni.\nIl 19 maggio 1630 il vicer\u00e9 ordin\u00f2 di spostare la capitale a Tacubaya, un luogo vicino ma posto su un'altura, aprendo una discussione nelle gilde cittadine. Le gilde si opposero, proponendo invece di far ripartire i lavori. Prima della fine dell'anno l'ingegnere Enrico Mart\u00ednez aveva ripreso i lavori. Nel 1632 fu completato il canale Huehuetoca, ed era stato rinnovato il Calzada de San Crist\u00f3bal, un muro di cinta della citt\u00e0 che sarebbe servito come diga.\nRitorno in Spagna.\nIl vicer\u00e9 non era un amministratore onesto dei fondi pubblici. Avendo diretto molte opere pubbliche, molti soldi erano passati per le sue mani, ed una parte spariva. Torn\u00f2 in Spagna nel settembre 1635 da uomo enormemente ricco. Filippo IV lo riemp\u00ec di onori, nominandolo consigliere di Stato, gentiluomo di camera e maggiordomo di palazzo. In seguito divent\u00f2 ambasciatore spagnolo a Vienna. Mor\u00ec a Bruxelles 16 aprile del 1640."}
{"id": "2641105", "revid": "287204", "url": "https://it.wikipedia.org/wiki?curid=2641105", "title": "Dante Lopez", "text": ""}
{"id": "2641111", "revid": "819238", "url": "https://it.wikipedia.org/wiki?curid=2641111", "title": "Blocco telegrafico", "text": "Il blocco telegrafico \u00e8 stato il primo sistema di blocco, adottato dalle principali ferrovie del mondo, poco prima della met\u00e0 degli anni cinquanta del XIX secolo, che oltre a garantire l'invio di un solo treno per volta in ogni sezione di blocco permetteva lo scambio di informazioni e dispacci.\nIl blocco telegrafico fu l'applicazione del telegrafo alla sicurezza della circolazione ferroviaria; i dispacci di \"invio\" o di \"giunto\" (e tutte le eventuali comunicazioni aggiuntive) inviate mediante il telegrafo in codice morse, scritto su apposita striscia di carta, permettevano di assicurare il regolare invio di un treno in linea e la possibilit\u00e0 di informazioni sulla sua tabella di marcia.\nTali procedure, definite \"dispacci di movimento\", venivano scambiate tra i vari operatori addetti con i quali questi ultimi si scambiavano informazioni in merito ai movimenti dei treni in linea e ai \"giunti\" nelle stazioni. Per poter inviare un treno in linea si potevano accertare che il treno proveniente dall'altra stazione fosse regolarmente arrivato con tutti i suoi veicoli a destinazione.\nIn Italia la prima applicazione ferroviaria del telegrafo risale al 30 giugno 1847 ad opera di Carlo Matteucci dell'Universit\u00e0 di Pisa sulla tratta ferroviaria Pisa\u2013Livorno.\nIn seguito il blocco telefonico lo ha sostituito anche se in alcune compagnie ferroviarie del \"terzo mondo\" il sistema \u00e8 sopravvissuto a lungo in ragione della sua economia."}
{"id": "2641115", "revid": "358232", "url": "https://it.wikipedia.org/wiki?curid=2641115", "title": "Plastiche", "text": ""}
{"id": "2641118", "revid": "15756", "url": "https://it.wikipedia.org/wiki?curid=2641118", "title": "Battaglia di Singapore", "text": "La battaglia di Singapore fu il momento conclusivo e decisivo della campagna di Malesia, combattuta nel teatro bellico del Sud-Est Asiatico durante la seconda guerra mondiale dall'8 dicembre 1941 al 15 febbraio 1942. L'ultima fase della campagna (la effettiva battaglia di Singapore) ebbe inizio l'8 febbraio 1942 (con l'attacco giapponese da nord attraverso lo stretto di Johore) e termin\u00f2 il 15 febbraio con la resa totale delle forze britanniche e alleate e la vittoria completa dell'esercito giapponese. Combattuta subito dopo l'attacco giapponese su Pearl Harbor e il conseguente inizio della guerra del Pacifico, la campagna di Malesia e la battaglia di Singapore erano parte della grande offensiva combinata aereo-navale-terrestre scatenata dall'Impero del Sol Levante contemporaneamente in direzione delle Filippine, delle Indie olandesi e della Birmania.\nLa battaglia di Singapore rappresent\u00f2 una catastrofica sconfitta morale, politica e strategica per l'Impero britannico, la pi\u00f9 pesante della seconda guerra mondiale, e, secondo le parole dello stesso Winston Churchill, costitu\u00ec il disastro pi\u00f9 grave e la pi\u00f9 grande capitolazione della storia britannica.\nSituazione strategica.\nAlla conquista della \"Grande Asia Orientale\".\nLa pianificazione giapponese, in previsione di una grande guerra globale contro le potenze europee imperiali, prevedeva un attacco preliminare di sorpresa alla Flotta statunitense del Pacifico che era minacciosamente dislocata dal 1940 nelle Hawaii, per neutralizzarne le capacit\u00e0 di intervento offensivo verso il Sud-Est Asiatico. Ottenuto questo primo obiettivo, le forze imperiali giapponesi avrebbero attaccato contemporaneamente, fidando su una netta superiorit\u00e0 aerea e navale, i possedimenti strategici americani delle Filippine, olandesi nelle Indie orientali e britannici in Malesia e Birmania. Lo scopo strategico-politico di queste complesse operazioni combinate consisteva in primo luogo nella conquista di territori estremamente ricchi di materie prime fondamentali per lo sforzo bellico del Giappone (petrolio del Borneo, gomma e stagno della Malesia) ed inoltre nella costituzione della cosiddetta \"Sfera di co-prosperit\u00e0 della Grande Asia orientale\", organismo ideato anche per mascherare a scopi propagandistici nei confronti delle popolazioni locali l'occupazione giapponese, che avrebbe dovuto essere potenzialmente autosufficiente e invulnerabile ad eventuali tentativi di controffensiva anglosassoni.\nL'offensiva generale prevedeva una serie di operazioni coordinate cronologicamente e territorialmente in modo che ogni nuova conquista offrisse opportunit\u00e0 strategiche per successive avanzate. A questo scopo, dopo il riuscito attacco di Pearl Harbor, le due offensive iniziali furono quindi portate sulle Filippine e sulla Malesia, considerati punti di appoggio strategici per la successiva invasione dell'Indonesia e per l'attacco via terra alla Birmania. Le forze armate imperiali giapponesi, esaltate dalla propaganda e persuase della propria invincibilit\u00e0, erano pronte ad eseguire questi grandi compiti e nella nazione era diffuso un patriottismo di massa ed un'approvazione quasi generale alla guerra contro le potenze occidentali, mistificata come una naturale missione di dominio in Asia per instaurare un'era di pace e serenit\u00e0 sotto la guida dell'Impero del Sol Levante.\nDopo aver preso nel 1919, su impulso dell'ammiraglio John Jellicoe, la decisione di costituire a Singapore una grande base navale da trasformare nel pilastro del potere dell'Impero britannico nel sud est asiatico e nella stazione principale in cui radunare la flotta in caso di complicazioni belliche, il governo di Londra aveva incontrato grandi difficolt\u00e0 ad attivare in tempi brevi questo programma in primo luogo per i contrasti tra gli alti capi militari sulle scelte riguardo alla strategia da adottare per proteggere la nuova base. Dopo le polemiche tra il generale Hugh Trenchard, il primo capo della RAF, favorevole ad affidare la difesa soprattutto alle forze aeree, e l'ammiraglio David Beatty, convinto del ruolo decisivo delle corazzate e delle batterie di cannoni pesanti costieri, sostanzialmente venne data la preferenza al potenziamento delle difese fisse sull'isola e vennero quindi progettate grandi postazioni di fuoco di artiglieria nelle localit\u00e0 di Changri e Faber dove sarebbero stati posizionati potenti cannoni da 381\u00a0mm orientati a respingere un possibile attacco via mare di una eventuale flotta nemica.\nNegli anni trenta vari specialisti militari iniziarono a mettere in evidenza un possibile pericolo per la base navale di Singapore, che era stata costruita sulla costa settentrionale dell'isola nello stretto di Johore, da parte di un nemico proveniente da nord dopo un'avanzata terrestre lungo la penisola di Malacca. Nel 1938 il comandante in capo del momento, generale William Dobbie, condivideva questi timori e diede inizio alla costruzione di una serie di fortificazioni campali nello Johore, a nord dello stretto. Alla vigilia della seconda guerra mondiale vennero quindi inviate due brigate di fanteria indiana e venne predisposto un piano di potenziamento dei campi di aviazione. Nel 1940 il nuovo comandante, generale Lionel Bond, afferm\u00f2 che la protezione di Singapore dipendeva dalla difesa della penisola malese e richiese tre divisioni di fanteria e 500 aerei moderni, ma la catastrofica situazione della Gran Bretagna dopo la caduta della Francia e la minaccia di una invasione tedesca, impedirono di attivare questo programma. Nel 1940-41 giunsero a Singapore altre sei brigate di fanteria ma le forze aeree rimasero antiquate e molto ridotte di numero rispetto ai piani che prevedevano la necessit\u00e0 di 336 aerei moderni.\nIl mancato potenziamento delle difese di Singapore discese dalle difficolt\u00e0 militari oggettive della Gran Bretagna, ma anche dalle decisioni prese da Winston Churchill e dai capi politico-militari britannici che preferirono potenziare le difese metropolitane e soprattutto rafforzare continuamente, con truppe, materiali e aerei moderni, lo scacchiere del Nord-Africa, ritenuto molto pi\u00f9 importante del teatro del Sud-Est asiatico. Queste decisioni derivarono anche dalla sottovalutazione della minaccia giapponese e dalla convinzione della superiorit\u00e0 delle limitate forze imperiali nei confronti di un avversario orientale, ritenuto debole e antiquato. Questo convincimento era condiviso, fino alla vigilia della guerra, anche dai capi militari britannici presenti sul posto; anche il governatore civile, sir Shenton Thomas, manteneva piena fiducia sulla solidit\u00e0 delle difese di Singapore e manifestava grande ottimismo.\nInvasione della Malesia.\nLa conquista della Malesia e della grande base imperiale di Singapore venne affidata dallo Stato maggiore Imperiale alla XXV Armata dell'Esercito Imperiale giapponese (\"Dai-Nippon Teikoku Rikugun\", letteralmente \"Esercito del pi\u00f9 grande Impero giapponese\" o semplicemente anche \"Kogun\", Esercito dell'Imperatore) guidata dall'energico e attivo generale Tomoyuki Yamashita, costituita da due esperte divisioni di fanteria (la 5\u00aa Divisione fanteria e la 18\u00aa Divisione fanteria) e dalla divisione della Guardia Imperiale, stazionate nell'isola di Hainan e in Cocincina e appartenenti al Gruppo d'armate meridionale (\"Nanpo gun\") del maresciallo Hisaichi Terauchi.\nSi trattava di un complesso omogeneo, molto ben addestrato alla guerra nella giungla, fortemente motivato, ma di non eccezionale consistenza numerica (circa 35.000 uomini di prima linea, con altri 30.000 in supporto); rafforzato per\u00f2 da un cospicuo contingente di carri armati (circa 210 mezzi, impiegati prevalentemente come massa d'urto in appoggio della fanteria) e soprattutto dalle notevoli forze aeree dell'Esercito e della Marina (circa 560 aerei moderni da caccia, bombardamento e attacco anti-nave), posizionati negli aerodromi in Indocina, che avrebbero ottenuto subito una netta e decisiva superiorit\u00e0 sui velivoli anglosassoni. La 2\u00aa Flotta giapponese dell'ammiraglio Kondo (costituita da due incrociatori da battaglia veloci classe Kongo e da numerosi incrociatori, cacciatorpediniere e naviglio minore ma non da portaerei, tutte impegnate nelle Hawaii) avrebbe garantito la sicurezza dei trasporti truppe e conquistato la superiorit\u00e0 navale nelle acque del Mar Cinese meridionale.\nDa parte britannica, la difesa della penisola malese che sbarrava l'accesso da settentrione alla grande base imperiale di Singapore era stata affidata alle truppe del Malaya Command sotto il comando del generale Arthur Percival, a sua volta dipendente dal Comando dell'Estremo Oriente guidato dal \"Air Chief Marshall\" Robert Brooke-Popham. Costituito inizialmente in prevalenza da truppe indiane non molto preparate, questo raggruppamento di forze era stato rinforzato prima dell'inizio della guerra da una divisione di fanteria australiana. Nel complesso le forze britanniche erano numerose, oltre 88.000 soldati, ma disomogenee e prive di mezzi corazzati; le forze aeree disponibili, al comando del \"Air Vice-Marshall\" Conway Walter Pulford, erano inizialmente molto scarse, solo 141 aerei da combattimento, e tecnicamente inferiori a quelle giapponesi. Inoltre la dislocazione di queste truppe era errata; a causa delle difficolt\u00e0 del terreno con le sue alte montagne centrali e la fitta giungla attraversata solo da poche strade principali, i reparti indiani e australiani erano stati sparpagliati lungo le coste orientale e occidentale della Malacca e in parte frazionate per difendere i numerosi aeroporti costruiti.\nGli alti comandi britannici avevano previsto in caso di invasione giapponese di attivare il \"piano Matador\" per avanzare in Thailandia e prevenire gli invasori, ma difficolt\u00e0 organizzative e indecisioni politico-militari impedirono la tempestiva attuazione del progetto. Quindi le truppe del generale Yamashita poterono sbarcare senza opposizione fin 8 dicembre 1941 a Singora e Patani (5\u00aa Divisione fanteria), nella parte thailandese dell'istmo di Krah, ed a Kota Bharu (18\u00aa Divisione fanteria) in territorio malese; contemporaneamente la divisione della Guardia imperiale avanzava via terra dalla Thailandia. L'attacco giapponese ebbe pieno successo ed il 10 dicembre le truppe nipponiche della 5\u00aa Divisione fanteria, avanzando da Singora, avevano gi\u00e0 superato il confine e raggiunto la costa occidentale della penisola di Malacca e iniziavano a discendere verso sud nella regione del Kedah.\nLe truppe giapponesi del generale Yamashita mostrarono subito una netta superiorit\u00e0 tattica sul nemico; impiegando efficaci tattiche di infiltrazione nella giungla e piccoli sbarchi diversivi lungo la costa, le forze nipponiche superarono gli sbarramenti costituiti lungo le due strade costiere dai britannici. Inoltre l'armata nipponica disponeva della netta superiorit\u00e0 aerea, mentre sul mare, dopo la catastrofe di Kuan Tan, la Royal Navy aveva abbandonato le acque malesi per ripiegare nell'Oceano Indiano. In queste condizioni le truppe giapponesi della 5\u00aa Divisione fanteria prima sconfissero la posizione difensiva anglo-indiana di Jitra, impiegando anche carri armati e artiglieria; quindi aggirarono con una manovra da Patani la linea sul fiume Perak che il generale Percival sperava di poter difendere, infine superarono la linea di Kampar con uno sbarco dal mare effettuato con numerose piccole imbarcazioni requisite sul posto.\nI giapponesi alle porte di Singapore.\nAll'inizio del gennaio 1942 le forze britanniche furono costrette a ripiegare, dopo aver abbandonato grandi depositi di equipaggiamenti, sulla linea del fiume Slim che copriva gli importanti campi di aviazione di Kuala Lampur; le forze giapponesi, molto motivate e ben addestrate, si rafforzarono durante la difficile avanzata nella giungla, effettuata con mezzi limitati, catturando e utilizzando i notevoli materiali e mezzi abbandonati intatti dal nemico. In particolare i problemi di trasporto furono superati dall'ufficiale di stato maggiore, l'energico colonnello Hondo, impiegando gli autocarri catturati che permisero di motorizzare completamente le divisioni di punta dell'armata e di integrare le biciclette, utilizzate ampiamente dalla fanteria nipponica lungo le strade costiere.\nIl comando britannico dell'Estremo Oriente guidato, dopo la destituzione del \"Air Chief Marshall\" Brooke-Popham il 27 dicembre, prima dal generale Henry Pownall e quindi dal generale Archibald Wavell (nominato capo dell'ABDA con quartier generale a Giava), sembrava deciso a difendere la punta della Malacca e coprire Singapore. Era previsto, in rinforzo alle forze del generale Percival, l'arrivo di squadriglie di caccia Hurricane, di una divisione di fanteria britannica dalla metropoli e di due nuove brigate anglo-indiane; effettivamente un gruppo di cinquanta caccia Hurricane arriv\u00f2 a Singapore il 14 gennaio, il 3 gennaio arriv\u00f2 una brigata indiana, il 22 gennaio una seconda brigata indiana, mentre il 29 gennaio sbarc\u00f2 il grosso della 18\u00aa Divisione fanteria britannica, reduce da tre mesi di navigazione in alto mare. Ma proprio in quello stesso giorno il generale Percival era stato costretto ad ordinare alle sue forze di ripiegare sull'isola di Singapore, abbandonando la resistenza nella penisola malese.\nNella notte dell'8 gennaio le truppe giapponesi della 5\u00aa Divisione fanteria in avanzata sulla costa occidentale, supportatate da un gruppo di carri armati, erano riuscite a superare la linea difensiva sul fiume Slim ed a raggiungere il ponte stradale sul fiume, isolando a nord del corso d'acqua il grosso delle forze anglo-indiane che quindi dovettero ripiegare in fretta subendo pesanti perdite. Il generale Wavell, giunto a Singapore, apprese la notizia del disastro sul fiume Slim e ordin\u00f2 un ripiegamento generale dalla Malesia centrale verso lo Johore; quindi Kuala Lampur venne abbandonata l'11 gennaio e la gola di Tempin il 13 gennaio. Nel frattempo i giapponesi della 18\u00aa Divisione fanteria stavano avanzando sulla costiera orientale e Kuan Tan era stata occupata gi\u00e0 il 6 gennaio.\nGiunto nello Johore, il generale Yamashita pot\u00e9 concentrare le sue divisioni e avanzare sfruttando la sviluppata rete stradale presente nella regione; nonostante la tenace resistenza degli australiani a Gemas e Segamet, la Guardia imperiale giapponese riusc\u00ec a superare le difese degli anglo-indiani sul fiume Muar, costringendo il nemico ad un nuovo ripiegamento verso l'ultima linea difensiva sulla punta della Malacca da Batu Pahat a Mersing. Il 27 gennaio anche questa linea difensiva venne attaccata in forze ed il generale Percival decise di ripiegare oltre lo stretto di Johore nell'isola di Singapore, eventualit\u00e0 gi\u00e0 prevista dal pessimista generale Wavell e comunicata a Churchill ed agli stati maggiori britannici a Londra.\nLa difficoltosa ritirata su Singapore venne effettuata attraverso la diga che collegava l'isola alla Malacca e venne completata con successo la mattina del 31 gennaio; l'ultimo reparto britannico a ripiegare, i 250 soldati superstiti del 2\u00ba battaglione \"Argyll and Sutherland Highlanders\", attraversarono al suono delle cornamuse la diga che subito dopo venne fatta saltare in aria. In 54 giorni, al costo di soli 4.600 perdite, i giapponesi avevano occupato l'intera penisola malese ed ora erano in vista del loro obiettivo principale, mentre le forze britanniche avevano subito la perdita di 25.000 uomini, principalmente prigionieri, ed ora erano ammassati sull'isola di Singapore, le cui difese apparivano totalmente inadeguate.\nLe forze in campo.\nFin dal 16 gennaio Winston Churchill aveva appreso da un realistico messaggio del generale Wavell che le prospettive di difendere con successo Singapore non erano molto buone e che le sue difese erano gravemente carenti; il Primo Ministro venne a conoscenza che le artiglierie pesanti da 381\u00a0mm delle batterie costiere Changri e Faber erano praticamente inutilizzabili verso il lato di terra, che la costa settentrionale dell'isola e la base navale erano prive di fortificazioni, che non esistevano fossati anticarro, n\u00e9 campi di mine nello stretto di Johore, n\u00e9 ostacoli campali nella giungla. La difesa della grande base imperiale essendo stata affidata, secondo i piani prebellici, alle difese terrestri nella Malacca, dopo la caduta della penisola malese, Singapore era quasi sguarnita sul lato di terra. Di fronte a queste notizie, Churchill, dopo aver manifestato tutto il suo disappunto e la sua delusione, consider\u00f2 la possibilit\u00e0 di una rinuncia a continuare la battaglia per salvaguardare le truppe e dirottare i rinforzi previsti, in arrivo dalla metropoli, verso la Birmania o Giava. Questi piani tuttavia incontrarono la netta disapprovazione del primo ministro australiano John Curtin che richiese fortemente la difesa ad oltranza di Singapore, considerata uno sbarramento decisivo a protezione dell'Australia. Di fronte alle proteste di uno dei pi\u00f9 importanti \"dominions\" dell'impero e anche per considerazioni di prestigio e propaganda, Churchill decise quindi di continuare la difesa di Singapore, trasformata in una dimostrazione dell'orgoglio e della risolutezza britannica. L'isola sarebbe stata difesa ad oltranza senza ipotizzare una resa o una ritirata.\nLa situazione a Singapore era per\u00f2 ormai molto critica; sottoposta a pesanti bombardamenti aerei da parte dell'aviazione giapponese, la citt\u00e0 era sovrastata da una nera cappa di fuliggine sollevata dalle grandi nubi di fumo provenienti dai deposti di carburante della base navale e dei depositi Shell di Kranji incendiati dal fuoco dell'artiglieria giapponese su ordine del generale Yamashita; gli uragani che si abbattevano quotidianamente facevano ricadere a terra una pioggia nera che impregnava cose e persone. L'artiglieria giapponese poteva colpire ogni area dell'isola e della citt\u00e0 e molti quartieri erano stati distrutti, le precarie abitazioni indigene erano in macerie; le strade erano cosparse di rovine, c'era mancanza di acqua, i cadaveri rimanevano abbandonati lungo le vie, odori nauseanti si diffondevano nella citt\u00e0, provenienti dall'incendio, dal cedimento del sistema di raccolta dei rifiuti e dalle grandi riserve di alcolici e liquori (oltre cinque milioni di galloni) fatte disperdere dal governatore nel sistema fognario per evitare che cadessero in mano del nemico, di soldati sbandati o della popolazione indigena.\nIl comando britannico si attendeva l'attacco principale sulla parte nord-orientale dell'isola dove era stato schierato il 3\u00ba Corpo d'armata anglo-indiano del generale Lewis Heath con la 11\u00aa Divisione indiana del generale Berthold Key, in cui erano confluiti i resti della 9\u00aa Divisione indiana distrutta in Malesia, e la 18\u00aa Divisione fanteria britannica del generale Menton Beckwith-Smith con tre brigate, da poco arrivata in colonia e ancora in parte disorganizzata dopo il lungo viaggio. Considerando la regione a ovest della diga di Johore una zona inadatta a grandi manovre offensive, il generale Arthur Percival aveva affidato la difesa di questo settore principalmente alle due brigate della 8\u00aa Divisione australiana del generale Gordon Bennett, indebolita e scarsamente coesa dopo le precedenti battaglie, e alla inesperta 44\u00aa Brigata indiana. Inoltre un attacco diversivo sull'isola Urbin a nord della punta orientale di Changri da parte di reparti della Guardia imperiale giapponese il 7 febbraio, contribu\u00ec ad ingannare il generale Percival che ancora il mattino dell'8 febbraio comunic\u00f2 al generale Archibald Wavell che il concentramento nemico principale era a nord della base navale. La costa meridionale dell'isola era affidata al generale Frank Keith Simmons che disponeva di due brigate di fanteria malese e di un corpo di volontari. Il generale Percival disponeva ancora nonostante le perdite di circa 85.000 soldati, di cui 70.000 di truppe combattenti, organizzati in 38 battaglioni di fanteria - 17 indiani, 13 britannici, sei australiani e due malesi - tre battaglioni di mitraglieri, nove reggimenti di artiglieria, tre reggimenti anticarro e 152 cannoni antiaerei. Riserve di viveri per tre mesi erano stati raccolti nei depositi di Bukit Timah, Changi e Keppel Harbour, mentre 17 milioni di galloni di acqua erano disponibili nelle grandi riserve Peirce e MacRitchie al centro dell'isola.\nL'artiglieria giapponese schierata sulla punta dello Johore poteva ora bersagliare gli aeroporti dell'isola a Tengah, Seletar e Sembawang e quindi il 2 febbraio il generale Percival decise, in accordo con il comandante delle forze aeree, \"Air Vice-Marshall\" Conway Walter Pulford, di evacuare la massa degli aerei da combattimento a Sumatra; in questo modo la difesa aerea di Singapore rimase affidata solo ad un piccolo gruppo di caccia Hurricane basati a Kallang, assolutamente non in grado di contrastare la netta superiorit\u00e0 aerea giapponese.\nIl 6 febbraio il generale Yamashita comunic\u00f2 ai suoi subordinati il suo piano di battaglia per l'attacco a Singapore; l'azione avrebbe avuto inizio nella serata dell'8 febbraio con lo sbarco della 5\u00aa Divisione fanteria del generale Takuro Matsui e della 18\u00aa Divisione fanteria del generale Renya Mutaguchi ad ovest della diga di Johore in una zona quasi impraticabile ricca di mangrovie e piante rampicanti. Dopo aver raggiunto una posizione solida le truppe avrebbero prima occupato l'aeroporto di Tengah e quindi sarebbero avanzate verso i villaggi di Bukit Panjang e Bukit Timah. Un attacco secondario sarebbe stato sferrato dalla divisione della Guardia Imperiale del generale Takuma Nishimura nel settore della diga di Johore per occupare il villaggio di Mandai e quindi deviare verso est e aggirare la grande base navale britannica situata sulla costa nord-orientale dell'isola.\nDopo aver ottenuto questi obiettivi il generale Yamashita intendeva avanzare subito verso l'importante collina di Bukit Timah e quindi occupare le riserve di acqua dolce situate al centro dell'isola, Peirce, MacRitchie e Seletar, la cui conquista, secondo il generale nipponico, avrebbe costretto il comando britannico ad arrendersi a causa anche della mancanza d'acqua potabile, dopo l'interruzione delle condutture che passavano per lo stretto di Johore, per rifornire le sue truppe e la numerosa popolazione civile confluita a Singapore. Il piano del generale Yamashita venne aspramente criticato per motivi di orgoglio di corpo dal generale Nishimura che lament\u00f2 la missione secondaria assegnata ai suoi soldati della Guardia imperiale. Tra i due generali gi\u00e0 in precedenza si erano verificate incomprensioni dovute, secondo il generale Yamashita, alla scarsa aderenza agli ordini del comandante della Guardia ed anche del comandante della 5\u00aa Divisione fanteria, generale Matsui, che era costata dure perdite a Gemas e aveva ritardato l'avanzata finale su Singapore. Anche un tentativo del generale Sosaku Suzuki, capo di stato maggiore dell'armata, di comporre la conflittualit\u00e0 non ottenne risultati. Yamashita ingnor\u00f2 le proteste del generale Nishimura e prosegu\u00ec nei suoi piani dopo aver stabilito il suo posto di comando nel palazzo del sultano dello Johore a Bukit Serene, da cui era perfettamente visibile la parte settentrionale dell'isola.\nLa battaglia.\nSbarco sull'isola.\nLe truppe giapponesi, dopo la lunga avanzata vittoriosa nella penisola malese e dopo aver raggiunto lo stretto di Johore, erano estremamente motivate e con il morale altissimo; riuscirono ad attraversare le acque ed a sbarcare con successo nella parte ovest dell'isola sorprendendo ancora una volta le composite forze britanniche del generale Percival. Secondo i piani del generale Yamashita l'attraversamento dello stretto di Johore avrebbe dovuto avere luogo il 7 febbraio con l'obiettivo di conquistare Singapore entro l'11 febbraio, il \"kigensetsu\", il \"Giorno della Fondazione\" dell'Impero, ma difficolt\u00e0 nel trasporto dei materiali e delle barche attraverso la giungla fino ai ricoveri nascosti lungo le rive dei piccoli fiume Skudai, Malayu e Perepat, dove erano gi\u00e0 radunate le imbarcazioni a motore corazzate, costrinsero ad un rinvio di 24 ore. Ulteriori difficolt\u00e0 sorsero il mattino dell'8 febbraio durante la fase di imbarco dei soldati della 5\u00aa e della 18\u00aa Divisione fanteria; alcune barche si rovesciarono e andarono persi armi e materiali; infine alle ore 20.30 della sera le prime 150 imbarcazioni sbucarono dalla foce del fiume Skudai e comparvero nello stretto di Johore, pronte a iniziare la traversata.\nDall'alba dell'8 febbraio l'artiglieria giapponese aveva iniziato un pesante bombardamento delle posizioni nemiche sulla costa settentrionale dell'isola, il fuoco continu\u00f2, con un breve intervallo alle ore 12.50, per 15 ore di seguito e colp\u00ec in particolare la 22\u00aa Brigata australiana, la \"Dalforce\" (un reparto di volontari cinesi) e la 44\u00aa Brigata indiana, schierate sulla costa ad occidente della diga distrutta. Le truppe britanniche erano ampiamente disperse nel terreno ondulato e riparate dal sottobosco e dalle piante di mangrovie e non subirono perdite elevate; tuttavia la loro situazione divenne difficile con il passare delle ore, per l'interruzione delle comunicazioni e dei collegamenti tra i reparti, per la mancanza di visibilit\u00e0, per la pioggia continua. Apparentemente i comandi britannici ritennero che i bombardamenti sarebbero continuati per giorni e che l'attacco non fosse imminente e quindi non impiegarono la propria artiglieria per colpire le zone di concentramento del nemico.\nAlle ore 20.15 l'artiglieria giapponese increment\u00f2 ancora il fuoco e tutti i 168 cannoni disponibili intervennero contemporaneamente; dopo altri 15 minuti il tiro dei cannoni venne spostato dalla linea costiera e diretto contro le retrovie e i posti di comando britannici. Il generale Yamashita concentr\u00f2 sedici battaglioni, rinforzati da altri cinque battaglioni di riserva per attaccare i tre battaglioni australiani della 22\u00aa Brigata del generale Harold B. Taylor, ottenendo una superiorit\u00e0 locale decisiva; la 5\u00aa e la 18\u00aa Divisione avevano a disposizione ognuna circa 150 imbarcazioni, tra barche smontabili e natanti corazzati, non mancarono gruppi di soldati giapponesi che attraversarono a nuoto. Complessivamente furono trasportati nella prima ondata 4.000 soldati giapponesi che entrarono in azione subito contro i meno di 3.000 difensori. Nell'oscurit\u00e0 della notte piovosa, rischiarata solo dai bagliori degli incendi dei serbatoi di Kranij, gli australiani individuarono le imbarcazioni nemiche quando giunsero a 30-50 metri dalla riva ed aprirono il fuoco con le mitragliatrici.\nAlcune imbarcazioni furono colpite e affondate dal fuoco delle mitragliatrici pesanti e localmente i giapponesi subirono perdite ma nel complesso l'operazione di attraversamento si svolse con pieno successo; gli australiani combatterono in grave inferiorit\u00e0 numerica, con scarsa visibilit\u00e0 a causa del malfunzionamento dei riflettori e con modesto sostegno dell'artiglieria e dei mortai; quindi vennero superati e sconfitti. I primi soldati giapponesi sbarcarono alle ore 20.45 ed in quindici minuti sbaragliarono due compagnie del 18\u00ba reggimento australiano, superarono la costa e iniziarono ad infiltrarsi nella giungla. In altri punti la resistenza australiana fu pi\u00f9 aspra, reparti della 5\u00aa Divisione fanteria si aprirono il passo con un attacco alla baionetta contro le compagnie del 20\u00ba reggimento. Alle ore 23.30 il generale Taylor comunic\u00f2 al generale Gordon Bennett, comandante della divisione australiana, che la situazione era difficile e che i giapponesi erano sbarcati e stavano penetrando nell'entroterra.\nDalla sua posizione nel palazzo del sultano dello Johore il generale Yamashita apprese finalmente le favorevoli notizie: la 5\u00aa Divisione fanteria spar\u00f2 un razzo di segnalazione rosso per indicare che lo sbarco aveva avuto successo e pochi minuti dopo un razzo bianco conferm\u00f2 che anche la 18\u00aa Divisione fanteria era riuscita ad attestarsi sulla riva. La situazione degli australiani peggior\u00f2 nella notte, tra le ore 01.00 e 03.00 i tre battaglioni della 22\u00aa Brigata iniziarono a ripiegare, secondo gli ordini del generale Taylor, abbandonando le posizioni sulla costa; la manovra era difficile e una parte delle truppe venne dispersa dai soldati giapponesi in avanzata, altri reparti riuscirono a ritirarsi verso il piccolo villaggio di Ama Keng per coprire l'aeroporto di Tengah. Alle ore 04.00 il generale Yamashita, che si era trasferito sullo stretto per controllare l'imbarco degli ultimi reparti della 5\u00aa Divisione, ordin\u00f2 di attaccare al pi\u00f9 presto le nuove posizioni australiane; complessivamente durante la notte sbarcarono oltre 13.000 soldati giapponesi ed altri 12.000 dopo l'alba del 9 febbraio.\nNel primo mattino del 9 febbraio la situazione dei reparti della 22\u00aa Brigata continu\u00f2 a peggiorare; i resti del battaglione del 18\u00ba reggimento furono subito attaccati ad Ama Keng all'alba e i giapponesi occuparono il villaggio dopo aspri scontri, gli australiani superstiti ripiegarono verso l'aeroporto di Tengah dove arrivarono, alle ore 10.00, anche i resti del battaglione del 19\u00ba reggimento che erano stati circondati dal nemico. Il battaglione del 20\u00ba reggimento combatt\u00e9 meglio e riusc\u00ec a ritirarsi in ordine fino alla nuova posizione di Bulim, a ovest di Bukit Panjong. I reparti australiani, costituiti da soldati giovani ed inesperti, avevano subito pesanti perdite ed erano esausti, gruppi di sbandati si dispersero nella giungla e fuggirono fino ai depositi nelle retrovie, alcuni raggiunsero anche Singapore.\nIl generale Gordon Bennett cerc\u00f2 di controllare la situazione e arrestare l'avanzata giapponese con una serie di misure improvvisate; un battaglione del 29\u00b0 reggimemto, appartenente alla 27\u00aa Brigata fanteria del generale Duncan Maxwell che era schierata sulla destra della 22\u00aa Brigata, venne inviato, per rinforzare lo schieramento del generale Taylor, all'aeroporto di Tengah e contrattaccare. Il movimento si svolse in ritardo e il battaglione giunse solo alle ore 06.00 del mattino del 9 febbraio; invece di contrattaccare verso Ame Keng gli australiani dovettero contrastare subito l'attacco dei giapponesi della 5\u00aa Divisione all'aeroporto.\nAttacco a Bukit Timah.\nNella mattinata del 9 febbraio il generale Percival apprese degli sbarchi giapponesi ma apparentemente continu\u00f2 a credere che un altro attacco sarebbe stato sferrato contro la parte nordorientale dell'isola; quindi decise di mantenere concentrato il 3\u00ba Corpo d'armata del generale Heath a est della diga di Johore e invi\u00f2 di rinforzo al generale Bennett che era in grande difficolt\u00e0 solo i due battaglioni della 12\u00aa Brigata indiana del generale Archie Paris, proveniente dalle riserve centrali, che avrebbero dovuto schierarsi nell'area di Bukit Panjang. I pochi caccia Hurricane rimasti cercarono durante la giornata di intralciare l'avanzata giapponese con una serie di incursioni sulla costa e ottennero qualche successo, ma ormai la situazione logistica era disastrosa, anche l'aeroporto di Kallang era fortemente danneggiato ed il generale Percival autorizz\u00f2 il \"Air Vice-Marshall\" Pulford ad abbandonare l'isola e trasferire gli ultimi aerei a Sumatra.\nIl mattino del 9 febbraio le truppe britanniche cercarono di organizzare una nuova linea difensiva per bloccare l'avanzata giapponese; la manovra si svolse nella confusione e tra accesi contrasti tra i generali comandanti. Invece di contrattaccare, come richiesto dal generale Bennett, il comandante della 22\u00aa Brigata, generale Taylor, esausto e vicino ad un crollo nervoso, decise di ripiegare sulla cosiddetta \"linea Kranij-Jurong\", compresa da nord a sud tra il corso di questi due fiumi. Egli propose inoltre al generale Paris, comandante della 12\u00aa Brigata appena arrivata, di schierarsi a nord delle sue truppe e prolungare la linea difensiva, inoltre anche la 44\u00aa Brigata indiana del generale G.C.Ballantine, ancora in posizione sulla costa sud-occidentale, avrebbe dovuto ripiegare. Il generale Bennett si dimostr\u00f2 fortemente contrario a questo movimento di ritirata ma il generale Percival arriv\u00f2 nel pomeriggio del 9 febbraio al quartier generale del comandante australiano e, dopo avere evidenziato la grande importanza di salvaguardare i depositi di equipaggiamenti e carburante di Kranij e Bukit Timah, approv\u00f2 le proposte di Taylor e ordin\u00f2 il ripiegamento sulla \"linea Kranij-Jurong\".\nNel tardo pomeriggio del 9 febbraio le forze giapponesi ottennero nuovi importanti successi e la situazione dei britannici divenne ancor pi\u00f9 difficile; la 5\u00aa Divisione fanteria raggiunse e occup\u00f2 l'aeroporto di Tengah che venne precipitosamente abbandonato dagli australiani, mentre a nord, nell'area della diga di Johore, anche i soldati della divisione della Guardia Imperiale del generale Nishimura passarono all'attacco alle ore 19.30 e iniziarono ad attraversare lo stretto su mezzi da sbarco radunati alla foce del fiume Skudai. Questo settore era difeso dai due battaglioni della 27\u00aa Brigata australiana del generale Maxwell che tuttavia, preoccupato soprattutto della minacciosa avanzata dei giapponesi da ovest, aveva gi\u00e0 iniziato a pianificare una ritirata dalla diga e non prest\u00f2 grande attenzione ad un possibile attacco da nord anche se dal mattino era in corso un violento bombardamento di artiglieria nemico attraverso lo stretto. L'attacco della Guardia imperiale fu duramente contrastato dai difensori e i giapponesi subirono perdite rilevanti; tuttavia riuscirono a conquistare un punto d'appoggio ad ovest della diga. A mezzanotte del 9 febbraio gli australiani avevano ripiegato di 300 metri ma ancora trattenevano il nemico, ma alle ore 04.00 il generale Maxwell ordin\u00f2 la ritirata e quindi la diga venne abbandonata e la brigata arretr\u00f2 fino a Bukit Mandai lungo la Woodlands Road. Nel frattempo il generale Yamashita era sbarcato sull'isola di Singapore e aveva stabilito il suo posto di comando a nord dell'aeroporto di Tengah, dove apprese, all'alba del 10 febbraio, che l'attacco della Guardia imperiale era stato respinto; ben presto invece divenne chiaro che al contrario i soldati giapponesi avevano superato la diga e che gli australiani avevano abbandonato il campo e si erano ritirati verso sud.\nDurante la giornata del 10 febbraio anche la improvvisata \"linea Kranij-Jurong\" venne abbandonato dopo limitati combattimenti a causa soprattutto di una serie di errori di comando e della disorganizzazione tra le truppe britanniche; il generale Percival apprese solo alle 05.00 del mattino della ritirata della 27\u00aa Brigata australiana dal settore della diga. Alle ore 07.30 i giapponesi attaccarono in forze la 12\u00aa Brigata indiana e gli anglo-indiani furono costretti a ripiegare verso Bukit Panjong, abbandonando la parte settentrionale della linea difensiva; nelle ore successive il generale Paris, comandante della brigata, continu\u00f2 la ritirata fino al villaggio. Alle ore 09.00 il generale Taylor, sulla base di un'errata comprensioni delle disposizioni del generale Percival per costituire preventivamente una posizione arretrata su cui organizzare eventualmente un'ultima resistenza, ordin\u00f2 un ulteriore ritirata della 22\u00aa Brigata fino al villaggio di Bukit Timah. Infine la linea croll\u00f2 anche nel settore meridionale sul fiume Jurong quando il generale Ballantine ripieg\u00f2 a sua volta verso est con la 44\u00aa Brigata indiana.\nIl generale Percival cerc\u00f2 di organizzare un nuovo schieramento e di proteggere la parte centrale dell'isola; egli ordin\u00f2 quindi al generale Maxwell di collegarsi sulla sua destra con la 11\u00aa Divisione indiana del generale Key e di coprire il villaggio di Mandai che sbarrava la strada per Nee Soon. Inoltre costitu\u00ec la cosiddetta \"Tomforce\" al comando del tenente colonnello Thomas con tre battaglioni trasferiti dal 3\u00ba Corpo d'armata del generale Heath, ancora fermo nel settore nord-orientale dell'isola, per rafforzare lo schieramento di Bennett. Nel frattempo il generale Taylor doveva difendere Bukit Timah, ed anche contrattaccare, con i resti dei suoi tre battaglioni e con una forza improvvisata al comando del colonnello Boyes, denominata \"battaglione X\".\nLe forze giapponesi sbarcate sull'isola mancavano di artiglieria pesante e avevano notevoli difficolt\u00e0 logistiche, tuttavia il comando della XXV Armata decise ugualmente di sfruttare la situazione e la confusione dell'avversario e avanzare subito verso il centro dell'isola dove erano i quartieri residenziali occidentali, dominati a 163 metri di altezza dalle alture strategiche di Bukit Timah. Il 10 febbraio quindi il generale Yamashita concentr\u00f2 la 5\u00aa Divisione del generale Matsui, rafforzata da reparti di carri armati intorno all'aeroporto di Tengah, mentre la 18\u00aa Divisione si concentr\u00f2 sulla Jurong Road; il generale giapponese decise di effettuare una marcia forzata notturna per raggiungere all'alba le alture di Bukit Timah e attaccarle di sorpresa con una manovra da nord della 5\u00aa Divisione che sarebbe passata attraverso il villaggio di Bukit Panjang e da ovest della 18\u00aa Divisione fanteria.\nAlle ore 03.00 la fanteria giapponese della 18\u00aa Divisione al comando del generale Mutagushi, avanzando lungo la Jurong Road, arriv\u00f2 di sorpresa a contatto con i reparti del tutto impreparati del \"battaglione X\" che, al comando del colonnello Boyes, costituivano l'avanguardia della 22\u00aa Brigata australiana. Colti di sorpresa, gli australiani furono sbaragliati e i giapponesi conquistarono la posizione con un assalto alla baionetta nell'oscurit\u00e0 della notte rischiarata dalle fiamme di un deposito di carburante incendiato. Anche altri due battaglioni della 22\u00aa Brigata del generale Taylor furono travolti. L'attacco frontale dei soldati giapponesi alla collina di Bukit Timah si svolse in un'atmosfera drammatica nel corso di una tempesta con venti fortissimi e tuoni; senza farsi sconcertare, la fanteria della 18\u00aa Divisione sfrutt\u00f2 le difficolt\u00e0 ambientali per avanzare senza essere individuata mentre i soldati australiani rimasero bloccati nei loro ripari e furono sorpresi a distanza ravvicinata.\nContemporaneamente anche la 5\u00aa Divisione fanteria del generale Matsui avanz\u00f2 nella notte lungo la Choa Chu Kang Road contro la 12\u00aa Brigata indiana; i soldati giapponesi respinsero il battaglione indiano del 19\u00b0 Hyderabad e attaccarono nella notte, con il rinforzo di un gruppo di 40 carri armati, le linee del 29\u00ba reggimento australiano che sbarrava la strada per Bukit Panjang. Gli australiani respinsero i primi attacchi e distrussero tre carri, ma furono rapidamente costretti a ripiegare abbandonando la posizione; i giapponesi poterono avanzare lungo la Upper Bukit Timah Road in direzione del villaggio di Bukit Timah. Due deboli tentativi di bloccare la marcia nemica da parte di elementi del reggimento britannico \"Plymouth Argyll\" lungo la strada ed all'entrata del villaggio furono superati e i soldati giapponesi della 5\u00aa Divisione a mezzanotte dell'11 febbraio occuparono Bukit Timah.\nDalla posizione dominante sulla collina di Bukit Timah le truppe giapponesi erano ora in vista del loro ultimo obiettivo: nella piana di Singapore si estendevano i quartieri occidentali, con prati, bungalow, campi da golf e da cricket, fattorie, ippodromi; sulla sinistra erano le due grandi riserve d'acqua dolce MacRitchie e Peirce, di grande importanza per il sostentamento della popolazione della citt\u00e0, l'estesa area urbana era raggiunta dalla Bukit Timah Road e dalla Holland Road che convergevano nella Orchand Road dentro Singapore.\nCrollo delle difese britanniche.\nIl generale Percival aveva comunicato il 9 febbraio al generale Wavell l'andamento sfavorevole della battaglia: il nemico era riuscito a sbarcare e aveva conquistato l'aeroporto di Tengah, le forze australiane avevano subito gravi perdite, la situazione era \"indubbiamente seria\"; il generale Wavell decise di recarsi sul posto e il 10 febbraio raggiunse Singapore dove osserv\u00f2 personalmente lo scadimento del morale e la disorganizzazione delle difese; il comandante in capo del ABDA, gi\u00e0 scettico sull'esito della battaglia, si convinse dell'impossibilit\u00e0 di prolungare la resistenza e manifest\u00f2 pessimismo. Al contrario a Londra il primo ministro Churchill dopo aver appreso le cattive notizie, esort\u00f2, con una comunicazione del 10 febbraio al generale Wavell, a prolungare al massimo la resistenza, parlando in modo enfatico di \"battaglia all'ultimo sangue\", di proseguire il combattimento \"ad ogni costo senza risparmiare militari e civili\", di estremo sacrificio dei generali, di \"onore dell'impero e dell'esercito britannico\" e di occasione di \"entrare nella storia\". Motivata in parte da ragioni di prestigio e di orgoglio imperiale, l'eloquenza del Primo Ministro non convinse il generale Wavell che replic\u00f2 in tono asciutto e realistico l'11 febbraio, dopo essere rientrato a Giava dal suo soggiorno di 24 ore a Singapore.\nIl comandante in capo britannico conferm\u00f2 che la situazione generale appariva compromessa e che le forze del generale Percival, pur superiori numericamente, erano disorganizzate e moralmente scosse; infine il generale Wavell, dopo aver comunicato a Churchill di aver inviato al comando di Singapore l'ordine di resistere secondo le indicazioni del Primo Ministro, rendeva noto di aver subito un incidente alla schiena per una caduta accidentale e che quindi doveva rimanere in ospedale a Giava per alcune settimane.\nNonostante le esortazioni di Churchill e Wavell, le difese britanniche di Singapore si stavano disgregando; gli incitamenti dei capi politico-militari non galvanizzarono la resistenza, al contrario paralizzarono e irritarono gli ufficiali ed i soldati abbandonati in una situazione senza speranza con la prospettiva della morte o della prigionia. Si verificarono le prime manifestazioni di disintegrazione tra le truppe, gruppi di disertori rifluirono verso la citt\u00e0 per trovare scampo, sbandati saccheggiarono alcune zone commerciali; a Singapore, devastata dagli incendi, la situazione stava diventando drammatica: i cadaveri rimanevano abbandonati nelle strade, mentre le condizioni della popolazione degradarono rapidamente a causa della mancanza d'acqua, della stanchezza e della paura per l'arrivo dei giapponesi, di cui si temevano violenze brutali come a Nanchino.\nIl giorno 11 febbraio dopo la perdita di Bukit Timah il generale Percival cerc\u00f2 di coprire le importanti riserve d'acqua MacRitchie con la cosiddetta \"Massey Force\", un raggruppamento di circostanza inviato dal 3\u00ba Corpo d'armata del generale Heath, al comando del generale Tim Massey-Beresford; una nuova linea difensiva venne costituita con la 22\u00aa Brigata australiana, il II battaglione dei \"Gordon Highlanders\" e la 44\u00aa Brigata indiana lungo la Reformatory Road, e nel pomeriggio il primo attacco giapponese venne respinto dagli australiani nonostante il fuoco d'artiglieria e i bombardamenti aerei del nemico. Nel corso della giornata il generale Yamashita aveva inviato una lettera al comandante britannico per invitarlo alla resa, ma Percival non diede alcuna risposta al messaggio che era stato lanciato con un contenitore da un aereo giapponese.\nIl mattino del 12 febbraio le truppe giapponesi ripresero gli attacchi contro il fianco occidentale del nuovo schieramento britannico; la divisione della Guardia imperiale attacc\u00f2 verso Nee Soon e mise in difficolt\u00e0 i reparti indiani della 11\u00aa Divisione del generale Key; le linee sembrarono sul punto di cedere ma infine l'intervento di rinforzi Gurkha e di artiglieria di riserva e la tenace resistenza di alcune formazioni riusc\u00ec ad impedire uno sfondamento definitivo. Pi\u00f9 a sud le altre due divisioni giapponesi attaccarono lungo la Bukit Timah Road e raggiunsero la Chinese High School prima di essere fermati; in questo settore la 22\u00aa Brigata australiana, passata al comando del colonnello Arthur Varley, organizz\u00f2 un'ostinata resistenza e respinse gli attacchi per l'intera giornata.\nNel frattempo per\u00f2 il generale Percival, dopo essersi consultato con il comandante del 3\u00ba Corpo d'armata, generale Heath, aveva preso la decisione di organizzare nella notte un ultimo ripiegamento fino alla linea difensiva finale intorno alla citt\u00e0 in un perimetro di 28 miglia di ampiezza. Il piano prevedeva la ritirata della 18\u00aa Divisione fanteria del generale Beckwith-Smith che avrebbe abbandonato le sue posizioni costiere e si sarebbe schierata a destra della 11\u00aa Divisione indiana dalle riserve d'acqua, dove era gi\u00e0 in posizione la 53\u00aa Brigata, fino a collegarsi con le truppe del settore meridionale del generale Simmons attraverso Paya Lebar e Kallang. Le grandi batterie di Changi furono abbandonate e le truppe giapponesi appresero dalle enormi esplosioni ascoltate in lontananza sulla loro sinistra della distruzione delle postazioni di fuoco. Anche gli australiani, che si erano battuti coraggiosamente nella giornata del 12 febbraio, si ritirarono nella notte sull'ultima posizione a Tanglin dove si collegarono sulla sinistra con la 44\u00aa Brigata indiana e con la 1\u00aa Brigata malese che sbarrava la strada costiera.\nIl giorno 13 febbraio le truppe britanniche riuscirono a concludere con successo la manovra di ripiegamento e a consolidare le loro posizioni; i primi attacchi giapponesi non ottennero risultati e sulla costa meridionale le truppe malesi difesero ostinatamente la collina di Pasir Panjang respingendo la 18\u00aa Divisione giapponese che aveva attaccato dopo un pesante bombardamento d'artiglieria. Nella stessa giornata venne attuato dal comando britannico il piano gi\u00e0 predisposto di evacuazione da Singapore di circa 3.000 persone tra tecnici, ufficiali di stato maggiore, infermiere e altro personale esuberante; partirono anche il \"Air Vice-Marshall\" Pulford ed il contrammiraglio Ernest Spooner, comandante delle forze navali. Le squadre navali giapponesi intercettarono le piccole imbarcazioni che trasportavano i soldati e molte furono distrutte o catturate; Pulford e Spooner naufragarono su una piccola isola insieme a 45 compagni, dove, in preda alle privazioni ed alle malattie, entrambi morirono entro aprile.\nNonostante i continui successi il generale Yamashita non era privo di preoccupazioni; consapevole di non disporre dei soldati e dell'artiglieria pesante necessari per sostenere un eventuale lungo assedio, temeva che i britannici organizzassero una difesa prolungata intorno a Singapore e che si preparassero ad una battaglia ad oltranza all'interno dell'area urbana. Ipotizzava inoltre che il nemico avrebbe potuto rafforzare la guarnigione con l'arrivo via mare di altre truppe. Il comandante giapponese era quindi impaziente di accelerare le operazioni e di concludere subito la battaglia. Dopo aver allertato le forze aeree e navali giapponesi sul possibile arrivo di nuove forze nemiche, organizz\u00f2 un nuovo piano d'attacco da nord, con la divisione della Guardia imperiale del generale Nishimura che avrebbe aggirato la riserva MacRitchie e marciato lungo la Bradell Road, e da sud, lungo la costa, dove avrebbe attaccato la 18\u00aa Divisione del generale Mutaguchi in direzione della caserma Alexandra.\nI combattimenti del 14 febbraio furono molto violenti; precedute da pesante fuoco di artiglieria, i soldati giapponesi attaccarono tutti i settori del perimetro difensivo finale di Singapore. Sulla costa i soldati del reggimento malese continuarono a battersi validamente pur ripiegando lentamente lungo la costa verso il porto sulla cresta di Pasir Panjong; sul fronte settentrionale la 53\u00aa Brigata di fanteria britannica fu costretta a ritirarsi lungo la Thompson Road e prese posizione a nord della Bradell Road, mentre anche la 54\u00aa e la 55\u00aa Brigata fanteria della 18\u00aa Divisione britannica furono ugualmente sottoposti a duri attacchi. Nel primo pomeriggio i fanti giapponesi della 18\u00aa Divisione del generale Mutaguchi sopraffecero finalmente la resistenza del reggimento malese e del \"Loyal Regiment\" e avanzarono lungo la costa dove raggiunsero alle ore 13.40 l'ospedale militare Alexandra. I soldati giapponesi attaccarono brutalmente a colpi di baionetta il personale dell'ospedale che intendeva arrendersi, e uccisero anche una parte dei feriti e dei malati; oltre 250 soldati britannici furono uccisi all'arma bianca mentre altre centinaia furono radunati in un piccolo edificio vicino all'ospedale in condizioni di estremo disagio e in parte metodicamente fucilati il giorno seguente. La brutale violenza dispiegata dai soldati giapponesi, diretta dal capo ufficio operazioni dell'armata, colonnello Tsuji, dava dimostrazione ai generali britannici della spietata combattivit\u00e0 dei soldati del Sol Levante e faceva temere ulteriori massacri in caso di prolungamento della resistenza e di rifiuto di arrendersi.\nResa del generale Percival.\nDi fronte all'imminente cedimento definitivo delle difese il comando britannico stava procedendo ad attuare il programma di demolizioni sistematiche preparato nell'eventualit\u00e0 pi\u00f9 disastrosa; vennero quindi distrutti i cannoni pesanti e campali, quelli contraerei, i depositi e la documentazione segreta; le grandi riserve di benzina avio furono incendiati. Fin dal 13 febbraio il contrammiraglio Spooner aveva ordinato di distruggere i depositi di carburante sull'isola Blakang Mati a sud del porto di Singapore. La distruzione della base navale venne invece messa in atto solo parzialmente; il bacino galleggiante fu affondato e le pompe vennero demolite ma, nonostante ordini precisi, alcuni programmi di distruzione, a causa della fretta e della confusione, non vennero attuati.\nNegli ultimi giorni della battaglia il generale Wavell e il generale Percival si scambiarono una serie di messaggi sempre pi\u00f9 drammatici; il 13 febbraio il comandante in capo dell'ABDA scrisse ancora di necessit\u00e0 di \"combattere fino alla fine, come state facendo\" e il 14 febbraio ribad\u00ec che le truppe britanniche dovevano \"continuare ad infliggere il massimo danno al nemico per il pi\u00f9 lungo tempo possibile, combattendo se necessario casa per casa\"; ma nella sua replica il generale Percival, dopo aver illustrato la situazione senza speranza e l'impossibilit\u00e0 sia di difendersi sia di contrattaccare, scrisse che \"in queste condizioni \u00e8 improbabile che la resistenza possa durare pi\u00f9 di un giorno o due\" e che \"sarebbe arrivato il momento in cui un ulteriore spargimento di sangue non sar\u00e0 di alcuna utilit\u00e0\", egli quindi richiedeva \"pi\u00f9 ampi poteri discrezionali\".\nIl generale Wavell, dopo aver ricevuto la pessimistica comunicazione di Percival, rifer\u00ec a Churchill che la fine della battaglia era imminente e che era \"improbabile che la resistenza duri ancora a lungo\"; a questo punto anche il Primo Ministro si rassegn\u00f2 alla sconfitta e, dopo aver consultato i capi di stato maggiore, rinunci\u00f2 ai suoi piani di battaglia ad oltranza e scrisse a Wavell che \"voi siete l'unico giudice del momento in cui non si potr\u00e0 pi\u00f9 ottenere alcun risultato a Singapore\" e che si dovevano dare al generale Percival \"le istruzioni del caso\". Il mattino del 15 febbraio il comandante in capo britannico quindi comunic\u00f2 a Percival che, dopo aver effettuato tutte le demolizioni e dopo aver autorizzato tentativi di fuga con ogni mezzo dalla citt\u00e0, egli, quando fosse stato convinto di non poter continuare la battaglia, \"poteva cessare la resistenza\". Wavell terminava ringraziando il comandante di Singapore e i suoi soldati per \"i generosi sforzi degli ultimi giorni\"; il generale Percival concluse la triste corrispondenza con un ultimo messaggio in cui confermava che era nell'impossibilit\u00e0 di \"combattere pi\u00f9 a lungo\" e affermava che \"tutti i soldati hanno fatto del loro meglio\".\nIl mattino del 15 febbraio il generale Percival riun\u00ec per un'ultima conferenza a Fort Canning, il quartier generale posto al centro di Singapore, i suoi comandanti subordinati; in un'atmosfera lugubre, con un caldo soffocante, le finestre ostruite con sacchetti di sabbia e il fumo degli incendi ristagnante intorno all'edificio, i generali discussero la situazione e le decisioni da prendere. Il quadro delineato da Percival era pessimo: i viveri, dopo la caduta in mano giapponese dei grandi depositi al centro dell'isola, si sarebbero esauriti entro pochi giorni, le munizioni di artiglieria ed il carburante erano molto scarse, l'acqua sarebbe bastata solo per altre ventiquattro ore, bisognava temere anche il diffondersi della peste; le uniche alternative possibili erano o un contrattacco per cercare di riconquistare i depositi di viveri e acqua o la resa. Tutti gli ufficiali presenti, compresi i generali Heath, Bennett e Simmons convennero che un contrattacco era impossibile; inoltre la situazione era ancor pi\u00f9 grave a causa dei segni di logoramento delle truppe britanniche della 18\u00aa Divisione fanteria che avevano ceduto alcune posizioni sulla cresta del Mount Pleasant; il generale Heath si pronunci\u00f2 fortemente per la resa; dopo qualche resistenza il generale Percival si rassegn\u00f2 e comunic\u00f2 che avrebbe chiesto al nemico un cessate il fuoco per le ore 16.00.\nQuindi nel primo pomeriggio il maggiore Cyril Wild, il generale di brigata T.K. Newbigging e il segretario coloniale Hugh Fraser si diressero su un automezzo scoperto lungo la Bukit Timah Road per entrare in contatto con le prime linee giapponesi della 5\u00aa Divisione fanteria; raggiunta la linea del fronte i tre ufficiali percorsero 600 metri a piedi portando una bandiera bianca e una bandiera britannica. Dopo essere stati bloccati da una pattuglia nipponica, si incontrarono dopo un'ora con il baffuto colonnello Ichij Sugita che richiese a nome del generale Yamashita che il generale Percival si recasse di persona al quartier generale dell'armata, alla fabbrica della Ford di Bukit Timah, per discutere i termini della resa.\nAlle ore 16.00 il generale Percival si rec\u00f2 a piedi sulle prime linee insieme al maggiore Wild ed ai generali di brigata Newbigging e Torrence che esponevano ancora una volta una bandiera bianca ed una bandiera britannica; l'incontro tra i due comandanti in capo alla fabbrica della Ford di Bukit Timah, alla presenza del colonnello Sugita, di vari ufficiali e di giornalisti, fotografi e cineoperatori giapponesi, fu breve e teso. Il generale Yamashita richiese bruscamente una resa immediata e senza condizioni, minacciando di sferrare un attacco notturno alle ore 20.00; il generale Percival, dopo qualche resistenza, dovette accettare l\"'ultimatum\" del generale giapponese e firmare il documento di resa che stabiliva il cessate il fuoco e la fine dei combattimenti a Singapore a partire dalle ore 20.30 del 15 febbraio 1942.\nBilancio e conseguenze.\nCon la resa di Singapore, rinominata poi dai giapponesi \"Shonan-to\", caddero prigionieri oltre 80.000 ufficiali e soldati dell'Impero britannico insieme a grandi quantit\u00e0 di armamenti e materiali. Il destino di questi soldati negli anni successivi fu tragico: esposti a privazioni, brutalit\u00e0 e malattie, oltre il 27% dei prigionieri occidentali sarebbero morti prima della fine della guerra. Circa 16.000 soldati furono raccolti nel campo di Zhangj, presso Singapore, tutti gli altri furono trasferiti, dopo un durissimo viaggio in treno e dopo marce a piedi di notte e nel fango in tappe di dodici ore per 300 chilometri, fino ai campi della ferrovia in costruzione Thailandia-Birmania. Nei cantieri della ferrovia i pi\u00f9 resistenti sarebbero sopravvissuti in un regime di lavoro e di vita estremamente duro.\nLa caduta di Singapore fu un grande disastro militare per i britannici e permise all'esercito giapponese di raggiungere decisive posizioni strategiche che consentirono in tempi brevi di invadere e conquistare con facilit\u00e0 le Indie Olandesi e la Birmania, e dominare tutto il Sud-Est asiatico fino a minacciare l'India e l'Australia. Ancor pi\u00f9 rilevanti furono le conseguenze morali e psicologiche della inattesa e rapida caduta della grande base imperiale di cui era stata esaltata per anni l'imprendibilit\u00e0. Rappresentando la grande sconfitta delle potenze bianche occidentali per mano di una potenza militare asiatica, simboleggi\u00f2 la fine dell'invincibilit\u00e0 e della superiorit\u00e0 dell'impero britannico. Le conseguenze sul potere e sul prestigio delle potenze occidentali si sarebbero dimostrate durature e irreversibili; anche dopo la fine vittoriosa della guerra, l'impero britannico e le altre potenze coloniali non riconquistarono pi\u00f9 il loro potere e i movimenti indipendentistici delle popolazioni locali si giovarono della perdita di prestigio degli occidentali per sviluppare la lotta per la decolonizzazione e l'indipendenza.\nIl disastro in Malesia e la caduta di Singapore scatenarono grandi polemiche in Gran Bretagna e attirarono il biasimo su Churchill, ritenuto responsabile politico per aver trascurato di rinforzare adeguatamente la base; anche i comandanti militari vennero aspramente criticati per la loro scarsa energia, per la mancanza di spirito offensivo ed anche per le modalit\u00e0 umilianti della resa finale. Riguardo alle cause della disfatta britannica, il generale Yamashita accus\u00f2 il pregiudizio razziale e il senso di superiorit\u00e0 dei britannici che imped\u00ec di valutare in tempo la temibile efficienza delle sue forze; egli inoltre critic\u00f2 le esitazioni e la timidezza operativa del generale Percival. Il comandante giapponese rivel\u00f2 che nella fase finale della battaglia le sue truppe di prima linea, circa 30.000 uomini, erano molto inferiori numericamente alla guarnigione britannica costituita da circa 70.000 soldati combattenti; inoltre la sua artiglieria era rimasta con soli 100 proiettili per ogni cannone, sufficienti solo per poche ore di fuoco; le sue divisioni mancavano di munizioni ed equipaggiamenti. Egli riusc\u00ec a ingannare il suo avversario con le minacce e la brutalit\u00e0 e richiese la resa vantando una superiorit\u00e0 di forze che di fatto non aveva.\nRepressione e violenze delle truppe giapponesi a Singapore.\nDurante la campagna di Malesia e alcuni giorni prima della capitolazione le truppe giapponesi avevano gi\u00e0 manifestato una forte carica di aggressivit\u00e0 ed occasionalmente si erano verificati episodi di atrocit\u00e0 contro prigionieri, feriti e popolazione locale come all'ospedale militare Alexandra. Fu tuttavia alcuni giorni dopo la caduta della piazzaforte britannica che le forze nipponiche diedero inizio ad una sistematica e preparata opera di repressione e violenza contro la popolazione di Singapore che, essendo principalmente di origine cinese, era ritenuta naturalmente ostile all'Impero del Sol Levante. Dopo alcuni episodi di violenza \"esemplare\" verso fomentatori di disordini, il cosiddetto \"sook ching\" (\"pulizia\" o \"ripulitura\" in cinese dialettale) ebbe inizio il 18 febbraio e si prolung\u00f2 fino al 3 marzo causando almeno 5.000 morti; le uccisioni furono organizzate metodicamente sulla base di liste preparate per tempo dagli agenti della Kempeitai, che erano presenti a Singapore dal 1941, e comunicate al comando militare.\nIl piano di repressione e annientamento venne progettato dettagliatamente del capo ufficio operazioni della XXV Armata, tenente colonnello Masanobu Tsuji, su ordine diretto del comandante in capo, generale Yamashita, mentre operativamente le operazioni furono dirette dal tenente colonnello Masayuki Oishi, comandante del Gruppo campale n.2 della Kempeitai. I militari giapponesi identificarono cinque categorie di nemici da eliminare in queste operazioni considerate di prevenzione contro opposizione o riottosit\u00e0 da parte di possibili avversari o resistenti: volontari anti-giapponesi, comunisti, membri di societ\u00e0 segrete, saccheggiatori ed altri nemici (elementi filo-britannici, membri del Kuomintang). Un regime di terrore venne instaurato tra la popolazione. Tutti i cinesi maschi tra 15 e 50 anni furono ammassati in centri di raccolta primitivi dove furono sottoposti alla fame ed alle intemperie per giorni prima della cosiddetta \"selezione\" che peraltro si effettu\u00f2 spesso nell'improvvisazione e nella fretta per liberare dai compiti di occupazione e repressione la maggior parte delle truppe necessarie in altri teatri di operazione.\nA causa della disorganizzazione e della mancanza di agenti infiltrati e di interpreti tra la popolazione cinese, la selezione fu spesso del tutto arbitraria e basata su facili elementi di riconoscimento per l'individuazione dei presunti nemici; vennero quindi eliminate le persone tatuate, quelli che portavano occhiali (considerati intellettuali comunisti o nazionalisti), studenti, professori, funzionari civili, medici, operai e personale alle dipendenze di occidentali, gli immigrati cinesi appena arrivati. Nei vari campi la selezione si svolse disordinatamente e con procedure ampiamente differenti, anche il numero degli uccisi vari\u00f2 sensibilmente; le procedure di eliminazione si svolsero in modo poco accurato, spesso alla presenza di testimoni, con errori materiali e con tecniche brutali come l'annegamento e le fucilazioni in massa sulle spiagge con le mitragliatrici, come a Zhang Yi.\nIl \"sook ching\" era diretto ad annientare rapidamente ogni velleit\u00e0 di resistenza della popolazione locale in modo da poter lasciare di guarnigione in Malesia e Singapore solo forze modeste e trasferire i reparti combattenti nelle zone operative; inoltre i massacri rispondevano anche ad una \"missione\" di vendetta dell'impero del Sol Levante verso la comunit\u00e0 cinese che non aveva accettato il \"benevolo\" dominio del Giappone ed aveva aiutato finanziariamente la resistenza della Cina all'aggressione del 1937. Le operazioni di terrore e \"selezione\" tra le comunit\u00e0 cinesi non furono limitare a Singapore ma si estesero anche in tutte le zone urbane della Malesia; le vittime di atrocit\u00e0 e massacri potrebbero aver raggiunto il numero di 20.000; episodi di macabre uccisioni si verificarono anche a Kuala Lampur."}
{"id": "2641131", "revid": "1712264", "url": "https://it.wikipedia.org/wiki?curid=2641131", "title": "Stazione di Sesto Calende", "text": "La stazione di Sesto Calende \u00e8 una stazione ferroviaria posta all'incrocio delle linee Domodossola-Milano e Luino-Oleggio, a servizio dell'omonima citt\u00e0.\n\u00c8 gestita da Rete Ferroviaria Italiana.\nStrutture e impianti.\nIl primo piazzale serve la Domodossola\u2013Milano, ed \u00e8 composto da quattro binari, di cui tre serviti da banchine (uno, due e tre):\nIl secondo piazzale serve la Luino-Oleggio, ed \u00e8 composto da tre binari (quinto, sesto e settimo):\nI due piazzali sono collegati all'estremit\u00e0 nord da una bretella di raccordo (questo binario viene chiamato Binario 8), che consente ai treni merci provenienti dal Gottardo (via Pino) di proseguire verso Gallarate e Milano senza invertire la marcia; i lavori per la costruzione di tale bretella si sono conclusi con l'attivazione, nel 2006.\nMovimento.\nLa stazione \u00e8 servita dai treni regionali (R) di Trenitalia sul percorso Milano-Domodossola, dai treni regionali (R) di Trenord sul percorso Milano-Arona, e dai treni regio express (RE) di Trenord sul percorso Milano-Domodossola, che effettuano fermata solo nelle stazioni principali.\nFino al 13 dicembre 2013 la stazione era servita da due coppie di treni regionali di Trenitalia sul percorso Novara (FS)-Laveno e da una coppia di treni regionali, sempre effettuali da Trenitalia, sul percorso Novara (FS)-Sesto Calende."}
{"id": "2641133", "revid": "287204", "url": "https://it.wikipedia.org/wiki?curid=2641133", "title": "Vitoret", "text": "La Voigtl\u00e4nder Vitoret \u00e8 una macchina fotografica compatta a pellicola molto diffusa negli anni '60 e '70 del Novecento. \nDescrizione.\nHa avuto diverse versioni, compresa quella con esposimetro incorporato. Era dotata di un obiettivo fisso 50mm f2,8. Era venduta con una custodia rigida in pelle color terra di siena."}
{"id": "2641135", "revid": "1543377", "url": "https://it.wikipedia.org/wiki?curid=2641135", "title": "Fateh-110", "text": "Il missile balistico Fateh-110, \u00e8 un missile SRBM (terra-terra) a singolo stadio a propellente solido, con una gittata di almeno 200\u00a0km, che viene prodotto autonomamente dall'industria bellica dell'Iran, includendo anche il propellente.\nProduzione.\nLa Iran Aviation Industries Organization dell'Iran \u00e8 in grado di produrre molti tipi di propellente liquido e solido. L'Iran ha sperimentato in volo con successo la versione finale del Fateh-110 nel settembre del 2002. Poche settimane dopo, nel settembre del 2002, la \"Aerospace Industries Organization\" apriva un centro per avviare la produzione in massa del Fateh-110.\nCaratteristiche.\nDei tre set di alette del missile, soltanto le frontali sono mobili.\nLa gittata iniziale del missile era di 200\u00a0km, ma nel settembre del 2004 venne annunciato che era stata estesa a 250\u00a0km, e che in futuro sarebbe stata aumentata ancora di pi\u00f9, se necessario. Alcuni analisti dichiarano che il missile Fateh-110A possa essere basato sul progetto del missile cinese DF-11A, che ha un raggio di circa 300 a 400\u00a0km ed \u00e8 capace di trasportare testate nucleari."}
{"id": "2641142", "revid": "775372", "url": "https://it.wikipedia.org/wiki?curid=2641142", "title": "Piergiovanni Malvestio", "text": "Biografia.\nNato a Favaro Veneto, si trasferisce a Spinea all'et\u00e0 di sette anni. Frequenta le scuole medie presso l'Istituto Cavanis \"Collegio Canova\" di Possagno, gestito dai Padri Cavanis. A soli sedici anni rimane orfano di padre; rimasto l'unico maschio della famiglia, si diploma geometra e consegue la laurea in Economia e Commercio presso l'Universit\u00e0 \"Ca' Foscari\" di Venezia. \u00c8 sposato dal 1974 con Francesca Cavasin, con la quale ha avuto tre figli: Simona, Anna e Angelo.\nAttivit\u00e0 politica.\nNel 1968, all'et\u00e0 di 22 anni, diventa Vicesindaco di Spinea e segretario della locale sezione della Democrazia Cristiana. In quel periodo nasce un intenso rapporto di stima e amicizia con l'esponente della Democrazia Cristiana veneziana Costante Degan, del quale Malvestio viene presto considerato il delfino. Nel 1976 viene eletto alla Camera dei deputati nel collegio di Venezia.\nIncarichi di Governo.\nNel 1981 diviene Sottosegretario di Stato al Lavoro e Previdenza Sociale nei Governi Spadolini I e II. Nel 1987 Giovanni Goria lo nomina Sottosegretario alle Finanze, mentre nel successivo Governo De Mita passer\u00e0 ai Trasporti. Torner\u00e0 Sottosegretario, al Tesoro, nei Governi Amato I e Ciampi tra il 1992 e il 1994, anno in cui decider\u00e0 di lasciare, per un periodo, l'attivit\u00e0 politica attiva.\nAttivit\u00e0 recente.\nUn paio d'anni di militanza nell'UDC."}
{"id": "2641153", "revid": "1543377", "url": "https://it.wikipedia.org/wiki?curid=2641153", "title": "Sollevamento pesi ai Giochi della I Olimpiade - Sollevamento con una mano", "text": "La gara di sollevamento con una mano dei Giochi della I Olimpiade si tenne il 7 aprile 1896 ad Atene, nello Stadio Panathinaiko, in occasione dei primi Giochi olimpici dell'era moderna.\nLa gara.\nIn questa disciplina gli alzatori dovevano sollevare il peso prima con una mano, poi con l'altra. I partecipanti avevano tre tentativi; dopo questi, i tre migliori sollevatori avevano diritto ad ulteriori tre alzate; nel caso in cui si fosse arrivati ad alzare un peso uguale, i giudici avevano il compito di decidere il vincitore, prendendo in considerazione il modo in cui si era sollevato il peso. A differenza di oggi, non esisteva alcuna distinzione di categorie per peso. Il modo di alzare i pesi somiglia alla moderna tecnica dello strappo.\nLaunceston Elliot vinse facilmente, alzando 71\u00a0kg nel suo primo tentativo. I greci furono affascinati dall'atleta scozzese; una fonte riporta \"Questo giovane gentiluomo attrae universali attenzioni, per la sua rara bellezza. Ha un'imponente statura e altezza, \u00e8 ben proporzionato..\". Elliot conquist\u00f2 la prima medaglia olimpica per il Regno Unito.\nViggo Jensen sollev\u00f2 57\u00a0kg con entrambe le mani mentre Nikolopoulos riusc\u00ec ad alzare lo stesso peso, ma solo con una mano. Per questo motivo, il danese riusc\u00ec a piazzarsi al secondo posto.\nNazioni partecipanti.\nUn totale di 4 atleti, provenienti da 3 nazioni, gareggiarono alle Olimpiadi di Atene nel sollevamento pesi con una mano:"}
{"id": "2641154", "revid": "3831", "url": "https://it.wikipedia.org/wiki?curid=2641154", "title": "Fuenteovejuna", "text": ""}
{"id": "2641155", "revid": "729019", "url": "https://it.wikipedia.org/wiki?curid=2641155", "title": "Myasishchev M-101T", "text": "Il Myasishchev M-101T \"Gzhel (in cirillico \u041c\u044f\u0441\u0438\u0449\u0435\u0432 \u041c-101\u0422 \"\u0413\u0436\u0435\u043b\u044c) \u00e8 un monomotore turboelica ad ala bassa destinato al trasporto business progettato dall'OKB 23 Myasishchev e sviluppato in Unione Sovietica negli anni novanta. Realizzato dall'azienda russa SOKOL \u00e8 attualmente in fase di produzione.\nStoria.\nSviluppo.\nAlla fine degli anni ottanta in Unione Sovietica venne emessa una specifica per il progetto di un velivolo leggero destinato al trasporto civile aerotaxi. Al concorso che ne segu\u00ec parteciparono 12 uffici di progettazione (OKB) tra i quali il Nr.23 Myasishchev che present\u00f2 il suo \"\u0422\u0440\u0438\u043f\u043b\u0430\u043d\" (\"Triplano\", nome di fantasia non legato alla sua configurazione alare), il prototipo di quello che in seguito sarebbe diventato l'M-101T. Il progetto prevedeva una configurazione innovativa, dotato di alette canard e di un impennaggio a V.\nNei primi mesi del 1990 il capoprogettista dell'OKB, VK Novikov, invi\u00f2 il progetto allo TsAGI per verificarne le caratteristiche. Lo TsAGI espresse parere favorevole, indicando per\u00f2 l'opportunit\u00e0 di studiare due diverse configurazioni dell'impennaggio oltre a quella originale: una cruciforme ed una convenzionale. Infine, si decise di optare per l'ultima, in un'ottica di riduzione dei rischi.\nPer l'impianto propulsivo, furono valutate diverse soluzioni. Inizialmente, si pens\u00f2 di utilizzare un modello di produzione nazionale ad ampia diffusione: l'M-14P, da 360 hp. Poi, in fase di progettazione preliminare, furono valutati un motore americano ed uno russo, di fabbricazione Klimov. Tuttavia, lo TsAGI ritenne che le prestazioni ottimali si avevano con un motore turboelica di fabbricazione ceca, un Walter M-601. Per questa ragione, l'utilizzo di tale propulsore venne approvato nel marzo 1991. L'aereo ricevette cos\u00ec il nome definitivo di M-101T (la lettera T sta, appunto, per turboelica). Nello stesso anno, venne stabilito che la produzione sarebbe avvenuta presso la Gorky Scientific Production Association, ovvero quella che al giorno d'oggi \u00e8 la SOKOL.\nIl risultato finale, dunque, era il progetto di un velivolo che utilizzava uno schema aerodinamico classico, che secondo i progettisti sarebbe stato capace di buone prestazioni, un alto livello di confort per i passeggeri e di bassa rumorosit\u00e0 all'interno. Inoltre, vi era l'intenzione di rendere l'M-101T conforme agli standard occidentali, in modo da poterlo omologare per il certificato di navigabilit\u00e0 civile AP-23, adottato negli Stati Uniti a partire dal 1993.\nIl nuovo motore impose alcune correzioni del progetto originale, ed alcune modifiche vennero inoltre implementate dopo numerosi test condotti con alcuni modelli in scala reale presso la galleria del vento dello TsAGI (T-1EMZ, T-102, T-103.T-105).\nIl 31 marzo 1995, il primo esemplare dell'aereo, matricola 15001, pilotato dal pilota V. Vasenkov, effettu\u00f2 il suo primo volo. Il volo evidenzi\u00f2 alcuni problemi, e fu quindi necessario procedere ad alcune modifiche che furono implementate entro l'anno. Nel 1996-1997, vennero prodotti due ulteriori esemplari volanti (matricole 15003 e 15004). Tuttavia, il programma sub\u00ec una battuta d'arresto nell'agosto 1998, in seguito alla crisi economica che sconvolse la Federazione Russa. Solo nel 2000, un gruppo di imprese capeggiate dalla Sokol ripresero a finanziare il programma. L'intero sviluppo venne trasferito a Ni\u017enij Novgorod per motivi di riduzione dei costi.\nTuttavia, i test di volo non si fermarono. Infatti, a partire dal dicembre 1997, i primi due prototipi vennero affittati dalla compagnia JSC, per effettuare operazioni di trasporto. I voli compiuti in questo ambito, per due anni, furono in pratica considerati dei test. Inoltre, l'aereo suscit\u00f2 l'interesse della Central African Airways, e nel novembre-dicembre 1999 e nel febbraio-marzo 2000 l'aereo effettu\u00f2 un tour dimostrativo di 26.300 km. L'aereo vol\u00f2 da Ni\u017enij Novgorod verso la penisola araba e l'Africa equatoriale, toccando anche Burundi e Zaire. Si tratt\u00f2 di esperienze molto utili per valutare il comportamento dell'aereo in tutti i climi, compresi quelli pi\u00f9 estremi.\nIl 12 settembre 2001, l'esemplare 15001 precipit\u00f2 a causa di un cedimento del montacarichi. Il secondo pilota O. A. \u0160\u010depetkov abbandon\u00f2 l'aereo, mentre il collaudatore A. G. Bes\u010dastnov rimase a bordo per cercare di evitare lo schianto del piccolo aeromobile contro un vicino centro abitato. Con molti sforzi vi riusc\u00ec, ma non fece in tempo ad abbandonare l'aereo e precipit\u00f2 con esso. Mor\u00ec per le numerose ferite riportate a bordo dell'elicottero che lo aveva evacuato dal luogo della sciagura. Per il suo coraggio, ricevette il titolo di Eroe della Federazione Russa alla memoria.\nIn seguito all'incidente vennero approntate diverse migliorie, in particolare un rafforzamento del montacarichi. Le modifiche vennero implementate sugli esemplari 15004, 15006 e 15008 (quest'ultimo di nuova costruzione).\nNel marzo 2002 il primo aereo con le nuove modifiche effettu\u00f2 il primo volo. Il 29 dicembre dello stesso anno ricevette il certificato internazionale di navigabilit\u00e0, e nei primi mesi del 2003 il certificato FAA.\nNel dicembre 2012 il Ministero di Trasporti della Russia ha annunciato che Myasishchev M-101T \u00e8 stato scelto per produzione di serie nell'ambito del Programma di rilancio delle linee aeree regionali nella Federazione Russa nel 2015 - 2025.\nTecnica.\nIl Myasishchev M-101T \u00e8 un monoplano ad ala bassa che utilizza una formula aerodinamica convenzionale. \u00c8 spinto da un motore turboelica Walter M-601 da 751 hp, che ha una vita utile di 20 anni con revisioni ogni 3.000 ore. La velocit\u00e0 massima \u00e8 di 540 km/h, e quella di crociera di 340-420.\nLa fusoliera \u00e8 di costruzione metallica, con le cabina pressurizzata del volume di 7,53 metri cubi. L'interno \u00e8 provvisto di una sezione cargo. La porta per l'ingresso di passeggeri, equipaggio e merci \u00e8 sulla sinistra, ed ha un'ampiezza di 115 centimetri per 123. Il sistema per l'ossigeno, per passeggeri ed equipaggio, \u00e8 separato.\nLa cellula ha una vita utile di 15 anni o 20.000 ore di volo, con revisione ogni 6.000. Il velivolo \u00e8 in grado di operare con temperature che vanno dai -50 ai +50\u00a0\u00b0C. Inoltre, grazie alla sua silenziosit\u00e0, pu\u00f2 operare anche di notte in aeroporti posti vicino ai centri abitati.\nIl carrello di atterraggio \u00e8 retrattile e triciclo, ed \u00e8 utilizzabile anche su piste non pavimentate: in dettaglio, l'M-101T pu\u00f2 atterrare su erba di sette centimetri o neve fresca di 8.\nL'equipaggio \u00e8 di due elementi.\nServizio.\nIl Myasishchev M-101T \u00e8 in grado di essere utilizzato in vari compiti:\nComunque, il velivolo, visto che tutta la cabina \u00e8 pressurizzata e l'entrata \u00e8 molto ampia, pu\u00f2 essere facilmente convertito da un utilizzo all'altro."}
{"id": "2641156", "revid": "3831", "url": "https://it.wikipedia.org/wiki?curid=2641156", "title": "Ordine Militare di Calatrava", "text": ""}
{"id": "2641157", "revid": "123802218", "url": "https://it.wikipedia.org/wiki?curid=2641157", "title": "Lucilla di Roma", "text": "Biografia.\nSecondo l'agiografia, Lucilla visse ai tempi della persecuzione di Valeriano intorno al 257. Cieca dalla nascita, recuper\u00f2 la vista dopo che il padre, il tribuno Nemesio, ebbe richiesto e ottenuto dal papa, Stefano, il battesimo per s\u00e9 e per la figlia. A battezzarla fu San Valentino di Roma (prete confuso spesso con l'omonimo vescovo di Terni patrono degli innamorati).\nLa loro nuova fede cristiana e il miracolo appena ottenuto resero il padre \"sordo\" alle continue richieste dell'imperatore, tanto che furono condannati entrambi a morte e subirono il martirio: lei lungo la Via Appia nei pressi del tempio di Marte e lui tra la via Appia e la via Latina. Papa Stefano, che sar\u00e0 martirizzato di l\u00ec a poco, seppellisce padre e figlia in un luogo segreto, da cui il successore, Sisto II, trasferir\u00e0 i corpi in una sepoltura pi\u00f9 dignitosa lungo la Via Appia, il 31 ottobre seguente."}
{"id": "2641162", "revid": "339392", "url": "https://it.wikipedia.org/wiki?curid=2641162", "title": "Solo et pensoso", "text": ""}
{"id": "2641164", "revid": "339392", "url": "https://it.wikipedia.org/wiki?curid=2641164", "title": "Solo e pensoso", "text": ""}
{"id": "2641166", "revid": "1745361", "url": "https://it.wikipedia.org/wiki?curid=2641166", "title": "Metope (ninfa)", "text": "Metope () \u00e8 un personaggio della mitologia greca. \u00c8 una ninfa dei fiumi.\nGenealogia.\nFiglia di Ladone, spos\u00f2 Asopo che la rese madre dei maschi Ismeno e Pelagone (o Pelasgo) e delle femmine Egina Tebe, Cercira, Salamina, Peirene, Cleone, Tanagra, Tespia, Asopi, Sinope, Ornia, Calcis, Arpina, Platea ed Eubea.\nMitologia.\nPindaro la cita in una delle sue odi \"Olimpiche\" come \"Metope Stinfalia\" e la riferisce alla sua patria, la citt\u00e0 di Stymfalia, situata sulle rive del lago di Stinfalia in Arcadia, nel Peloponneso.\nAeliano, scrive che gli abitanti di Stymfalia le avevano dedicato una statua antropomorfa e che quella dedicata a Metope aveva una forma bovina.\nDopo il matrimonio visse a Philos con il marito Asopo e molte delle sue figlie sono state amate dagli dei e sono diventate eponimo di citt\u00e0 od hanno avuto dei figli divenuti eroi."}
{"id": "2641167", "revid": "767487", "url": "https://it.wikipedia.org/wiki?curid=2641167", "title": "Lo sketch degli architetti", "text": "Lo sketch degli architetti (\"Architects Sketch\") \u00e8 uno sketch del \"Monty Python's Flying Circus\" trasmesso nel quarto episodio della seconda serie.\nLo sketch.\nLo sketch inizia con un gruppo di Gumby (Tutti i Python) che sono ai piedi di un palazzo e dicono all'unisono \"E...ora...uno sketch che parla...di architetti...intitolato...\"Lo sketch degli architetti\"...lass\u00f9\" e continuano a ripetere la parola \"Lass\u00f9\" finch\u00e9 Mr. Tid (Graham Chapman) getta a loro un secchio pieno d'acqua.\nLo sketch inizia (veramente) con Mr.Tid in un ufficio insieme a due gentiluomini di citt\u00e0 (Michael Palin e Terry Jones). Su un tavolo ci sono due modelli architettonici di grattacieli. Mr. Tid informa ai due gentiluomini che ha invitato i due architetti per spiegare i loro modelli.\nIl primo architetto \u00e8 Mr. Wiggin (John Cleese) che spiega che nel suo palazzo gli inquilini vengono trasportati su un tapis roulant verso una stanza insonorizzata con delle lame rotanti. La menzione delle lame allarma le due persone. In realt\u00e0 Mr. Wiggin aveva costruito un mattatoio e aveva frainteso la loro attitudine per gli inquilini. Mr. Wiggin implora, senza successo, di accettare il suo modello per fare in modo che lui entri nella massoneria, ma poi viene cacciato fuori.\nIl secondo architetto \u00e8 Mr. Wymer (Eric Idle) che spiega la resistente costruzione e i sicuri lineamenti del suo modello. Tutto va bene finch\u00e9 il modello crolla e va a fuoco. I due gentiluomini assicurano a Wymer che se gli inquilini \"saranno relativamente sedentari\", non ci sar\u00e0 problema di cambiare il modello del palazzo.\nAlla fine Wiggin rientra nell'ufficio e sorprende Wymer e i due gentiluomini scambiarsi una stretta di mano massonica."}
{"id": "2641168", "revid": "1457847", "url": "https://it.wikipedia.org/wiki?curid=2641168", "title": "Campionato europeo a squadre di scacchi", "text": "Il campionato europeo a squadre di scacchi \u00e8 un torneo scacchistico organizzato dalla European Chess Union che si svolge ogni due anni. Vi possono partecipare tutte le nazioni che sono incluse nelle zone europee della FIDE, che comprendono l'Europa, la Russia, le repubbliche del Caucaso (Armenia, Azerbaigian e Georgia), la Turchia e Israele. La vincente acquista il diritto a partecipare al campionato del mondo a squadre.\nStoria e formato.\nIl campionato venne ideato all'inizio degli anni Cinquanta, con l'obiettivo di riempire con un evento internazionale gli anni in cui non si tenevano le Olimpiadi. La prima edizione si tenne nel 1957: erano previsti dei gironi preliminari dai quali si sarebbero qualificate quattro squadre, che si sarebbero affrontate in un doppio girone all'italiana; ogni squadra era composta da dieci giocatori. Nelle prima edizioni il campionato si svolse a intervalli di quattro (con l'eccezione del 1969, quando fu posposta all'anno successivo): il formato rimase sostanzialmente lo stesso, sebbene il numero dei partecipanti alla finale fu ampliato prima a sei (gi\u00e0 nella seconda edizione) e poi a otto (nel 1970), contestualmente al passaggio dal doppio al singolo girone all'italiana. Nel 1973 il numero di giocatori per squadra fu ridotto ad otto, e nel 1977 l'intervallo tra due campionati fu ridotto a tre anni.\nL'edizione del 1986 venne cancellata, mentre quella del 1989 vide un drastico cambiamento: venne adottato il sistema svizzero, che permetteva di far competere un maggior numero di nazioni direttamente in finale, e il numero di scacchisti per squadra fu abbassato a sei, per poi essere portato a quattro nel 1992, edizione in cui fu introdotto anche il torneo femminile. Il campionato successivo si tenne dopo cinque anni, nel 1997, quando fu deciso di tenerlo ogni due anni.\nL'ultimo cambiamento \u00e8 avvenuto nel 2003, quando si \u00e8 passati dalla classifica per \"game points\" (ovvero il punteggio di una squadra \u00e8 dato dalla somma dei punteggi dei singoli giocatori) a quella per \"match points\" (ovvero ogni incontro tra due squadre \u00e8 considerato come un'unica \"partita\", che pu\u00f2 essere vinta, persa o pareggiata a seconda del punteggio). Oltre alla vittoria della Coppa Europa, recentemente sono stati anche aggiunti premi (medaglie d'oro, d'argento e di bronzo) per le migliori prestazioni individuali, sul modello delle Olimpiadi."}
{"id": "2641172", "revid": "71433", "url": "https://it.wikipedia.org/wiki?curid=2641172", "title": "Latter Days", "text": ""}
{"id": "2641175", "revid": "767487", "url": "https://it.wikipedia.org/wiki?curid=2641175", "title": "Giochi mondiali 1981", "text": "I Giochi mondiali 1981, prima edizione della competizione, si tennero a Santa Clara, negli Stati Uniti, dal 25 luglio al 3 agosto 1981. Vi parteciparono 1.265 atleti che gareggiarono in 18 discipline.\nRisultati.\nBodybuilding.\nFurono assegnati 6 titoli (4 maschile e 2 femminili)\nBowling.\nFurono assegnati 3 titoli (1 maschile, 1 femminile ed uno di doppio).\nCasting.\nAi Giochi mondiali 1981 furono assegnati ben 24 titoli nel surfcasting (anche se 14 di essi, qui evidenziati su sfondo rosa, non furono conteggiati nel medagliere), fatto che non si ripet\u00e9 nelle edizioni successive. Dapprima i titoli furono dimezzati poi, da Akita 2001 portati a soli 6 titoli, quindi nel 2009 il Casting spar\u00ec dal programma dei Giochi mondiali.\nKarate.\nFurono assegnati 9 titoli (8 maschili e 1 femminile).\nNuoto pinnato.\nFurono assegnati 12 titoli (6 maschili ed altrettanti femminili).\nPattinaggio artistico a rotelle.\nFurono aasegnati 4 titoli (uno maschile, uno femminile e due di coppia).\nPattinaggio di velocit\u00e0 in-line.\nFurono aasegnati 6 titoli (3 maschili ed altrettanti femminili).\nSci nautico.\nFurono assegnati 8 titoli (4 maschili ed altrettanti femminili).\nTaekwondo.\nFurono assegnati 10 titoli, tutti maschili.\nTranne la categoria \"Light\", le altre nove furono modificate nelle tre edizioni successive dei giochi, l'ultima delle quali fu nel 1993 allorch\u00e9 il taekwondo abbandon\u00f2 il programma dei giochi per entrare in quello dei Giochi olimpici estivi.\nTrampolino.\nFurono assegnati sette titoli (quattro maschile e tre femminili)."}
{"id": "2641181", "revid": "1543377", "url": "https://it.wikipedia.org/wiki?curid=2641181", "title": "Joel Aguilar", "text": "Carriera.\nDiventato internazionale giovanissimo nel 2001, all'et\u00e0 di soli 26 anni, ha condotto negli anni a seguire una carriera molto promettente.\nNel suo palmar\u00e8s figurano le partecipazioni a due edizioni dei Mondiali di calcio Under-20 (nel 2007 in Canada e nel 2009 in Egitto) ed a un'edizione dei Mondiali di calcio Under-17 (nel 2007, in Corea del Sud, dove venne chiamato all'ultimo momento per sostituire la terna guidata dall'arbitro di Trinidad e Tobago Neale Brizan, risultata non idonea al termine dei test atletici).\nVanta anche la partecipazione a quattro edizioni della Gold Cup (la manifestazione per nazioni della Confederazione CONCACAF), nel 2007, nel 2009, nel 2011 e nel 2013: durante il torneo 2009 viene fortemente contestato dai messicani, per la sua direzione di gara in Messico-Panama, durante la quale vengono espulsi due giocatori panamensi, uno messicano e l'allenatore degli stessi, Javier Aguirre.\nNel 2011 dirige la finale di andata della CONCACAF Champions League tra C.F. Monterrey e Real Salt Lake e successivamente anche la finale (in gara unica) della CONCACAF Gold Cup 2011, tra USA e Messico.\nNel dicembre 2011 \u00e8 selezionato dalla FIFA per la Coppa del mondo per club FIFA 2011, in programma in Giappone. Nell'occasione, \u00e8 designato per una delle due semifinali, tra i qatarioti dell'Al-Sadd e gli spagnoli del Barcellona.\nNell'aprile 2012 viene inserito dalla FIFA in una lista di 52 arbitri preselezionati per i Mondiali 2014.\nNel giugno del 2013 \u00e8 selezionato dalla FIFA per prendere parte alla Confederations Cup in Brasile. Nell'occasione viene designato per due partite della fase a gironi.\nNel luglio 2013, convocato per la CONCACAF Gold Cup, ne arriva a dirigere la finale per la seconda volta di fila, dopo l'edizione 2011. In questa occasione il match si svolge tra USA e Panama, con la vittoria degli statunitensi per 1-0.\nIl 15 gennaio 2014 viene selezionato ufficialmente per i Mondiali 2014 in Brasile. Viene in tale competizione impiegato in due partite della fase a gironi: Argentina-Bosnia ed Erzegovina e Giappone-Grecia.\nIl 7 luglio 2014 termina la sua esperienza in Brasile, essendo tra gli arbitri mandati a casa a seguito del taglio effettuato dopo i quarti di finale e prima delle ultime quattro gare.\nViene designato per la Coppa America 2015 disputatasi in Cile, dirigendo un incontro della fase a gironi: Ecuador-Bolivia.\nPoco dopo, nel luglio 2015 \u00e8 selezionato nuovamente per la CONCACAF Gold Cup. Qui dirige una partita della fase a gironi e successivamente viene designato (per la terza volta di fila dopo le edizioni 2011 e 2013) per la finale tra Giamaica e Messico.\nNel novembre del 2015 viene selezionato per il Mondiale per club 2015, dove dirige la semifinale tra Barcellona e Guangzhou Evergrande.\nNel 2016 viene selezionato per la Copa Am\u00e9rica Centenario, dove dirige un incontro della fase a gironi e la semifinale tra Colombia e Cile.\nNell'aprile 2017 viene resa nota dalla FIFA la sua convocazione al Mondiale Under 20, in programma tra maggio e giugno 2017 in Corea del Sud.\nIl 29 marzo 2018 viene selezionato ufficialmente dalla FIFA per i mondiali di Russia 2018. Qui dirige una gara della fase a gironi, tra Svezia e Corea del Sud. "}
{"id": "2641183", "revid": "110157", "url": "https://it.wikipedia.org/wiki?curid=2641183", "title": "Museo archeologico ostiense", "text": "Il Museo archeologico ostiense, noto anche semplicemente come Museo ostiense, \u00e8 un museo archeologico sito negli scavi di Ostia, a Roma, e dedicato alla conservazione dei reperti tornati alla luce durante gli scavi.\nLa sede del museo \u00e8 nel cosiddetto Casone del sale, un magazzino restaurato a tal proposito nel XIX secolo e risalente a sua volta al XVI secolo. Il Casone ospita inoltre la direzione dell'ente Parco Archeologico di Ostia Antica.\nStoria.\nIl museo fu istituito nel 1865 dall'archeologo Pietro Ercole Visconti, responsabile degli scavi, per volere di papa Pio IX e inizi\u00f2 ad ospitare i primi reperti, quali statue e altre sculture. Per la sede del museo fu riqualificato il Casone del sale, un magazzino per le vicine saline costruito intorno al 1571; sulla facciata dell'edificio \u00e8 presente una targa che reca la fine dei lavori di restauro, il 1868.\nCon la presa di Roma nel 1870 si prefer\u00ec spostare i reperti nel vicino castello di Giulio II. Essi tornarono nella collocazione originaria solo nel 1933 per volere del direttore degli scavi Guido Calza, che ne cur\u00f2 l'esposizione insieme all'architetto e archeologo Italo Gismondi."}
{"id": "2641185", "revid": "38120", "url": "https://it.wikipedia.org/wiki?curid=2641185", "title": "Istv\u00e1n Bocskai", "text": "Biografia.\nDal Principato di Transilvania alla corte imperiale.\nNato a Cluj, figlio di Gy\u00f6rgy Bocskai e Krisztina Sulyok, Istv\u00e1n Bocskai era uno dei membri pi\u00f9 noti dell'antica famiglia Bocskai. Come capo consigliere del Principe di Transilvania Sigismondo B\u00e1thory, sugger\u00ec al proprio signore un'alleanza con il Sacro Romano Impero Germanico anzich\u00e9 mantenere le relazioni con l'Impero Ottomano, e rese importanti servizi diplomatici al Principato sia a Praga che a Vienna.\nNel 1599, l'inimicizia nei suoi confronti del nuovo principe, il cardinale Andrea B\u00e1thory, che aveva fatto confiscare i suoi beni, indusse Bocskai a cercare la protezione della corte imperiale. Comunque, il tentativo dell'imperatore Rodolfo II di privare della propria costituzione il regno d'Ungheria e i protestanti delle loro libert\u00e0 religiose, alien\u00f2 velocemente Istv\u00e1n Bocskai, specialmente dopo i terribili oltraggi inflitti agli abitanti della Transilvania dai generali asburgici Giorgio Basta e Giacomo Belgiojoso dal 1602 al 1604.\nL'indipendenza del Principato di Transilvania.\nNel tentativo di conservare l'indipendenza della Transilvania, Bocskai decise di servire i turchi. Nel 1605, come ricompensa per aver scacciato Giorgio Basta dalla Transilvania, la Dieta ungherese, riunitasi a Media\u0219, elesse Istv\u00e1n Bocskai Principe di Transilvania.\nIl sultano Ahmed I invi\u00f2 come risposta a ci\u00f2 un inviato speciale che omaggiasse Bocskai, e gli port\u00f2 in dono una corona realizzata in Persia.\nCon l'intenzione di sottrarre le province ungheresi al dominio asburgico, firm\u00f2 la Pace di Vienna (23 giugno 1606), la quale garantiva tutti i diritti costituzionali e religiosi degli ungheresi sia in Transilvania che nel regno ungherese. Bocskai fu riconosciuto come Principe di Transilvania dalla corte austriaca, cos\u00ec come fu riconosciuto al Principato di Transilvania di eleggere autonomamente, da quel momento in poi, i propri principi.\nLa fortezza di Tokaj e le contee di Bereg, Szatm\u00e1r e Ugocsa passarono tutte sotto il possesso di Istv\u00e1n Bocskai a patto che, qualora egli fosse morto senza eredi, esse sarebbero tornate all'Austria.\nAnalogamente, Bocskai concluse con gli ottomani la Pace di Zsitvatorok, la quale confermava la Pace di Vienna.\nIl Principe mor\u00ec a Ko\u0161ice pochi mesi dopo la firma di tali trattati (29 dicembre 1606), stando a quanto si dice avvelenato dal proprio cancelliere, Mih\u00e1ly K\u00e1thay, che fu poi fatto a pezzi dai sostenitori di Bocskai nella piazza del mercato della citt\u00e0.\nRiconoscimenti.\nIstv\u00e1n Bocskai \u00e8 oggi considerato un eroe nazionale ungherese. Una statua del Principe di Transilvania \u00e8 stata infatti posta nel colonnato della Piazza degli Eroi di Budapest.\nUna sua statua figura sul Muro dei Riformatori di Ginevra."}
{"id": "2641189", "revid": "3831", "url": "https://it.wikipedia.org/wiki?curid=2641189", "title": "Museo Ostiense", "text": ""}
{"id": "2641192", "revid": "359266", "url": "https://it.wikipedia.org/wiki?curid=2641192", "title": "Rete trifase", "text": ""}
{"id": "2641194", "revid": "359266", "url": "https://it.wikipedia.org/wiki?curid=2641194", "title": "Filtri RCL", "text": ""}
{"id": "2641195", "revid": "110157", "url": "https://it.wikipedia.org/wiki?curid=2641195", "title": "Major League Baseball 1968", "text": "Prima dell'inizio della stagione 1968 della MLB la squadra degli Athletics fu trasferita da Kansas City in Missouri ad Oakland in California.\nL'All-Star Game si disput\u00f2 il 9 luglio all'Astrodome di Houston e fu vinto dalla selezione della National League per 1 a 0.\nLe World Series si disputarono tra il 2 e il 10 ottobre e furono vinte dai Detroit Tigers, per la terza volta nella loro storia, per 4 partite a 3 sui St. Louis Cardinals."}
{"id": "2641199", "revid": "287204", "url": "https://it.wikipedia.org/wiki?curid=2641199", "title": "Nagri", "text": " \nNagri \u00e8 una suddivisione dell'India, classificata come \"nagar panchayat\", di 6.565 abitanti, situata nel distretto di Mandsaur, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 53' 18 N e 75\u00b0 08' 31 E.\nSociet\u00e0.\nEvoluzione demografica.\nAl censimento del 2001 la popolazione di Nagri assommava a 6.565 persone, delle quali 3.281 maschi e 3.284 femmine. I bambini di et\u00e0 inferiore o uguale ai sei anni assommavano a 956, dei quali 460 maschi e 496 femmine. Infine, coloro che erano in grado di saper almeno leggere e scrivere erano 4.423, dei quali 2.599 maschi e 1.824 femmine."}
{"id": "2641202", "revid": "287204", "url": "https://it.wikipedia.org/wiki?curid=2641202", "title": "Nalkheda", "text": " \nNalkheda \u00e8 una suddivisione dell'India, classificata come \"nagar panchayat\", di 14.201 abitanti, situata nel distretto di Shajapur, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 51' 30 N e 76\u00b0 14' 14 E.\nSociet\u00e0.\nEvoluzione demografica.\nAl censimento del 2001 la popolazione di Nalkheda assommava a 14.201 persone, delle quali 7.333 maschi e 6.868 femmine. I bambini di et\u00e0 inferiore o uguale ai sei anni assommavano a 2.349, dei quali 1.196 maschi e 1.153 femmine. Infine, coloro che erano in grado di saper almeno leggere e scrivere erano 8.339, dei quali 4.999 maschi e 3.340 femmine."}
{"id": "2641204", "revid": "15756", "url": "https://it.wikipedia.org/wiki?curid=2641204", "title": "Festa di san Patrizio", "text": "La festa di san Patrizio (in irlandese: \"L\u00e1 'le P\u00e1draig\" oppure \"L\u00e1 Fh\u00e9ile P\u00e1draig\", in inglese: \"Saint Patrick's Day\", spesso chiamato anche \"St. Paddy's Day\" o pi\u00f9 semplicemente \"Paddy's Day\"), \u00e8 una festa di origine cristiana che si celebra il 17 marzo di ogni anno in onore di san Patrizio, patrono dell'Irlanda. La festa commemora l'arrivo del cristianesimo in Irlanda durante il quinto secolo d.C. proprio grazie a Patrizio, ai tempi vescovo in Irlanda.\nIl 17 marzo \u00e8 festa nazionale nella Repubblica d'Irlanda, mentre \u00e8 una festivit\u00e0 bancaria (\"bank holiday\") nell'Irlanda del Nord. Tale ricorrenza viene celebrata anche in altri paesi del mondo, in particolar modo quelli interessati da una significativa immigrazione irlandese. Il 17 marzo \u00e8 festivit\u00e0 anche nella provincia canadese di Terranova e Labrador e nel territorio d'oltremare britannico di Montserrat, nelle Piccole Antille. La festa di San Patrizio \u00e8, inoltre, una delle feste nazionali pi\u00f9 festeggiate al mondo e ha acquisito grande fama e interesse anche da persone la cui origine non \u00e8 irlandese.\nCaratteristiche della festa di san Patrizio sono anche le sfilate per le vie cittadine, soprattutto a Dublino, a Montr\u00e9al, New York, Chicago e Boston.\nLa festa liturgica.\nLa festa di san Patrizio \u00e8 stata inserita nel calendario liturgico della Chiesa cattolica gi\u00e0 all'inizio del XVII secolo su pressione dello storico, nonch\u00e9 frate francescano, Luca Wadding, nato a Waterford (Irlanda sud-orientale). Il santo missionario veniva per\u00f2 gi\u00e0 celebrato in alcune chiese irlandesi da parecchio tempo prima. In Italia era sempre celebrato a Bobbio, per il legame tra l'abbazia, il santo abate irlandese san Colombano e la terra d'Irlanda.\nLa festa di san Patrizio cade spesso durante il periodo della Quaresima. In passato \u00e8 anche capitato qualche volta che cadesse proprio durante la Settimana santa. \u00c8 successo per esempio nel 1940 e le celebrazioni furono spostate al 3 aprile, proprio per evitare che coincidesse con la Domenica delle palme. Nel 2008, furono anticipate al 14 marzo per lo stesso motivo. Il giorno di festa non cadr\u00e0 pi\u00f9 durante la Settimana santa fino al 2160, quando coincider\u00e0 con il luned\u00ec precedente la Pasqua. Nel Nord America, che conta un gran numero di comunit\u00e0 di origine italiana, le celebrazioni per san Patrizio vengono spesso unite con quelle per san Giuseppe, festivit\u00e0 che cade due giorni dopo: il 19 marzo.\nLe celebrazioni.\nIn Irlanda.\nIn Irlanda le tradizioni dei festeggiamenti della festa di San Patrizio risalgono al nono e al decimo secolo. Durante il corso dei secoli il santo fu riconosciuto come patrono nazionale. Dal 1600 la festa di San Patrizio fu ufficializzata nel calendario liturgico e come data di festeggiamento fu imposta il 17 marzo, salvo quando, per non fare coincidere la festa con altri festeggiamenti come la Domenica delle Palme, \u00e8 posticipata. La festa divenne festivit\u00e0 nazionale in Irlanda dal 1903, anno in cui si tenne la prima parata, nella cittadina di Waterford. Le celebrazioni divennero sempre pi\u00f9 popolari tanto che nel 1916, un gruppo di volontari irlandesi si offr\u00ec di organizzare la festivit\u00e0. Il 17 marzo 1916 si esibirono pi\u00f9 di 6000 parate in tutta l'Isola e furono organizzati per il pubblico banchetti e danze. Con i festeggiamenti che seguirono il 1916, fu riscontrato un problema: l'eccessivo consumo di alcol che si era verificato in questi festeggiamenti aveva causato danni alle citt\u00e0 e ai paesaggi. Per rimediare a questo inconveniente, lo stato Irlandese decise di bandire il commercio dell'alcol in tutta la repubblica. Il divieto del commercio di alcolici ogni 17 marzo continu\u00f2 fino al 1961, mentre in Irlanda del Nord tale provvedimento non si attu\u00f2 mai. Dal 1931 lo stato Irlandese decise di finanziare le parate del giorno di San Patrizio che iniziarono da quello stesso anno a Dublino.\nNel giorno di san Patrizio del 1976, un gruppo di estremisti anglicani fece esplodere una bomba davanti a un pub nord irlandese a Dungannon che provoc\u00f2 alcuni morti. Quest'atto fece dimostrare un disprezzo comune nel nord Irlanda nei confronti del santo patrono. Solo in seguito la festa divent\u00f2 popolare e, dal 1998, si disputarono le prime parate anche nel nord dell'isola.\nLa gastronomia tipica.\nDurante il giorno di San Patrizio, \u00e8 usanza pranzare con specifici piatti tipici e specifiche bevande. Le bevande pi\u00f9 bevute sono alcoliche e simbolo della cultura Irlandese. In particolare ci sono il sidro e la birra. In Irlanda la cultura della birra si svilupp\u00f2 molto al punto che si crearono industrie a livello internazionale. Tra queste la pi\u00f9 celebre \u00e8 la Guinness, birra scura prodotta inizialmente nella fabbrica a Dublino. Il sidro \u00e8 ottenuto invece dalla fermentazione della mela. In alcuni casi si pu\u00f2 produrre il sidro fermentando la pera. La produzione di questa bevanda alcolica \u00e8 stato oggetto di una grande tradizione di generazione in generazione fin dall'et\u00e0 Medievale.\nI piatti tipici sono principalmente fatti con prodotti locali. Uno dei cibi pi\u00f9 famosi \u00e8 il \"Roast dinner\", composto da carne di manzo bollita, patate arrostite, piselli e carote bollite. In genere il piatto \u00e8 servito con il pane tipico chiamato \"Soda Bread\". Il pane \u00e8 composto da farina integrale e la lievitazione avviene grazie al bicarbonato di sodio. Gli Irlandesi usano il Soda Bread anche per preparare numerosi antipasti. Tra questi uno dei pi\u00f9 famosi \u00e8 il \"Crisp Sandwich\", uno strato di patate croccanti dentro due fette di pane. Come dessert il piatto pi\u00f9 mangiato durante la festa di san Patrizio \u00e8 la Apple Tart, torta di mele locale, o la Guinness Cake.\nLa celebrazione fuori dall'Irlanda.\nLe feste pi\u00f9 grandi e caratteristiche fuori dall'Irlanda si festeggiano nelle citt\u00e0 e nelle nazioni che ospitano una forte componente irlandese, come gli Stati Uniti (san Patrizio \u00e8 anche il patrono della citt\u00e0 di Boston) e Canada (nella bandiera della citt\u00e0 di Montr\u00e9al \u00e8 raffigurato anche un trifoglio, per testimoniare la fortissima presenza irlandese in citt\u00e0).\nLa festa di san Patrizio viene ormai celebrata in quasi tutto il mondo e non pi\u00f9 solamente nelle comunit\u00e0 irlandesi. Le celebrazioni sono generalmente incentrate su tutto ci\u00f2 che ha a che fare con l'Irlanda e il verde (colore simbolo dell'isola). In questo giorno infatti si suole mangiare cibo di quel colore e vestirsi della stessa tonalit\u00e0. In particolare, sui vestiti ad esempio, non pu\u00f2 mancare il trifoglio. Questa pratica era diffusa gi\u00e0 agli inizi dei festeggiamenti in onore del santo; questo perch\u00e9 la tradizione afferma che egli spieg\u00f2 il mistero della santissima Trinit\u00e0 agli irlandesi pre-cristiani proprio attraverso questa pianta a tre foglie. Di conseguenza, sia il vestirsi di verde il 17 marzo sia il trifoglio stesso sono diventati simbolo di quel giorno.\nOgni anno le acque del fiume Chicago (che scorre nell'omonima citt\u00e0) vengono tinte anch'esse di verde.\nOgni anno a Tokyo, lungo il viale Omotesand\u014d, si svolge una sfilata dedicata al santo irlandese.\nLa diffusione delle usanze Irlandesi all'estero.\nLe festivit\u00e0 irlandesi si sono diffuse in tutto il mondo dalla met\u00e0 dell'Ottocento. In quel periodo una grande carestia colp\u00ec l'isola; milioni di irlandesi dovettero emigrare in altre nazioni. In pochi decisero di tentare la fortuna in luoghi geograficamente vicini all'isola madre, come l'Inghilterra o la Francia. La maggioranza, invece, espatri\u00f2 nel continente americano. Le nazioni che risentirono maggiormente dell'influenza delle tradizioni irlandesi diventarono, oltre all'Irlanda, Stati Uniti, Argentina e Canada. Specialmente negli Stati Uniti, molte persone di origine irlandese diventarono personalit\u00e0 di primo piano, anche in ambito politico. Tra questi vanno citati due presidenti degli Stati Uniti: John Fitzgerald Kennedy e Ronald Reagan, entrambi di origini irlandesi.\nLe festivit\u00e0 irlandesi cominciarono a coinvolgere una buona parte della popolazione di queste nazioni grazie anche a un interesse collettivo riguardante una comunit\u00e0 che voleva mantenere le proprie tradizioni nei Paesi che l'avevano accolta. Questo fenomeno avvenne specialmente nelle citt\u00e0 nella costa dell'est del continente, come New York, Boston, Buenos Aires e Toronto. In molti ambiti lavorativi dove gli irlandesi trovarono lavoro nell'800, la festa di San Patrizio ha molta rilevanza. Di questi i pi\u00f9 rappresentativi sono nei reparti delle forze dell'ordine: con tanta povert\u00e0, i mestieri pi\u00f9 pericolosi come i vigili del fuoco e polizia, furono quelli maggiormente ricoperti dagli Irlandesi emigrati in America.\nNel 1960 lo stato americano riconobbe che il quarantadue per cento dei posti di lavoro all'interno delle forze dell'ordine nella citt\u00e0 di New York erano di origine irlandese. Per questo motivo ogni anno parate e altri tipi di festeggiamenti sono organizzati dalle forze dell'ordine locali. Una delle parate pi\u00f9 note si tiene ogni anno a Chicago, dove il fiume stesso che l'attraversa \u00e8 tinto di verde; inoltre nel primo pomeriggio si tiene una parata in barca con imbarcazioni in tinta con il fiume e con immagini simboliche della cultura irlandese come il trifoglio."}
{"id": "2641206", "revid": "121480804", "url": "https://it.wikipedia.org/wiki?curid=2641206", "title": "Bank of Israel", "text": "La Bank of Israel ( \u05d1\u05e0\u05e7 \u05d9\u05e9\u05e8\u05d0\u05dc; \u0628\u0646\u0643 \u0625\u0633\u0631\u0627\u0626\u064a\u0644) \u00e8 la banca centrale d'Israele. La sede centrale \u00e8 a Gerusalemme, con una filiale a Tel Aviv. L'attuale governatore \u00e8 Karnit Flug.\nStoria.\nAl momento dell'indipendenza, nel 1948, il potere di emettere banconote fu assegnato alla Anglo-Palestine Bank, che cambi\u00f2 nome in Bank Leumi nel 1950. La politica monetaria e la supervisione bancaria rimasero sotto il controllo del Ministero delle Finanze.\nLa Bank of Israel fu fondata il 24 agosto 1954, quando la Knesset approv\u00f2 la legge con cui l'emnissione di valuta e le funzioni di regolamento venivano ceduti dal Ministero delle Finanze alla neocostituita banca. Il controllo sui tassi di cambio valutari venne affidato alla banca nel 1978. La banca divenne completamente indipendente nel 1985 e dal 1992 gestisce la politica monetaria, come ad esempio mantenere l'inflazione in linea con gli obiettivi fissati dal governo israeliano - che attualmente prevedono una banda di oscillazione tra l'uno e il tre percento annuo, al fine di mantenere la stabilit\u00e0 dei prezzi. Inoltre la banca si occupa della gestione delle riserve valutarie.\nProcesso decisionale.\nLa Bank of Israel \u00e8 piuttosto insolita se paragonata ad altre istituzioni finanziarie nelle quali le decisioni relative alla opportunit\u00e0 o meno di modificare i tassi vengono prese dal Governatore da solo, ovvero dipendono dai voti espressi dai membri del consiglio.\nNella banca centrale israeliana, prima di poter prendere queste decisioni, si tengono discussioni a due livelli - prima in un forum allargato e quindi in uno ristretto.\nIl forum allargato riunisce il Governatore, il Vice Governatore, i direttori dipartimentali e gli economisti, questi ultimi con il compito di presentare i dati relativi alla condizione economica e finanziaria corrente.\nIl forum ristretto comprende solo il Governatore, il Vice Governatore e i direttori dipartimentali, ed \u00e8 pi\u00f9 orientato alla discussione. I direttori presentano le proprie opinioni e raccomandazioni, che il Governatore consulta e considera prima di raggiungere la sua decisione."}
{"id": "2641207", "revid": "287204", "url": "https://it.wikipedia.org/wiki?curid=2641207", "title": "Narsinghgarh", "text": " \nNarsinghgarh \u00e8 una suddivisione dell'India, classificata come \"municipality\", di 27.657 abitanti, situata nel distretto di Rajgarh, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 44' 20 N e 77\u00b0 06' 06 E.\nSociet\u00e0.\nEvoluzione demografica.\nAl censimento del 2001 la popolazione di Narsinghgarh assommava a 27.657 persone, delle quali 14.437 maschi e 13.220 femmine. I bambini di et\u00e0 inferiore o uguale ai sei anni assommavano a 4.256, dei quali 2.287 maschi e 1.969 femmine. Infine, coloro che erano in grado di saper almeno leggere e scrivere erano 18.122, dei quali 10.544 maschi e 7.578 femmine."}
{"id": "2641208", "revid": "287204", "url": "https://it.wikipedia.org/wiki?curid=2641208", "title": "Palazzo Doria", "text": "Palazzo Doria si riferisce a palazzi o ville storiche un tempo o ancora oggi di proprieta della famiglia Doria \u2013 in origine \"De Auria\" (Latino: \"de filiis Auriae\"; Ligure: \"D\u00f6ia\") \u2013 un'antica e benestante famiglia aristocratica genovese che ha svolto un ruolo importante nella storia della Repubblica di Genova e dell'Italia dal dodicesimo al sedicesimo secolo."}
{"id": "2641210", "revid": "287204", "url": "https://it.wikipedia.org/wiki?curid=2641210", "title": "Narwar", "text": " \nNarwar \u00e8 una suddivisione dell'India, classificata come \"nagar panchayat\", di 15.748 abitanti, situata nel distretto di Shivpuri, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 39' 59 N e 77\u00b0 55' 07 E.\nSociet\u00e0.\nEvoluzione demografica.\nAl censimento del 2001 la popolazione di Narwar assommava a 15.748 persone, delle quali 8.399 maschi e 7.349 femmine. I bambini di et\u00e0 inferiore o uguale ai sei anni assommavano a 2.760, dei quali 1.488 maschi e 1.272 femmine. Infine, coloro che erano in grado di saper almeno leggere e scrivere erano 9.109, dei quali 5.770 maschi e 3.339 femmine."}
{"id": "2641214", "revid": "287204", "url": "https://it.wikipedia.org/wiki?curid=2641214", "title": "Naudhia", "text": " \nNaudhia \u00e8 una suddivisione dell'India, classificata come \"census town\", di 7.143 abitanti, situata nel distretto di Sidhi, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 13' 28 N e 82\u00b0 34' 29 E.\nSociet\u00e0.\nEvoluzione demografica.\nAl censimento del 2001 la popolazione di Naudhia assommava a 7.143 persone, delle quali 3.823 maschi e 3.320 femmine. I bambini di et\u00e0 inferiore o uguale ai sei anni assommavano a 1.064, dei quali 564 maschi e 500 femmine. Infine, coloro che erano in grado di saper almeno leggere e scrivere erano 4.914, dei quali 2.941 maschi e 1.973 femmine."}
{"id": "2641217", "revid": "287204", "url": "https://it.wikipedia.org/wiki?curid=2641217", "title": "Neuton Chikhli Kalan", "text": " \nNeuton Chikhli Kalan \u00e8 una suddivisione dell'India, classificata come \"nagar panchayat\", di 10.850 abitanti, situata nel distretto di Chhindwara, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 13' 00 N e 78\u00b0 44' 09 E.\nSociet\u00e0.\nEvoluzione demografica.\nAl censimento del 2001 la popolazione di Neuton Chikhli Kalan assommava a 10.850 persone, delle quali 5.651 maschi e 5.199 femmine. I bambini di et\u00e0 inferiore o uguale ai sei anni assommavano a 1.248, dei quali 636 maschi e 612 femmine. Infine, coloro che erano in grado di saper almeno leggere e scrivere erano 7.343, dei quali 4.296 maschi e 3.047 femmine."}
{"id": "2641218", "revid": "287204", "url": "https://it.wikipedia.org/wiki?curid=2641218", "title": "Niwari", "text": " \nNiwari \u00e8 una suddivisione dell'India, classificata come \"nagar panchayat\", di 20.711 abitanti, situata nel distretto di Tikamgarh, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 21' 32 N e 78\u00b0 48' 11 E.\nSociet\u00e0.\nEvoluzione demografica.\nAl censimento del 2001 la popolazione di Niwari assommava a 20.711 persone, delle quali 10.927 maschi e 9.784 femmine. I bambini di et\u00e0 inferiore o uguale ai sei anni assommavano a 1.483, dei quali 760 maschi e 723 femmine. Infine, coloro che erano in grado di saper almeno leggere e scrivere erano 12.439, dei quali 7.575 maschi e 4.864 femmine."}
{"id": "2641220", "revid": "287204", "url": "https://it.wikipedia.org/wiki?curid=2641220", "title": "Nowgong", "text": " \nNowgong (o Nowgaon) \u00e8 una suddivisione dell'India, classificata come \"municipality\", di 33.024 abitanti, situata nel distretto di Chhatarpur, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 4' 0 N e 79\u00b0 27' 0 E e ha un'altitudine di 224 .\nSociet\u00e0.\nEvoluzione demografica.\nAl censimento del 2001 la popolazione di Nowgong assommava a 33.024 persone, delle quali 17.923 maschi e 15.101 femmine. I bambini di et\u00e0 inferiore o uguale ai sei anni assommavano a 4.793, dei quali 2.576 maschi e 2.217 femmine. Infine, coloro che erano in grado di saper almeno leggere e scrivere erano 23.934, dei quali 14.070 maschi e 9.864 femmine."}
{"id": "2641222", "revid": "287204", "url": "https://it.wikipedia.org/wiki?curid=2641222", "title": "Nowrozabad", "text": " \nNowrozabad \u00e8 una suddivisione dell'India, classificata come \"nagar panchayat\", di 22.401 abitanti, situata nel distretto di Umaria, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 23' 25 N e 80\u00b0 58' 00 E.\nSociet\u00e0.\nEvoluzione demografica.\nAl censimento del 2001 la popolazione di Nowrozabad assommava a 22.401 persone, delle quali 11.621 maschi e 10.780 femmine. I bambini di et\u00e0 inferiore o uguale ai sei anni assommavano a 3.456, dei quali 1.813 maschi e 1.643 femmine. Infine, coloro che erano in grado di saper almeno leggere e scrivere erano 13.240, dei quali 7.950 maschi e 5.290 femmine."}
{"id": "2641223", "revid": "697352", "url": "https://it.wikipedia.org/wiki?curid=2641223", "title": "Bayside", "text": ""}
{"id": "2641231", "revid": "1543377", "url": "https://it.wikipedia.org/wiki?curid=2641231", "title": "Soil Festivities", "text": "Soil Festivities \u00e8 il nono album in studio del musicista greco Vangelis, pubblicato nel 1984 dalla Polydor.\nIl disco.\n\"Soil Festivities\", ventesima pubblicazione discografica ufficiale, pu\u00f2 essere considerato il primo album del trittico anni ottanta di Vangelis, composto poi da \"Mask\" e \"Invisible Connections\". La caratteristica principale di questo come degli altri due album \u00e8 la volont\u00e0 del musicista di sperimentare uno stile nuovo basandosi sulle sue percezioni; ci\u00f2 rende il sound di questi lavori molto differente tra loro e rispetto a quello \"classico\" espresso nei suoi album pi\u00f9 famosi (\"Heaven and Hell\", \"Albedo 0.39\", \"Spiral\" e \"China\").\nLo stile di \"Soil Festivities\" \u00e8 quasi interamente \"ambient\": si tratta probabilmente del lavoro pi\u00f9 influenzato da questo tipo di sonorit\u00e0, con ispirazioni anche di tipo \"new Age\" e \"minimal\". L'ispirazione per il disco deriva anche, per dichiarazione di Vangelis, dai processi di vita che avvengono sulla superficie della Terra.\nCaratteristica comune a questo disco e a \"Mask\" \u00e8 l'uso massiccio di tastiere polifoniche: \"Movement 1\" si basa sul tema di un bordone, ed \u00e8 probabilmente quasi del tutto improvvisata. Uno stile simile caratterizza \"Movement 2\" e \"Movement 4\". Gli altri due brani, \"Movement 3\" e \"Movement 5\", presentano uno stile pi\u00f9 incentrato sulle percussioni e sul ritmo."}
{"id": "2641235", "revid": "287204", "url": "https://it.wikipedia.org/wiki?curid=2641235", "title": "Ordnance Factory Khamaria", "text": " \nOrdnance Factory Khamaria (spesso abbreviata in O. F. Khamaria) \u00e8 una suddivisione dell'India, classificata come \"census town\", di 14.557 abitanti, situata nel distretto di Jabalpur, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 17' 17 N e 79\u00b0 59' 37 E.\nSociet\u00e0.\nEvoluzione demografica.\nAl censimento del 2001 la popolazione di Ordnance Factory Khamaria assommava a 14.557 persone, delle quali 7.705 maschi e 6.852 femmine. I bambini di et\u00e0 inferiore o uguale ai sei anni assommavano a 1.233, dei quali 641 maschi e 592 femmine. Infine, coloro che erano in grado di saper almeno leggere e scrivere erano 11.879, dei quali 6.683 maschi e 5.196 femmine."}
{"id": "2641238", "revid": "599013", "url": "https://it.wikipedia.org/wiki?curid=2641238", "title": "Fernando Tirapu", "text": "Carriera.\nCresciuto nell'Oberena, passa all'Osasuna nel 1970 e debutta in prima squadra.\nQuattro anni pi\u00f9 tardi viene acquistato dal Valencia con cui esordisce in Primera Divisi\u00f3n spagnola. Dopo tre stagioni passa all'Athletic Bilbao, con cui milita sei stagioni e disputa 204 partite (151 di campionato), vincendo uno scudetto ed una Coppa del Re.\nNel 1983 ritorna all'Osasuna dove, due anni pi\u00f9 tardi, conclude la carriera.\nConta due presenze con la Selezione di calcio dei Paesi Baschi."}
{"id": "2641240", "revid": "287204", "url": "https://it.wikipedia.org/wiki?curid=2641240", "title": "Obedullaganj", "text": " \nObedullaganj \u00e8 una suddivisione dell'India, classificata come \"nagar panchayat\", di 19.955 abitanti, situata nel distretto di Raisen, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 01' 45 N e 77\u00b0 34' 51 E.\nSociet\u00e0.\nEvoluzione demografica.\nAl censimento del 2001 la popolazione di Obedullaganj assommava a 19.955 persone, delle quali 10.530 maschi e 9.425 femmine. I bambini di et\u00e0 inferiore o uguale ai sei anni assommavano a 3.005, dei quali 1.529 maschi e 1.476 femmine. Infine, coloro che erano in grado di saper almeno leggere e scrivere erano 13.376, dei quali 7.813 maschi e 5.563 femmine."}
{"id": "2641241", "revid": "287204", "url": "https://it.wikipedia.org/wiki?curid=2641241", "title": "Crazia", "text": "La Crazia (dal tedesco \"Kreuzer\", soldo; forma antiquata: crania) era una moneta di mistura del valore pari a 5 quattrini emessa a partire da Cosimo I de' Medici, primo granduca di Toscana (1537 - 1574). Fu imitata dai duchi di Urbino, dai Cybo-Malaspina a Massa, dagli Appiani e dai Ludovisi di Piombino.Una moneta da due crazie di mistura dal valore di 10 quattrini era ancora emessa nel Granducato di Toscana sotto Pietro Leopoldo di Lorena (1765-1790), sotto Ferdinando III di Toscana nel 1801 e Ludovico I di Borbone nel 1802. Dopo questa data verr\u00e0 sostituita dalla moneta da 10 quattrini.\nEtimologia.\nPrecedentemente chiamata \"craizia\", il nome deriva dal tedesco \"Kreutzer\" o \"Kreuzer\".\nStoria.\nToscana.\nIn Toscana vennero effettuate le emissioni elencate nella tabella seguente.\nFilatelia.\nLa crazia, come valore, venne anche utilizzata nei francobolli del Granducato, la cui prima serie fu emessa il 1\u00ba aprile 1851. In quel momento, la valuta corrente era la lira toscana (equivalente a 0,84 lire italiane) che era divisa in 12 crazie.\nVennero emessi in totale francobolli da 2 crazie (azzurro), 4 crazie (verde scuro), 6 crazie (ardesia), 1 crazia (carminio), 9 crazie (viola) e 60 crazie (rosso)."}
{"id": "2641242", "revid": "1305772", "url": "https://it.wikipedia.org/wiki?curid=2641242", "title": "Duomo di San Giovanni Battista", "text": ""}
{"id": "2641244", "revid": "111782209", "url": "https://it.wikipedia.org/wiki?curid=2641244", "title": "Palazzo Mayer", "text": "Il palazzo Mayer \u00e8 sito in piazza del Popolo a Fossacesia in provincia di Chieti.\nTrattasi di un palazzo con base rettangolare suddiviso in tre piani.\nStoria.\nAlcune fonti storiche riferiscono che il 30 aprile 1834 il comune autorizza la famiglia Mayer a dare inizio a realizzare tale palazzo ove vi era una chiesa quattrocentesca dedicata a Sant'Antonio abate. Nel 1852 si procede a completare a costruire il palazzo costruendo la parte rimanente. Verosimilmente gli architetti che la realizzano sono napoletani.\nStruttura.\nLa facciata principale \u00e8 suddivisa da sette assi. Una cornice marcapiano con architrave suddivide il secondo piano dal terzo. Il piano nobile \u00e8 suddiviso da lesene ioniche tra cui vi sono sette aperture identiche con timpano che le sormonta, tali aperture si affacciano su dei balconi con ringhiera in ferro battuto. La V\u00aa e la VII\u00aa campata hanno una finestra rettangolare cui, sopra, \u00e8 posta una cornice semicircolare, sotto, invece, vi \u00e8 un'apertura a livello del marciapiede con grata in ferro. La II\u00aa e la VI\u00aa campata hanno gli ingressi del palazzo costituiti da due portoni lignei sormontato da una ghiera in ferro battuto, ai lati del portale vi sono dei piedritti ed \u00e8 sormontato da un arco a tutto sesto. La I\u00aa, la III\u00aa e la IV\u00aa campata hanno dei balconi con ringhiera in ferro battuto, di cui l'apertura \u00e8 sormontata da una cornice semicircolare. Sotto questi balconi si trovano un portone in legno con arco a sesto ribassato. Le altre due facciate libere, ciascuna delle quali sono suddivise in tre campate simili alla VII\u00aa della facciata principale. I muri sono realizzati in mattoni e ricoperte di intonaco, mentre le mensole, i capitelli e le volte sono realizzati in pietra. Le parti in muratura sono di un colore giallastro mentre le parti in rilievo sono del colore della pietra. La copertura \u00e8 realizzata col manto di coppi."}
{"id": "2641245", "revid": "287204", "url": "https://it.wikipedia.org/wiki?curid=2641245", "title": "Omkareshwar", "text": "Omkareshwar \u00e8 una suddivisione dell'India, classificata come \"nagar panchayat\", di 6.616 abitanti, situata nel distretto di Khandwa, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nVi hanno sede due importanti templi induisti.\nGeografia fisica.\nLa citt\u00e0 \u00e8 situata a 22\u00b0 15' 50 N e 76\u00b0 08' 00 E.\nSorge su un'isola (Mandhata) sul fiume Narmada.\nSociet\u00e0.\nEvoluzione demografica.\nAl censimento del 2001 la popolazione di Omkareshwar assommava a 6.616 persone, delle quali 3.562 maschi e 3.054 femmine. I bambini di et\u00e0 inferiore o uguale ai sei anni assommavano a 1.093, dei quali 532 maschi e 561 femmine. Infine, coloro che erano in grado di saper almeno leggere e scrivere erano 3.422, dei quali 2.238 maschi e 1.184 femmine."}
{"id": "2641251", "revid": "287204", "url": "https://it.wikipedia.org/wiki?curid=2641251", "title": "Orchha", "text": " \nOrchha (o Orachha) \u00e8 una suddivisione dell'India, classificata come \"nagar panchayat\", di 8.499 abitanti, situata nel distretto di Tikamgarh, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 25\u00b0 22' 04 N e 78\u00b0 37' 58 E.\nSociet\u00e0.\nEvoluzione demografica.\nAl censimento del 2001 la popolazione di Orchha assommava a 8.499 persone, delle quali 4.507 maschi e 3.992 femmine. I bambini di et\u00e0 inferiore o uguale ai sei anni assommavano a 1.498, dei quali 778 maschi e 720 femmine. Infine, coloro che erano in grado di saper almeno leggere e scrivere erano 4.558, dei quali 2.885 maschi e 1.673 femmine."}
{"id": "2641256", "revid": "1494169", "url": "https://it.wikipedia.org/wiki?curid=2641256", "title": "Carenatura", "text": "Sinonimi:"}
{"id": "2641258", "revid": "287204", "url": "https://it.wikipedia.org/wiki?curid=2641258", "title": "Ordnance Factory Itarsi", "text": " \nOrdnance Factory Itarsi \u00e8 una suddivisione dell'India, classificata come \"census town\", di 10.265 abitanti, situata nel distretto di Hoshangabad, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 36' 60 N e 77\u00b0 48' 57 E.\nSociet\u00e0.\nEvoluzione demografica.\nAl censimento del 2001 la popolazione di Ordnance Factory Itarsi assommava a 10.265 persone, delle quali 5.490 maschi e 4.775 femmine. I bambini di et\u00e0 inferiore o uguale ai sei anni assommavano a 724, dei quali 361 maschi e 363 femmine. Infine, coloro che erano in grado di saper almeno leggere e scrivere erano 8.838, dei quali 5.056 maschi e 3.782 femmine."}
{"id": "2641261", "revid": "767487", "url": "https://it.wikipedia.org/wiki?curid=2641261", "title": "Pedro Morales Flores", "text": ""}
{"id": "2641269", "revid": "59785", "url": "https://it.wikipedia.org/wiki?curid=2641269", "title": "Karl Brugmann", "text": "Biografia.\nNato a Wiesbaden, Brugmann insegn\u00f2 linguistica comparata e sanscrito all'universit\u00e0 di Lipsia dal 1877 al 1914. Nel 1904 divenne socio straniero dell'Accademia dei Lincei.\nAl centro delle sue ricerche fu la linguistica indoeuropea. Insieme a Hermann Paul e ad Hermann Osthoff, Brugmann fu uno dei pi\u00f9 influenti ispiratori del movimento dei Neogrammatici, corrente della quale \u00e8 considerato il caposcuola indiscusso. Fin dal 1876, con \"Nasalis sonans in der indogermanischen Grundsprache\", gett\u00f2 le basi di quella ricostruzione dell'indoeuropeo, attraverso la rigorosa applicazione del metodo comparativo, che sarebbe divenuta la versione \"classica\" della protolingua. Svilupp\u00f2 poi tale paradigma nella sua \"Griechische Grammatik\" (1885) e infine con la fondamentale \"Grundriss der vergleichenden Grammatik der indogermanischen Sprachen\", redatta insieme a Berthold Delbr\u00fcck e pubblicata in prima edizione tra il 1886 e il 1893 (seconda edizione ampliata, 1897-1916; riduzione \"Kurze vergleichende Grammatik\", 1902-1904).\nLa fortuna.\nL'opera di Brugmann e dei Neogrammatici defin\u00ec la prima, \"classica\" ricostruzione dell'indoeuropeo, che per decenni fu considerata definitiva; tuttavia, nel corso del XX secolo il complesso fonologico e morfosintattico dell'indoeuropeo ricostruito dai Neogrammatici apparve via via sempre pi\u00f9 insoddisfacente, sia per l'eccessiva rigidit\u00e0, sia per l'eccessiva ricchezza di strutture. La ricostruzione di Brugmann fu contestata soprattutto poich\u00e9 attribuiva eccessivo peso al greco e al sanscrito, finendo per ridurre l'indoeuropeo a una sorta di sintesi tra i due idiomi. Gi\u00e0 nel 1917, tuttavia, la decifrazione dell'ittita operata da Bed\u0159ich Hrozn\u00fd dimostr\u00f2 che la supposta maggior arcaicit\u00e0 di greco e sanscrito, postulata dai Neogrammatici e posta alla base della loro ricostruzione, era una convinzione errata: l'ittita risult\u00f2 essere non solo la lingua indoeuropea di pi\u00f9 antica attestazione, ma mostr\u00f2 anche di discostarsi significativamente dal paradigma neogrammatico, mandando cos\u00ec in crisi il \"paradigma greco-sanscritista\" dei Neogrammatici. Lo studio delle ricerche di Brugmann rimane tuttavia un presupposto imprescindibile di ogni indagine indoeuropeistica, tanto che ogni ricostruzione della lingua comune, anche se elaborata in anni recenti, continua a muovere - salvo poi contestarli - dai tratti fonologici e morfosintattici elaborati da Brugmann."}
{"id": "2641270", "revid": "287204", "url": "https://it.wikipedia.org/wiki?curid=2641270", "title": "Pachmarhi Cantonment", "text": " \nPachmarhi Cantonment \u00e8 una suddivisione dell'India, classificata come \"cantonment board\", di 11.374 abitanti, situata nel distretto di Hoshangabad, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 28' 0 N e 78\u00b0 25' 60 E e ha un'altitudine di 1.045 .\nSociet\u00e0.\nEvoluzione demografica.\nAl censimento del 2001 la popolazione di Pachmarhi Cantonment assommava a 11.374 persone, delle quali 6.418 maschi e 4.956 femmine. I bambini di et\u00e0 inferiore o uguale ai sei anni assommavano a 1.414, dei quali 743 maschi e 671 femmine. Infine, coloro che erano in grado di saper almeno leggere e scrivere erano 8.557, dei quali 5.264 maschi e 3.293 femmine."}
{"id": "2641271", "revid": "104458", "url": "https://it.wikipedia.org/wiki?curid=2641271", "title": "Karl Brugman", "text": ""}
{"id": "2641272", "revid": "74415", "url": "https://it.wikipedia.org/wiki?curid=2641272", "title": "Rete ferroviaria della Calabria", "text": "La rete ferroviaria della Calabria, comprende sia linee a scartamento normale, gestite interamente dalle societ\u00e0 del gruppo Ferrovie dello Stato che a scartamento ridotto gestite dalle Ferrovie della Calabria. Le ferrovie calabresi sono costituite dalle due dorsali tirrenica e jonica tra le quali insistono le trasversali \"cosentina\" (Paola-Cosenza-Sibari) e \"catanzarese\" (Lamezia Terme-Catanzaro Lido). Molte linee, della rete a scartamento ridotto, sono state dismesse e quasi tutte smantellate, in gran numero tra gli anni sessanta, (ma altre fino quasi alle soglie degli anni novanta), perch\u00e9 poco competitive rispetto al trasporto su strada, quasi sempre un duplicato del percorso ferroviario o in quanto le esigenze economiche ed industriali per cui erano nate, come il trasporto del legname dai boschi del Pollino e della Sila si erano ridotte o cessate del tutto. La dorsale tirrenica della rete calabrese fa parte delle linee fondamentali italiane, poich\u00e9 costituisce parte del Asse ferroviario europeo Ten-1 ed \u00e8 essenziale per il trasporto proveniente dalla Sicilia o dal nord verso di essa.\nStoria.\nDi ferrovie in Calabria si cominci\u00f2 a parlare gi\u00e0 negli ultimi anni del Regno delle due Sicilie interessato allo sviluppo di alcune attivit\u00e0 industriali legate alle antiche miniere di ferro di Mongiana, della Vallata dello Stilaro e dell'area delle Serre (Intorno al 1870 furono costruite due tratte da 20\u00a0km nel territorio di Ferdinandea, alcuni dei resti della ferrovia sono nei fondali davanti a Monasterace). Non \u00e8 probabilmente un caso se la prima ferrovia realizzata in Calabria fu la Ferrovia Jonica, (alla quale erano collegabili abbastanza facilmente), che a Metaponto e per Potenza e Salerno avrebbe raggiunto Napoli. Dalla parte a Nord infatti gi\u00e0 durante i Borboni era iniziata la costruzione del primo tratto fino ad Eboli inaugurato poi dopo l'Unit\u00e0 d'Italia. La nascita di tale ferrovia era il proseguimento del progetto ferroviario conseguente all'apertura della Napoli-Portici. Dopo l'apertura fino a Nocera Inferiore (1844) videro la luce progetti di prolungamento per raggiungere l'Adriatico (considerato porta dei traffici per l'oriente). Il professore napoletano Ferdinando De Luca aveva caldeggiato un progetto di ferrovia passante per Salerno verso Taranto e i porti di Brindisi e Otranto attraverso la valle del Basento, proposta appoggiata anche da Carlo Ilarione Petitti di Roreto nel suo scritto del 1845. La costruzione della \"Strada ferrata delle Puglie da Napoli a Brindisi\" era stata affidata, dal governo borbonico, alla Societ\u00e0 in accomandita Melisurgo &amp; C. ma venne revocata per ritardo eccessivo nell'esecuzione dei lavori e, l'8 marzo 1856, l'incarico venne riaffidato all'ingegnere Bayard per la tratta Nocera Inferiore-Salerno e il 7 novembre 1857, a Tommaso D'Agiut, venne rilasciata la concessione per costruire la ferrovia da Salerno per Eboli e Taranto. L'aggravarsi della situazione politica blocc\u00f2 l'esecuzione dei lavori e dopo la proclamazione dell'Unit\u00e0 d'Italia questi vennero riaffidati per la parte tra Salerno ed Eboli alla Societ\u00e0 per le Strade Ferrate Meridionali che il 14 giugno 1863 apr\u00ec al traffico la tratta di poco pi\u00f9 di 6\u00a0km tra Battipaglia ed Eboli. La grave crisi finanziaria port\u00f2 ad una ridefinizione di tutto il programma ferroviario nazionale durante il governo Sella; il ministro Stefano Jacini, stipul\u00f2 l'8 ottobre 1865 una \"nuova\" convenzione con la Societ\u00e0 Vittorio Emanuele affidandole l'incarico di costruzione della \"Eboli-Contursi-Potenza\", della Metaponto-Reggio Calabria e delle future ferrovie Calabro-Sicule. Nello stesso anno la Vittorio Emanuele iniziava i lavori di costruzione della \"Jonica\", primo e strategico (anche dal punto di vista militare) collegamento ferroviario nord-sud; il 3 giugno 1866 apriva il primo tratto da Reggio Calabria a Lazzaro e il 1\u00ba ottobre 1868 arrivava fino Bianconovo mentre dal lato nord il 28 febbraio 1869 Metaponto veniva connessa con Taranto.\nLe difficolt\u00e0 economiche della \"Vittorio Emanuele\", nel frattempo divenuta Societ\u00e0 per le Strade Ferrate Calabro-Sicule, fecero rallentare e bloccare i lavori; si arriv\u00f2 al fallimento della Societ\u00e0 nel 1872. Il completamento della tratta ferroviaria era urgente perch\u00e9 l'utilizzo del treno per il trasporto degli agrumi, in quegli anni, iniziava ad intensificarsi dato che la tariffa speciale sui trasporti aveva ridato fiato al loro commercio; si erano stipulati infatti nuovi accordi con Francia, Austria-Ungheria e Svizzera e il traffico agrumario iniziava a spostarsi dall'America, mercato tradizionale, verso il centro-Europa passando cos\u00ec dal trasporto marittimo a quello con treni merci. L'incarico di completare la linea calabra venne dato dal governo alla Societ\u00e0 Italiana per le strade ferrate meridionali e venne proseguito con esecuzione dei lavori a carico dello Stato.\nI lavori della Ferrovia Jonica, si conclusero il 15 novembre 1875, con l'apertura dell'ultimo tratto tra Crotone (allora Cotrone) e Catanzaro Marina.\nL'anno successivo, il 1876 le \"Meridionali\" aprivano da Sibari la diramazione per Spezzano Albanese, primo tratto della linea per Cosenza che sarebbe stata ultimata il 18 gennaio 1879.\nLa ferrovia Jonica risult\u00f2 subito di grande importanza perch\u00e9 oltre a collegare la Calabria e le sue produzioni agricolo-forestali permetteva l'inoltro attraverso l'Adriatica delle merci provenienti dalla Sicilia e dirette al nord.\nIl 15 marzo 1881 veniva ultimato il collegamento tra la stazione di Reggio Calabria Centrale e Reggio Calabria succursale con la deviazione per Reggio Calabria scalo al porto (Reggio Cal.Marittima), indispensabile per le merci provenienti dalla Sicilia con i battelli che in tal modo accrescevano fortemente il volume di traffico merci e di viaggiatori diretti verso il nord lungo la direttrice ferroviaria Jonico-Adriatica. \nTuttavia si trattava, per la Sicilia del collegamento pi\u00f9 lungo e, per tutto il versante tirrenico calabrese, scarsamente utilizzabile data la naturale barriera delle montagne dell'Aspromonte, della Sila e del Pollino e del tutto invalicabile durante l'inverno; la costruzione del collegamento ferroviario Tirrenico era quindi richiesta da pi\u00f9 parti; gi\u00e0 nel 1861 il ministro Peruzzi aveva proposto il collegamento come di grande utilit\u00e0 per Calabria e Sicilia e nel 1870 la Camera del Regno aveva autorizzato il governo affinch\u00e9 procedesse alla sua costruzione. Gli studi vennero condotti dall'ingegnere Giordano per un itinerario da Eboli attraverso il Cilento, fino a Maratea e dall'ingegnere Gargiulo per un itinerario interno pi\u00f9 breve, sempre da Eboli, attraverso il Vallo di Diano e la valle del Noce fino a Castrocucco ambedue avrebbero poi seguito la linea di costa tirrenica della Calabria. La scelta non fu facile e si ebbero accesi scontri in Parlamento tra le deputazioni lucana e campana che premevano per l'una o per l'altra soluzione fino a che nel 1879 con la Legge Baccarini vennero recepite entrambe. Data la riconosciuta importanza vennero ambedue inserite nella Tabella \"A\" tra le ferrovie da costruire a totale carico dello Stato.\nLa costruzione della \"Tirrenica\" tuttavia non inizi\u00f2 subito: l'incarico, dato dal governo, alla Societ\u00e0 per le Strade Ferrate del Mediterraneo non permise un celere avvio dei lavori progettati. Si dovette attendere la riorganizzazione delle ferrovie con la legge e le convenzioni del 1885. Tra il 1883 e il 1887 erano state attivate infatti solo le tratte Battipaglia-Agropoli-Castelnuovo Vallo di 50\u00a0km e Reggio Calabria-Villa san Giovanni-Bagnara di 29\u00a0km.\nNel frattempo iniziava la costruzione delle tratte dell'itinerario via Vallo di Diano, ma molto a rilento, giungendo a completare il tratto tra Sicignano degli Alburni e Lagonegro solo nel 1892; a questo punto i lavori si arrestavano non proseguendo pi\u00f9 oltre per raggiungere la costa, come previsto, alle foci del Castrocucco.\nTra 1887 e 1894 vennero costruiti il tratto Nicotera-Gioia Tauro, quello successivo fino a Bagnara, e in ultimo quello Nicotera-Pizzo-Sant'Eufemia Marina, oggi Lamezia Terme.\nNel 1895, dopo 20 anni di lavori, la ferrovia tirrenica veniva completata con lo scavo di numerose e lunghe gallerie tra Agropoli e Scalea e tra Palmi e Villa San Giovanni e, nelle parti centrali, viadotti impegnativi per contenere le pendenze entro limiti accettabili. L'apertura della Tirrenica sottrasse molto del traffico merci e viaggiatori alla Jonica; le due ferrovie erano gestite dalle due grandi compagnie concorrenti \"Mediterranea\" ed \"Adriatica\" e fu probabilmente questa concorrenza il motivo della incompleta realizzazione della \"Ferrovia del Vallo di Diano e del Vallo del Noce\" che avrebbe creato un comodo e pi\u00f9 breve collegamento dal sud verso la \"rivale\" Rete Adriatica.\nNon venne realizzato, probabilmente per le stesse motivazioni, neanche il proseguimento, progettato ed approvato dalla Legge Baccarini del 1879, della trasversale Sibari-Cosenza, da Cosenza verso il sud, lungo la valle del Savuto fino a raggiungere il mare nei pressi di Nocera Terinese (connettendosi ivi alla \"Tirrenica\" allora ancora in costruzione) seguendo un percorso alquanto simile a quello poi seguito dall'autostrada Salerno Reggio-Calabria.\nIniziarono tuttavia i lavori per un'altra ferrovia trasversale, la Sant'Eufemia (oggi Lamezia Terme)-Catanzaro: il 15 novembre 1894 si apriva il tratto S.Eufemia Biforcazione-Marcellinara, circa 2 anni dopo la ferrovia raggiungeva Corace e il 31 luglio 1899 la stazione di Catanzaro Sala che dal 1883 era gi\u00e0 collegata con Catanzaro Marina.\nNel novembre del 1893, oltre un decennio dopo l'arrivo dei binari sulle banchine del Porto di Reggio Calabria, un Regio Decreto finalmente rilasci\u00f2 una \"Concessione per la navigazione a vapore attraverso lo Stretto\" alla Societ\u00e0 per le Strade Ferrate della Sicilia con l'obbligo per questa di effettuare due corse giornaliere di traghetto tra Messina e Reggio Calabria e di istituirne altre due per Villa San Giovanni al completamento della ferrovia Tirrenica ci\u00f2 perch\u00e9 sui due porti giungevano i binari delle due diverse compagnie, la \"Meridionale\" a Reggio e la \"Mediterranea\" a Villa. A fine 1896 i traghetti iniziavano le corse ma da semplici piroscafi non essendo ancora pronte le invasature. A novembre del 1899 inizi\u00f2 il servizio di traghettamento regolare, tra Reggio Calabria e Messina per soli carri merci e il 1\u00ba agosto 1901 avvenne il primo traghettamento di 2 carrozze pullman del treno direttissimo Roma-Siracusa che venivano instradati via \"Jonica\". Il 1\u00ba marzo 1905 entr\u00f2 in funzione l'invasatura \"1\" di Villa San Giovanni e prese avvio l'inoltro di treni sulla nuova linea Tirrenica; nello stesso anno tale linea fu rilevata dalle nuove Ferrovie dello Stato e l'anno dopo venne rilevata la Jonica. La fine della concorrenza coincise con l'inizio del lento decadimento della Jonica.\nCon l'esercizio di stato venne operata una profonda rielaborazione dei progetti ancora da realizzare cancellandoli praticamente quasi del tutto. Al posto del collegamento Cosenza-Nocera Terinese approvato nel 1879 venne progettato un (apparentemente) pi\u00f9 economico collegamento Cosenza-Paola classificato tra le ferrovie complementari da realizzare con la minor spesa possibile, con poche opere d'arte e con forti pendenze per valicare la Catena Costiera meridionale per cui si adott\u00f2 la cremagliera, con pendenza del 75 per mille. I lavori iniziarono tra il 1907 ed il 1911 incontrando forti difficolt\u00e0 a causa dell'instabilit\u00e0 dei terreni attraversati che ne allungarono i tempi di costruzione. L'apertura della linea, di 35\u00a0km, avvenne il 2 agosto 1915; fu una scelta infelice a causa dei tempi di percorrenza lunghissimi e della potenzialit\u00e0 quasi nulla.\nNel 1882 la deputazione provinciale di Cosenza aveva chiesto al governo del Regno la richiesta di costruzione di una ferrovia a scartamento normale che dalla stazione di Spezzano Albanese della gi\u00e0 esistente Ferrovia Cosenza-Sibari raggiungesse, a Lagonegro, la costruenda Ferrovia Sicignano-Lagonegro realizzando cos\u00ec il congiungimento con la linea per Eboli, Salerno e Napoli. La richiesta fu accolta, pi\u00f9 tardi, con la legge Zanardelli del 1902 ma la sua costruzione a scartamento ordinario venne differita e successivamente rielaborato il progetto ma a scartamento ridotto. Venne cancellato definitivamente anche l'altro collegamento previsto e approvato dal 1879 tra Praia a Mare e Lagonegro.\nAl loro posto venne elaborato, dandone concessione alla \"Mediterranea\" per l'occasione divenuta Mediterranea Calabro Lucane, il faraonico progetto della rete a scartamento ridotto delle Ferrovie Calabro Lucane che pur nella sua utilit\u00e0 per le comunicazioni interne tra i piccoli centri (le infrastrutture viarie erano quasi inesistenti e in inverno nulle) si rivel\u00f2 inutilmente costoso, di scarsa utilit\u00e0 per le merci visto lo scartamento incompatibile, e scomodo per i viaggiatori. Il 9 ottobre 1916 venne aperto il primo tronco in Calabria tra Cosenza e Rogliano. Dopo il rallentamento dei lavori dovuto alla prima guerra mondiale, a fine 1922 fu aperto il tronco Pedace-San Pietro in Guarano; i lavori proseguirono lentissimamente fino al 1934, dopo di che il programma di costruzione della rete ferroviaria venne sospeso. Ripresero nel dopoguerra con la Camigliatello-San Giovanni in Fiore, nell'aprile del 1956, ma si fermarono nuovamente per sempre e non raggiunsero Petilia Policastro che era collegata alla Jonica e al Porto di Crotone. Restarono sulla carta le tratte di congiunzione: San Giovanni in Fiore-Petilia Policastro, Mammola-Cinquefrondi e Mileto-Chiaravalle Centrale. Il risultato evidente di tali scelte fu la precoce chiusura di molte tratte appena la circolazione su strada cominci\u00f2 a svilupparsi.\nGli anni successivi videro incrementare sempre pi\u00f9 il traffico di transito sulla Tirrenica che richiedeva locomotive a vapore sempre pi\u00f9 potenti fino a che negli anni trenta non ne venne decisa l'elettrificazione a corrente continua che nel 1939 era completa su tutto l'itinerario Milano-Reggio Calabria.\nDurante la seconda guerra mondiale le linee calabresi subirono danni tutto sommato limitati dato il veloce spostamento del fronte verso nord dopo il 1943. Danni elevatissimi vi furono invece nelle strutture ferroviarie dello Stretto. Negli anni sessanta la linea Tirrenica (su cui era canalizzato quasi tutto il traffico) raggiunse la saturazione in seguito all'incremento vertiginoso del traffico viaggiatori e merci soprattutto di derrate provenienti dalla Sicilia. Vi si pose rimedio con l'imponente opera di raddoppio del binario con limitate rettifiche di tracciato e con il consolidamento della sede e delle lunghe gallerie esistenti tra Gioia Tauro e Villa San Giovanni. Il primo ciclo di opere di potenziamento si concluse alla fine degli anni 60.\nNegli anni settanta, con la seconda fase di potenziamento strutturale, avvenne la costruzione di due tratte in totale variante: la Praia-Scalea quasi interamente in nuova galleria a doppio binario attivata alla fine del 1970 e, nel 1972 la \"direttissima\" tra Rosarno e Lamezia Terme(allora Sant'Eufemia-Lametia) con innesto nel vecchio itinerario all'altezza del Posto di movimento di Eccellente e la creazione di un bivio; ci\u00f2 impose lo scavo di lunghe gallerie e la costruzione del lungo ed imponente Viadotto dell'Angitola. Il vecchio tracciato a semplice binario passante per Vibo Valentia, Pizzo Calabro, Tropea e Nicotera rimase utilizzato per il traffico regionale o a media distanza. Negli stessi periodi anche la Jonica fu oggetto di manutenzioni e ammodernamenti dell'armamento e delle infrastrutture tecnologiche delle stazioni con cambio dei binari obsoleti e l'applicazione di pi\u00f9 moderni sistemi di segnalamento e di blocco elettrico.\nGli anni ottanta si annunciarono con un calo del traffico merci e viaggiatori, soprattutto sulle trasversali e sulla jonica eroso in favore di quello su strada. Non valse a molto l'attivazione, il 31 maggio 1987, del nuovo tracciato della Paola-Cosenza a trazione elettrica, con la nuova stazione di Cosenza, i cui lavori erano iniziati nel marzo del 1966 a cura dell\"'Ufficio Nuove Costruzioni Ferroviarie\" del Ministero dei lavori pubblici che avevano comportato lo scavo della lunga Galleria Santomarco, ma a semplice binario; il collegamento opportunamente realizzato con innesto sulla Tirrenica, sia da nord che da sud, realizzava con un secolo di ritardo il sospirato ed utile collegamento tra le due importanti linee costiere, ma ci\u00f2 con un volume di traffico ormai tutto da ricuperare. Lo stesso ha in seguito permesso l'attivazione di un itinerario merci in container tra il Porto di Gioia Tauro e il nord attraverso Sibari e Metaponto (sulla tratta jonica ormai elettrificata) e la Ferrovia Adriatica.\nIl periodo successivo alla costituzione del nuovo Ente Ferrovie dello Stato, dal 1987, ha coinciso con l'inizio di un periodo di incertezza circa il futuro della rete calabrese; ad un periodo iniziale in cui sembrava fosse in programma la costruzione di una nuova linea ad alta velocit\u00e0 con un percorso pi\u00f9 interno alla regione grosso modo sul tracciato seguito dall'autostrada A3, in seguito ai profondi mutamenti strutturali e societari \u00e8 seguita una politica degli investimenti mirata essenzialmente alla riduzione dei costi di esercizio; ci\u00f2 ha comportato, negli ultimi anni, investimenti sulle tecnologie delle infrastrutture allo scopo di automatizzare quante pi\u00f9 stazioni possibili da esercitare in telecomando SCC o punto punto, chiusura degli scali merci e riduzione progressiva dell'offerta treni. La linea Jonica \u00e8 stata divisa in tratte distinte ai fini dell'inoltro treni con drastica riduzione di quelli a lunga distanza. Anche il traghettamento dei treni sullo stretto ha subito un drastico taglio che si riflette sempre pi\u00f9 sulla circolazione dei treni in Calabria.\nEstensione della rete.\nOggi la rete ferroviaria della regione comprende 851\u00a0km di linee ferrate tutte attrezzate con sistemi di telecomando e telecontrollo della circolazione dei treni, SCC e CTC di cui 807\u00a0km con SCMT. Di questi solo 279\u00a0km sono a doppio binario. Migliore \u00e8 la situazione delle elettrificazioni che coinvolgono 488\u00a0km di linee.\ninclusi nell'Asse Ferroviario TEN-1 Berlino-Verona-Bologna\u2013Napoli-Villa San Giovanni-Messina-Palermo, comprendente anche il collegamento marittimo tra Villa San Giovanni e Messina.\nLa rete calabrese di RFI conta 117 stazioni atte a svolgere servizio per viaggiatori.\nDell'antica rete a scartamento ridotto della Mediterranea Calabro Lucane, oggi divenuta Ferrovie della Calabria S.r.L. ne sopravvive soltanto una minima parte: le linee \"Taurensi\" che fanno capo alla Stazione di Gioia Tauro (FC) per Palmi-Sinopoli e per Cinquefrondi sono sospese dal 2010 e la Cosenza-Catanzaro \u00e8 in funzione nei tratti terminali afferenti ai due centri urbani svolgendo servizio suburbano; in bilico tra esercizio turistico e chiusura nonostante la grande valenza paesaggistica la linea Cosenza-Camigliatello il cui proseguimento per San Giovanni in Fiore \u00e8 gi\u00e0 stato sospeso da tempo.\nLa dorsale tirrenica.\nLa linea \"dorsale Tirrenica\" \u00e8 la principale e pi\u00f9 importante e si sviluppa lungo la linea costiera calabrese del Mar Tirreno con alcune tratte che si addentrano verso l'interno: \u00c8 tutta a doppio binario ed elettrificata ed \u00e8 l'itinerario principale di collegamento dal sud verso Salerno, Napoli e Roma. Nonostante gli ammodernamenti risente delle antiche scelte progettuali dell'itinerario che essendo troppo vicino al mare la rende in alcuni punti vulnerabile alle mareggiate, come nel tratti pi\u00f9 a sud tra Cannitello e Scilla, tra Gizzeria e Paola, nel tratto prossimo a Belvedere Marittimo. Anche nella parte centrale pi\u00f9 moderna, tra Eccellente e Rosarno sono presenti alcuni punti di instabilit\u00e0 del terreno. L'attraversamento di molti centri abitati cresciuti a dismisura lungo la linea, in alcune sue parti, ostacola fortemente qualunque progetto di rettifica del tracciato per eventuali, innalzamento della velocit\u00e0 di linea e potenziamento strutturale.\nLa dorsale jonica.\n\u00c8 in ordine di tempo la prima delle linee costruite in Calabria e in tempi abbastanza ristretti. Costruita dalla Societ\u00e0 delle Meridionali con l'intento di costituire l'ideale proseguimento dell'itinerario adriatico via Bari e Taranto e contemporaneamente allacciarsi a Salerno e Napoli, via Metaponto, ha fornito un prezioso servizio nei primi decenni di esercizio; \u00e8 stata in seguito penalizzata dalla scelta successiva delle Ferrovie dello Stato che hanno puntato essenzialmente sul potenziamento della costiera tirrenica canalizzandovi tutto il traffico in transito. Soprattutto nel \"ventennio fascista\" vennero ulteriormente sviluppate e potenziate in maggior misurale direttrici afferenti alla capitale. La linea jonica riflette la medesima filosofia costruttiva dell'adriatica, con tracciato veloce e per quanto possibile rettilineo, realizzato vicino alla costa, con poche opere d'arte impegnative e quindi di costo minore. Ci\u00f2 ha comportato in alcuni punti una sensibilit\u00e0 alle mareggiate. La linea ha poche gallerie e un solo punto di pendenza relativamente elevata nell'area di Capo Rizzuto. La linea \u00e8 per la massima parte esercita ancora a trazione diesel eccetto le due tratte terminali, a nord, fino a Sibari e a sud tra Melito Porto Salvo e Reggio Calabria Centrale che \u00e8 stata anche raddoppiata di recente per istituirvi un Servizio ferroviario suburbano. Le prospettive attuali non sembrano molto rosee per la linea che nelle intenzioni attuali del gruppo Ferrovie dello Stato dovrebbe essere \"spezzata\" e inglobata in diversi itinerari di interesse regionale a servizio delle citt\u00e0 pi\u00f9 importanti.\nLe linee trasversali.\nNel corso degli anni successivi alla costruzione della Jonica venne iniziata la costruzione della prima importante linea di collegamento trasversale verso il versante tirrenico che si \u00e8 tuttavia arrestata a Cosenza; avrebbe dovuto proseguire fino a Nocera Terinese essendo inclusa nel programma di linee ferrate approvate dalla \"Legge omnibus\" (Baccarini) del 1879, vennero iniziati i lavori in direzione di Rogliano, ma si arrestarono e si prefer\u00ec costruire molto tempo dopo, pi\u00f9 a nord nel 1915, la difficile linea a cremagliera per Paola. L'altra trasversale a scartamento normale fu la Lamezia Terme-Catanzaro Lido costruita a fine secolo XIX.\nLe linee di collegamento interno.\nAl posto delle progettate ed in parte approvate linee di collegamento interno della rete che, se realizzate, avrebbero creato una dorsale interna tra Eboli, Lagonegro, Spezzano Albanese, Cosenza e Nocera Terinese, venne realizzato il collegamento a scartamento ridotto parzialmente sulla stessa direttrice tra Eboli-Cosenza ma, dopo, diretto a Catanzaro sul versante jonico e con ben tre \"rotture di carico\" nelle stazioni di Lagonegro, Spezzano e Cosenza per cambio di treno e di scartamento e con velocit\u00e0 commerciale estremamente bassa.\nCaratteristiche della rete.\nDoppio binario.\nIl doppio binario si estende su tutta la \"Tirrenica Meridionale\" e sulla parte di \"Jonica\" tra Reggio Calabria e Melito di Porto Salvo.\nElettrificazione.\n\u00c8 attualmente elettrificata a corrente continua, a 3.000 volt, tutta la \"Tirrenica Meridionale\" e la sua diramata tra Eccellente e Rosarno, nonch\u00e9 il raccordo Rosarno-Porto di Gioia Tauro.\nSono state elettrificate anche alcune parti della \"Jonica\": tra Reggio Calabria e Melito, da Sibari verso Metaponto e la Paola-Cosenza-Sibari.\nCaratteristiche orografiche e pendenze.\nLa Calabria \u00e8 una regione dall'orografia difficile che ha molto condizionato sia la scelta dei tracciati che la costruzione delle ferrovie; ci\u00f2 ha comportato la costruzione di molte gallerie e viadotti come alternativa alle curve e controcurve o al saliscendi continuo. La via pi\u00f9 facile, costituita dalla costiera jonica, \u00e8 stata infatti scelta per la costruzione della prima ferrovia in Calabria, la Jonica che ha trovato difficolt\u00e0 consistenti solo nell'area crotonese. Anche la diramata da Sibari verso Cosenza utilizzando la vallata del Crati ha trovata la sua via pi\u00f9 facile con un solo punto di rampa nell'area di Mongrassano, oggi attenuata dalla costruzione di una variante in galleria. Diverso il discorso per la Tirrenica che venne costruita anni dopo e dovette affrontare un percorso costellato di lunghe gallerie a causa delle aspre montagne spesso strapiombanti a mare come nell'area pi\u00f9 a nord tra Praia a Mare e Scalea e a sud dalla Piana di Gioia Tauro fino a Villa San Giovanni. Anche l'eliminazione, alla fine degli anni sessanta, del lungo periplo di Capo Vaticano con la costruzione della \"direttissima calabra\" ha richiesto lo scavo di gallerie molto lunghe e la costruzione dell'imponente Viadotto dell'Angitola.\nProblematiche ancora pi\u00f9 serie sono state affrontate dalla Mediterranea Calabro Lucana per la costruzione della propria rete, voluta dalle disposizioni ministeriali tutta a scartamento ridotto, che ha visto la costruzione di imponenti viadotti collegati a brevi gallerie ma connesse tra loro da una miriade di curve e controcurve dal grande fascino paesaggistico ma deleterie ai fini della velocit\u00e0 commerciale. Altre linee, oggi tutte chiuse eccetto la tratta urbana di Catanzaro, hanno richiesto l'uso della cremagliera Strub per arrampicarsi verso le localit\u00e0 montane o dell'interno. Tali caratteristiche morfologiche del territorio sono attualmente all'attenzione dei tecnici per lo studio delle eventuali varianti o dell'ulteriore potenziamento della linea fondamentale tra Salerno e Reggio Calabria. Essenzialmente sono sfruttabili le vie naturali di penetrazione nel territorio che essenzialmente presenta tre grandi massicci montuosi, il Pollino, la Sila e l'Aspromonte tra i quali si inframmezzano le vallate del Vallo di Diano (campano-lucano) e del Castrocucco (lucano-calabro) a nord, del Crati e del Savuto al centro, del Lamato e del Corace nell'area lametino-catanzarese e del M\u00e9sima-Marep\u00f3tamo con la Piana di Gioia Tauro a sud.\nProgetti in corso.\nI progetti in corso prevedono esclusivamente il completamento del programma di adeguamento tecnologico degli impianti di sicurezza della circolazione e una riprogrammazione globale dell'offerta e del servizio. Sembra definitivamente tramontata infatti l'ipotesi di una nuova ferrovia ad alta velocit\u00e0 o ad alta capacit\u00e0 in Calabria. In corso di costruzione invece alcune varianti di percorso sulla Lamezia Terme-Catanzaro Lido allo scopo di aumentarne velocit\u00e0 di linea e grado di prestazione; nell'ambito del programma \u00e8 stata costruita la nuova Stazione di Catanzaro in localit\u00e0 Germaneto ed attivata la variante di percorso nel tratto da Settingiano fino a Catanzaro Lido. Per quanto riguarda la Ferrovia Jonica sono previsti interventi nel tratto Metaponto-Sibari in quanto parte dell'itinerario merci Porto di Gioia Tauro-Adriatico; tra questi, adeguamento del peso assiale alla categoria D4 e della sagoma limite, studio di una variante di circa 9\u00a0km, di cui i 2/3 in galleria, fra le stazioni di Montegiordano e Amendolara. In quanto parte dello stesso itinerario alcune rettifiche di tracciato sulla Sibari-Cosenza per elevare la velocit\u00e0 massima di linea a 150\u00a0km/h.\nServizi suburbani e metropolitani.\nTra Rosarno, Villa San Giovanni, Reggio Calabria e Melito di Porto Salvo \u00e8 stato attivato nel 2007 un servizio ferroviario suburbano, che prevede una corsa ogni 30 minuti da Villa San Giovanni a Melito di Porto Salvo e una corsa ogni ora da Rosarno (con fermate a Gioia Tauro, Palmi, Bagnara Calabra, Favazzina, Scilla, Cannitello). Il servizio \u00e8 svolto da Trenitalia, che sfrutta i binari della Ferrovia Tirrenica Meridionale fino a Reggio Calabria e quelli della Ferrovia Jonica dalla Citt\u00e0 fino a Melito.\nServizi a carattere metropolitano sono stati attivati anche a cura delle Ferrovie della Calabria a Cosenza e a Catanzaro utilizzando la propria linea a scartamento ridotto Cosenza-Catanzaro Lido facenti capo rispettivamente alla Stazione di Cosenza Vaglio Lise e Stazione di Catanzaro Lido (FC)"}
{"id": "2641275", "revid": "1632387", "url": "https://it.wikipedia.org/wiki?curid=2641275", "title": "Fallen Sanctuary", "text": "Fallen Sanctuary \u00e8 il secondo album in studio del gruppo musicale progressive metal austriaco Serenity.\nTutti i pezzi sono stati scritti da Buchberger, Hirzinger e Neuhauser."}
{"id": "2641276", "revid": "287204", "url": "https://it.wikipedia.org/wiki?curid=2641276", "title": "Pachore", "text": " \nPachore \u00e8 una suddivisione dell'India, classificata come \"nagar panchayat\", di 20.940 abitanti, situata nel distretto di Rajgarh, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 41' 60 N e 76\u00b0 43' 60 E e ha un'altitudine di 408 .\nSociet\u00e0.\nEvoluzione demografica.\nAl censimento del 2001 la popolazione di Pachore assommava a 20.940 persone, delle quali 11.060 maschi e 9.880 femmine. I bambini di et\u00e0 inferiore o uguale ai sei anni assommavano a 3.480, dei quali 1.884 maschi e 1.596 femmine. Infine, coloro che erano in grado di saper almeno leggere e scrivere erano 12.293, dei quali 7.516 maschi e 4.777 femmine.\nEconomia.\nLe terre attorno a Pachore sono molto fertili e le principali colture prodotte sono il grano e la soia."}
{"id": "2641278", "revid": "27730586", "url": "https://it.wikipedia.org/wiki?curid=2641278", "title": "Windows Live Academic", "text": ""}
{"id": "2641284", "revid": "358232", "url": "https://it.wikipedia.org/wiki?curid=2641284", "title": "Parasailor", "text": ""}
{"id": "2641286", "revid": "358232", "url": "https://it.wikipedia.org/wiki?curid=2641286", "title": "Paracadute ascensionale", "text": ""}
{"id": "2641288", "revid": "287204", "url": "https://it.wikipedia.org/wiki?curid=2641288", "title": "Palera", "text": " \nPalera \u00e8 una suddivisione dell'India, classificata come \"nagar panchayat\", di 14.646 abitanti, situata nel distretto di Tikamgarh, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 1' 0 N e 79\u00b0 13' 60 E e ha un'altitudine di 245 .\nSociet\u00e0.\nEvoluzione demografica.\nAl censimento del 2001 la popolazione di Palera assommava a 14.646 persone, delle quali 7.760 maschi e 6.886 femmine. I bambini di et\u00e0 inferiore o uguale ai sei anni assommavano a 2.724, dei quali 1.432 maschi e 1.292 femmine. Infine, coloro che erano in grado di saper almeno leggere e scrivere erano 7.598, dei quali 4.795 maschi e 2.803 femmine."}
{"id": "2641292", "revid": "599013", "url": "https://it.wikipedia.org/wiki?curid=2641292", "title": "Medico condotto", "text": "In Italia, il medico condotto era un medico, dipendente del comune, che prestava assistenza sanitaria gratuita ai poveri e, dietro pagamento dei compensi stabiliti secondo un tariffario, agli altri cittadini.\nLa figura \u00e8 stata sostituita, ai sensi della legge 23 dicembre 1978 n. 833, dal medico di famiglia.\nStoria.\nFigure simili ai medici condotti si scorgono gi\u00e0 nell'Antica Roma: l'imperatore Antonino Pio stabil\u00ec che ogni citt\u00e0 dell'Impero avesse dieci, sette o cinque \"archiatri populares\", secondo la popolazione; Roma ne aveva quattordici, uno per ogni distretto in cui era divisa. Erano medici, eletti dalla cittadinanza e pagati dalla citt\u00e0, incaricati tra l'altro di curare i poveri infermi.\nDal XIII secolo i comuni stipularono contratti con medici, stipendiandoli perch\u00e9 si occupassero della cura degli indigenti. Questi contratti erano detti di \"condotta\", termine che deriva dal verbo condurre nel significato, ormai antiquato, di prendere in locazione una cosa o il lavoro di qualcuno, stipendiare: \u00e8 la stessa radice del termine condottiero che, infatti, designa il comandante militare assoldato con un contratto di questo genere. Tali medici erano spesso aiutati da persone prive di formazione universitaria, noti come \"medici illetterati\" e \"chirurghi rurales\".\nFunzioni.\nAl medico condotto potevano anche essere temporaneamente affidate le funzioni di ufficiale sanitario, se non era possibile assegnarne uno al comune, anche in consorzio con altri, per la ridotta popolazione, le condizioni economiche o le difficolt\u00e0 di comunicazioni con i comuni confinanti. Egli doveva avere obbligatoriamente la residenza nel comune nel quale aveva la cosiddetta \"condotta\", ed era tenuto a fornire obbligatoriamente la propria assistenza 24 ore al giorno, in modo gratuito ai cittadini poveri."}
{"id": "2641294", "revid": "287204", "url": "https://it.wikipedia.org/wiki?curid=2641294", "title": "Pali (Madhya Pradesh)", "text": " \nPali \u00e8 una suddivisione dell'India, classificata come \"nagar panchayat\", di 20.868 abitanti, situata nel distretto di Umaria, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 21' 0 N e 81\u00b0 2' 60 E e ha un'altitudine di 449 .\nSociet\u00e0.\nEvoluzione demografica.\nAl censimento del 2001 la popolazione di Pali assommava a 20.868 persone, delle quali 10.805 maschi e 10.063 femmine. I bambini di et\u00e0 inferiore o uguale ai sei anni assommavano a 3.246, dei quali 1.671 maschi e 1.575 femmine. Infine, coloro che erano in grado di saper almeno leggere e scrivere erano 12.556, dei quali 7.524 maschi e 5.032 femmine."}
{"id": "2641295", "revid": "599013", "url": "https://it.wikipedia.org/wiki?curid=2641295", "title": "Johann Lonfat", "text": ""}
{"id": "2641298", "revid": "287204", "url": "https://it.wikipedia.org/wiki?curid=2641298", "title": "Panagar", "text": " \nPanagar (o Panagar Bazar, Panagara) \u00e8 una suddivisione dell'India, classificata come \"municipality\", di 25.143 abitanti, situata nel distretto di Jabalpur, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 18' 0 N e 79\u00b0 58' 60 E e ha un'altitudine di 376 .\nSociet\u00e0.\nEvoluzione demografica.\nAl censimento del 2001 la popolazione di Panagar assommava a 25.143 persone, delle quali 13.086 maschi e 12.057 femmine. I bambini di et\u00e0 inferiore o uguale ai sei anni assommavano a 3.621, dei quali 1.825 maschi e 1.796 femmine. Infine, coloro che erano in grado di saper almeno leggere e scrivere erano 16.996, dei quali 9.764 maschi e 7.232 femmine."}
{"id": "2641300", "revid": "72396", "url": "https://it.wikipedia.org/wiki?curid=2641300", "title": "Live Search Academic", "text": "Live Search Academic \u00e8 stato, nel periodo 2006/2008, un motore di ricerca accademico, facente parte di Windows Live Search.\nEra molto simile come funzionamento a Google Scholar, ma, invece di effettuare una scansione di Internet per reperire il contenuto accademico, cercava direttamente da fonti sicure, come ad esempio gli editori di riviste accademiche.\nEra conosciuto precedentemente come \"Windows Live Academic\" quando venne lanciata ufficialmente la beta l'11 aprile 2006; cambi\u00f2 nome in Live Search Academic il 6 dicembre 2006. Il 23 maggio 2008, Microsoft annunci\u00f2 la chiusura sia di Live Search Books, che di Live Search Academic.\nCaratteristiche.\nLive Search Academic indicizzava articoli di giornale specialistici, libri e tesi. In aggiunta alle normali ricerche di un motore di ricerca con Live Search Academic era possibile:"}
{"id": "2641301", "revid": "110157", "url": "https://it.wikipedia.org/wiki?curid=2641301", "title": "Mask (Vangelis)", "text": "Mask \u00e8 il decimo album in studio del musicista greco Vangelis, pubblicato nel 1985 dalla Polydor.\nIl disco.\nSecondo album del trittico anni ottanta (comprendente anche il precedente album, \"Soil Festivities\", e il successivo, \"Invisible Connections\") e ventiduesima pubblicazione discografica ufficiale, \"Mask\" si distingue per uno stile interamente classico. Si tratta, assieme ad \"Heaven and Hell\" e al futuro \"Mythodea\", dell'album pi\u00f9 \"classicheggiante\" del musicista greco.\nVangelis suona tutti gli strumenti, quasi interamente elettronici. Le parti vocali (i cori presenti in tutti i brani e la voce solista maschile di \"Movement 4\") non sono attribuiti a nessun collaboratore. I cori, come in molte composizioni corali del musicista, sono quasi interamente composti da sillabe ripetute, scelte in base al timbro vocale del brano. Il tenore maschile del quarto movimento canta invece in una lingua inventata simile al latino. In successive interviste venne rivelato che il coro era probabilmente lo stesso presente in \"Heaven and Hell\", English Camera Choir, e il tenore era Guy Protheroe.\n\"Movement 1\" \u00e8 stato utilizzato come sigla del cartone animato giapponese \"\"."}
{"id": "2641302", "revid": "404338", "url": "https://it.wikipedia.org/wiki?curid=2641302", "title": "Theriaca", "text": ""}
{"id": "2641303", "revid": "27730891", "url": "https://it.wikipedia.org/wiki?curid=2641303", "title": "Ente universitario", "text": ""}
{"id": "2641305", "revid": "1305772", "url": "https://it.wikipedia.org/wiki?curid=2641305", "title": "Athletic Club 1981-1982", "text": "La pagina racchiude la rosa dell'Athletic Club nella stagione 1981-82\nRosa.\n \nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2641306", "revid": "287204", "url": "https://it.wikipedia.org/wiki?curid=2641306", "title": "Panara", "text": " \nPanara \u00e8 una suddivisione dell'India, classificata come \"census town\", di 4.144 abitanti, situata nel distretto di Chhindwara, nello stato federato del Madhya Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 22\u00b0 4' 0 N e 78\u00b0 32' 60 E e ha un'altitudine di 732 .\nSociet\u00e0.\nEvoluzione demografica.\nAl censimento del 2001 la popolazione di Panara assommava a 4.144 persone, delle quali 2.078 maschi e 2.066 femmine. I bambini di et\u00e0 inferiore o uguale ai sei anni assommavano a 464, dei quali 229 maschi e 235 femmine. Infine, coloro che erano in grado di saper almeno leggere e scrivere erano 2.865, dei quali 1.578 maschi e 1.287 femmine."}
{"id": "2641308", "revid": "287204", "url": "https://it.wikipedia.org/wiki?curid=2641308", "title": "Pandhana", "text": " \nPandhana \u00e8 una suddivisione dell'India, classificata come \"nagar panchayat\", di 10.999 abitanti, situata nel distretto di Khandwa, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 41' 60 N e 76\u00b0 13' 0 E e ha un'altitudine di 348 .\nSociet\u00e0.\nEvoluzione demografica.\nAl censimento del 2001 la popolazione di Pandhana assommava a 10.999 persone, delle quali 5.808 maschi e 5.191 femmine. I bambini di et\u00e0 inferiore o uguale ai sei anni assommavano a 1.790, dei quali 925 maschi e 865 femmine. Infine, coloro che erano in grado di saper almeno leggere e scrivere erano 6.989, dei quali 4.245 maschi e 2.744 femmine."}
{"id": "2641310", "revid": "27731025", "url": "https://it.wikipedia.org/wiki?curid=2641310", "title": "Media borghesia", "text": ""}
{"id": "2641313", "revid": "709565", "url": "https://it.wikipedia.org/wiki?curid=2641313", "title": "Microsoft Calendario", "text": "Microsoft Calendario (precedentemente denominato \"Windows Live Calendar\" e prima ancora \"MSN Calendar\") \u00e8 un calendario on-line, facente parte dei servizi relativi all'account Microsoft.\n\u00c8 integrato con Outlook.com, come Windows Live Calendar era integrato con Windows Live Hotmail e MSN Calendar con MSN Hotmail; supporta i file iCalendar per importare dati da altri calendari.\n\u00c8 stato distribuito il 14 gennaio 2008.\nCaratteristiche.\nCalendario utilizza la tecnologia AJAX, che permette agli utenti di creare appuntamenti, eventi, manifestazioni e ricorrenze senza aggiornare la finestra del browser. I dati del calendario sono salvati online, e possono essere visti ovunque tramite browser o dispositivi Windows 8 e Windows Phone 8, che integrano il Calendario nativamente associandolo all'account Microsoft che viene impostato."}
{"id": "2641314", "revid": "6923", "url": "https://it.wikipedia.org/wiki?curid=2641314", "title": "Albert Coady Wedemeyer", "text": "Il suo quartier generale pi\u00f9 importante fu la Cina, nel teatro del Sud-Est asiatico. Durante la Guerra Fredda Wedemayer fu responsabile del Berlin Airlift, il trasporto aereo tra Berlino e la Germania Ovest.\nI primi anni di vita e la Carriera Militare.\nA.C. Wedemayer nacque a Omaha, Nebraska, il 9 luglio, 1897. Nel 1919 si laure\u00f2 presso la United States Military Academy a West Point. Come ufficiale statunitense, fu responsabile del collegio di guerra tedesco, la Kriegsakademie, tra il 1936 ed il 1938. \nWedemayer fu incaricato, grazie al suo straordinario intuito, di sovraintendere alle operazioni tattiche tedesche, divenendone il pi\u00f9 autorevole esponente. Tra gli \"allievi pi\u00f9 entusiasti\" vi fu il futuro Capo di Stato Maggiore George C. Marshall.\nQuando scoppi\u00f2 la Seconda guerra mondiale, Wedemeyer venne promosso Tenente Colonnello, e fu assegnato come Ufficiale di Staff presso la divisione piani di guerra del Dipartimento di Guerra degli Stati Uniti. \u00c8 da notare che nel 1941 fu responsabile del Victory Program, un piano strategico realizzato per sconfiggere l'esercito tedesco in Europa. Questo piano fu adottato e modificato man mano che la guerra procedeva. Inoltre Wedemeyer contribu\u00ec al piano di Invasione della Normandia.\nQuartier Generale China-Burma-India.\nNel 1943, Wedemeyer fu trasferito nuovamente nel teatro di guerra del Sud-Est Asiatico come Capo Staff del Supremo Comando Alleato del Quartier Generale. (SEAC), sotto il comando di Lord Louis Mountbatten. Il 27 ottobre 1944 il generale Wedemeyer ricevette un telegramma dal generale George C.Marshall in cui gli ordin\u00f2 di assumere il comando delle forze statunitensi in Cina, sostituendo il generale Joseph Stillwell. Venne successivamente nominato Capo di Staff sotto la direzione del generalissimo Chiang Kai-shek. Il telegramma conteneva anche una serie di restrizioni e di istruzioni speciali in caso di trattativa con il governo della Cina nazionalista.\nPi\u00f9 tardi Wedemayer ramment\u00f2 il suo terrore iniziale in relazione a tale incarico nel teatro cinese, considerato una vera gatta da pelare sia dagli ufficiali che dai diplomatici.\nQuando Wedemaier giunse al quartier generale, dopo le dimissioni di Stilwell, fu sgomento nello scoprire che lo stesso Stilwell se ne era andato senza vederlo, n\u00e9 lasciare istruzioni per la direzione del dipartimento militare statunitense. I comandanti militari abitualmente si scambiano i saluti, nel momento del loro avvicendamento, allo scopo di informare accuratamente l'ufficiale che li sostituisce, sui punti di forza e di debolezza del personale della sede, e dei problemi che si pongono al comando a seguito delle operazioni militari pianificate. Wedemayer non trov\u00f2 nel suo ufficio documenti sui piani di precedenti o future operazioni.\nDurante la direzione alla CBI, Wedemeyer tent\u00f2 di motivare il Governo Nazionalista Cinese di avere, durante la guerra, un ruolo pi\u00f9 aggressivo nei confronti dei giapponesi. Fu uno dei patrocinatori dell'espansione delle operazioni aeree, con aerei da trasporto pi\u00f9 capaci, continuando il programma di Stilwell che prevedeva l'utilizzo del treno, e contribuendo ad attrezzare e modernizzare l'esercito della futura Cina Nazionalista. Il suo sforzo non ebbe pienamente successo, sia a causa della cattiva volont\u00e0 del suo predecessore, sia delle continue frizioni sul ruolo delle forze del Partito Comunista Cinese. Wedemeyer fu a capo del supporto logistico delle forze Americane in Cina. Queste forze comprendevano la ventesima Air Force che partecipava all'Operazione Matterhorn e la quattordicesima, al comando del generale Claire Chennault.\nCircola una buffa storia su Wedemeyer. Un generale inglese non era d'accordo con il modo in cui Wedemeyer pronunciava la parola 'schedule', che, come tutti gli americani pronunciava 'skedule'. 'Dove hai imparato a parlare cos\u00ec?' Gli chiese il generale inglese. 'Devo averlo imparato a \"shool\" (school)'\nIl 7 dicembre 1945 Wedemeyer con il generale Douglas MacArthur e l'ammiraglio Raymond Spruance, i due militari di grado pi\u00f9 elevano del Sud-Est Asiatico, raccomandarono al Pentagono di inviare sei armate della Cina Nazionalista nella Cina del Nord e in Manciuria. Tuttavia sugger\u00ec anche che \"l'assistenza Statunitense alla Cina, viene descritta sommariamente, come messa a disposizione per una base negoziale con l'ambasciatore americano, per promuovere una Cina democratica unita\".\nLa notizia di obbligare i Nazionalisti ad una coalizione di governo con i comunisti, divenne il principale argomento di dibattito nel feroce confronto di \"Chi perse in Cina\". Un dibattito politico che attir\u00f2 l'attenzione dell'opinione pubblica tra il 1949 ed il 1951. Il 10 luglio, 1945 Wedemeyer informa il Generale Marshall:\nPi\u00f9 tardi Wedemayer afferm\u00f2, come comandante militare, che la sua dichiarazione doveva intendersi proprio come una prova di forza a lungo annunciata, ma mai realizzata, di una alleanza militare tra il governo Nazionalista ed il Partito Comunista allo scopo di stabilire una forza di difesa contro i Giapponesi, che a quel tempo, nel 1946, avevano minacciato di continuare la guerra.(Tsou, 1962). Wedemeyer presto servizio militare in Cina nel 1946.\nServizio militare dopo la seconda guerra mondiale.\nDopo la Cina, Wedemeyer fu promosso Capo delle operazioni Militari, con il grado di Tenente-Generale. Nel luglio 1947, il presidente Harry S. Truman lo invi\u00f2 in Cina ed in Corea per esaminare \"la situazione politica, economica, psicologica e militare\". Il risultato fu il \"Rapporto Wedemeyer\", nel quale mise in evidenza la necessit\u00e0 di un intensivo addestramento e assistenza dell'esercito Nazionalista cinese. Temendo che i Nazionalisti potessero rappresentare un pericolo all'attuale egemonia americana nel Sud-Est Asiatico, il presidente Truman non solo respinse tali raccomandazioni, ma impose un embargo alla vendita di armi, intensificando un acceso dibattito sul ruolo degli Stati Uniti nella guerra civile Cinese. Anche se il segretario di stato George C. Marshall, sper\u00f2 che Wedemeyer potesse convincere Chiang Kay-shek a istituire quelle riforme militari, economiche e politiche necessarie per difendersi dai Comunisti, accett\u00f2 comunque il punto di vista di Truman, che soppresse il rapporto Wedemeyer, causando ulteriori risentimenti sia nel governo che tra le forze armate, tra i sostenitori dei Nazionalisti e degli anticomunisti.\nDopo la presa del potere dei Comunisti in Cina, il generale Wedemeyer volle testimoniare al congresso che, mentre la perdita di morale fu causata dalla sconfitta delle forze nazionaliste, la decisione dell'amministrazione Truman del 1947 di cessare ulteriori aiuti per una modernizzazione delle forze Nazionaliste, fu quella di imporre ufficialmente un embargo militare, atteggiamento che aliment\u00f2 un costante sentimento anti Nazionalista espresso sia da giornalisti occidentali che da politici. Questo atteggiamento fu una delle causa principali di questa perdita di morale. \nIn particolare, Wedemeyer mise l'accento sul fatto che gli Stati Uniti avevano insistito per affiancare ai reggimenti degli eserciti della Cina Nazionalista esperti consiglieri americani, come gi\u00e0 avevano fatto con le forze dell'esercito greco durante la Guerra civile greca. Tale aiuto avrebbe potuto incrementare l'efficienza, e che un'immediata assistenza tattica, avrebbe portato alle armate nazionaliste, risultati di gran lunga migliori, nella lotta contro il Partito Comunista Cinese. . Il vice-ammiraglio Oscar C. Badger, ed il generale Claire Cheenault e il brigadiere generale Francis Brink testimoniarono che l'embargo, fu uno dei principali fattori per la perdita della Cina..\nNel 1948 Wedemeyer sostenne un piano del Generale Lucius D. Clay per creare un ponte aereo durante la Crisi di Berlino. \nDopo la vittoria dei comunisti nel 1949, Wedemeyer si avvicin\u00f2 alla cosiddetta \"China Lobby\", ed espresse apertamente le sue critiche verso coloro che vennero ritenuti responsabili della \"perdita della Cina\". Nel 1951, si ritir\u00f2, ma fu promosso a generale a 4 stelle il 19 luglio 1954. Nel 1951, dopo lo scoppio della Guerra di Corea, il senatore Joseph McCarty disse che Wedemeyer stava preparando un vasto piano per valutare la possibilit\u00e0 di un'alleanza con la Cina, ma che sarebbe stato sabotato; \"Solo nel tradimento possiamo trovare motivo per cui il genio del male ci ha contrastato e frustrato\". Tra i geni del male, secondo McCarty vi era anche il generale George Marshall. \nWedemeyer divenne un eroe del movimento anti-comunista degli Stati Uniti, tenendo molte conferenze in tutti gli Stati Uniti. Nel 1957 ader\u00ec al NICAP. Il 23 maggio, 1985, Wedemeyer venne insignito dal presidente Ronald Reagan della Medaglia Presidenziale alla Libert\u00e0. La sua dimora permanente, chiamata con il nome di \"Friends advice\", si trovava nella citt\u00e0 di Boyds in Maryland, nella quale si rifugi\u00f2 fino alla morte nel 1989. Nel 1992, venne inserito nel National Register of Historic Place. Il 17 dicembre 1989 Wedemeyer mor\u00ec nella citt\u00e0 di Fort Belvoir, in Virginia."}
{"id": "2641319", "revid": "287204", "url": "https://it.wikipedia.org/wiki?curid=2641319", "title": "Pandhurna", "text": " \nPandhurna \u00e8 una suddivisione dell'India, classificata come \"municipality\", di 40.906 abitanti, situata nel distretto di Chhindwara, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 36' 0 N e 78\u00b0 31' 0 E e ha un'altitudine di 473 .\nSociet\u00e0.\nEvoluzione demografica.\nAl censimento del 2001 la popolazione di Pandhurna assommava a 40.906 persone, delle quali 21.264 maschi e 19.642 femmine. I bambini di et\u00e0 inferiore o uguale ai sei anni assommavano a 5.091, dei quali 2.586 maschi e 2.505 femmine. Infine, coloro che erano in grado di saper almeno leggere e scrivere erano 29.530, dei quali 16.570 maschi e 12.960 femmine."}
{"id": "2641320", "revid": "2110845", "url": "https://it.wikipedia.org/wiki?curid=2641320", "title": "Bernard Roy", "text": "Biografia.\nBernard Roy era professore emerito all'Universit\u00e0 Paris-Dauphine. Nel 1974 fond\u00f2 il \"Laboratoire d'Analyse et de Mod\u00e9lisation des Syst\u00e8mes pour l'Aide \u00e0 la D\u00e9cision\" (Lamsade). Lavor\u00f2 alla teoria dei grafi, inoltre cre\u00f2 e svilupp\u00f2 i metodi ELECTRE riguardanti l'aiuto nei criteri multipli di decisione."}
{"id": "2641324", "revid": "27731192", "url": "https://it.wikipedia.org/wiki?curid=2641324", "title": "Magister Militum", "text": ""}
{"id": "2641326", "revid": "337866", "url": "https://it.wikipedia.org/wiki?curid=2641326", "title": "Jadu", "text": ""}
{"id": "2641327", "revid": "27731222", "url": "https://it.wikipedia.org/wiki?curid=2641327", "title": "Ammianus Marcellinus", "text": ""}
{"id": "2641328", "revid": "125409539", "url": "https://it.wikipedia.org/wiki?curid=2641328", "title": "Santa Maria del Pozzo", "text": "Santa Maria del Pozzo \"Madre e Regina di Misericordia\", anche chiamata dai fedeli Madonna del Pozzo, Maria Santissima del Pozzo, Vergine del Pozzo, \u00e8 uno degli appellativi con cui la Chiesa cattolica venera Maria, madre di Ges\u00f9.\nLa Madonna del Pozzo \u00e8 la principale protettrice e patrona di Capurso, nella citt\u00e0 metropolitana di Bari.\nA lei sono dedicate la \"Reale Basilica\", costruita nel 1770, e la \"Cappella del Pozzo\", sita al Piscino nella periferia di Capurso.\nLa solennit\u00e0 di Santa Maria del Pozzo ricorre l'ultima domenica di agosto. \nSi festeggia anche il 20 maggio, data in cui nel 1852 l'icona della Madonna del Pozzo fu solennemente incoronata dal cardinale Mario Mattei. Luned\u00ec 8 dicembre 2014, in una solenne celebrazione liturgica, Mons. Francesco Cacucci proclam\u00f2 Capurso come Civitas Mariae - Citt\u00e0 di Maria.\nIconografia ed emblema.\nL'immagine canonica della Madonna del Pozzo \u00e8 un'icona in stile bizantino a mezzo busto. Presenta un viso roseo circondato da un'aureola con scanalature a raggiera. Dal capo scende un manto rosso paonazzo, con un ampio panneggio, sul petto e sulle spalle, mentre sul braccio sinistro si posa Ges\u00f9 Bambino, vestito di bianco, con aureola dorata, in atto benedicente: reca nella mano sinistra un rotolo di papiro, mentre la mano destra \u00e8 alta in segno di benedizione; sulla spalla sinistra del Bambino scende un manto verdino.\nA partire dal 1739 il culto fu affidato ai Frati alcantarini i quali, dal 26 settembre 1746, presero possesso della cappella di San Lorenzo e di tutti i suoi beni. Gli Alcantarini fecero della Madonna del Pozzo il simbolo del loro ordine, e nelle stampe, litografie e incisioni del tempo la rappresentavano tra san Pasquale Bayl\u00f3n e san Pietro d'Alc\u00e1ntara. In questo modo diffusero con ogni mezzo e in ogni luogo dove erano presenti il culto verso la Vergine.\nNella seconda met\u00e0 del Settecento e nell'Ottocento, alcune stampe di immagini rappresentano la Madonna del Pozzo con il manto di colore celeste o azzurro. Un esempio \u00e8 la tela conservata all'interno della parrocchia di Santa Maria Vetere in Andria o la statua processionale venerata a Trani nella chiesa dei cappuccini.\nCon l'Unit\u00e0 d'Italia e la soppressione degli ordini monastici, i Frati Alcantarini furono costretti ad abbandonare il santuario. Al rientro a Capurso, il 20 agosto 1920, i Frati Minori ripresero l'immagine originale dell'icona bizantina nelle loro pubblicazioni e stampe, eliminando i due Santi alcantarini ai piedi della Vergine.\nL'emblema della Madonna di Capurso \u00e8 un pozzo, sovrastato dalle lettere maiuscole MDP, rappresentato al centro della base della statua processionale. Attualmente i frati custodi del santuario utilizzano un logo grafico, che rappresenta il contorno dell'icona bizantina con la scritta \"Santuario Santa Maria del Pozzo\".\nStoria.\nIl ritrovamento dell'icona bizantina.\nIl 30 agosto 1705 il sacerdote don Domenico Tanzella, guarito da una grave malattia dopo aver bevuto l'acqua del pozzo di \"Santa Maria\", scendendo nella cavit\u00e0 del pozzo del Piscino trov\u00f2 sulla parete che volgeva a mezzogiorno un'icona bizantina della Santa Vergine. Nella discesa con una scala a pioli le candele di cui erano dotati il Tanzella e altri tre amici caddero in acqua ma continuarono ad ardere; dopo aver pregato, il sacerdote decise di staccare l'immagine della Vergine per portarla a Capurso ed esporla alla pubblica venerazione, ma il dipinto si stacc\u00f2 da solo dalla parete del pozzo e rimase a galleggiare. Rientrato a Capurso, don Domenico espose l'icona nell'erigenda cappella patronale dei Tanzella dedicata a san Lorenzo Martire. Sarebbero stati registrati numerosi miracoli, tra gli altri quello di una certa Caterina, storpia da molti anni, moglie di Lorenzo Maffiola. La Madonna le sarebbe apparsa in sogno e le avrebbe detto che se voleva guarire doveva recarsi nella nuova cappella del Tanzella e avrebbe ricevuto la grazia. Il giorno successivo Caterina si trascin\u00f2 l\u00e0 implorando la guarigione. Improvvisamente avrebbe sentito un brivido e un vigore mai provati prima, prov\u00f2 a camminare e ci riusc\u00ec. La gioia esplose incontenibile e con lei quella dei presenti. Alla notizia cominciarono ad affluire a Capurso curiosi e pellegrini sempre pi\u00f9 numerosi, da paesi vicini e lontani, a piedi e con ogni mezzo, cantando inni che glorificano Maria ancora oggi nella festa dell'ultima domenica di agosto. Tutti volevano toccare e venerare la miracolosa icona di Santa Maria trovata nel pozzo, era il gennaio del 1706.\nDa questo ritrovamento e da questi fatti inizi\u00f2 il culto della Madonna del Pozzo.\nL'incoronazione del 20 maggio 1852.\nNel 1849 il Duca di Serracapriola chiese al Re, come sindaco apostolico degli alcantarini, di acconsentire all'incoronazione in oro della prodigiosa icona della Madonna del Pozzo. La richiesta approd\u00f2 al consiglio di Stato il 23 maggio 1850. Il Re concesse di buon grado l'approvazione, memore ancora del pellegrinaggio a Capurso ai piedi della Vergine, era il 15 maggio 1850. Gli alcantarini e i devoti della Madonna del Pozzo si misero subito al lavoro alla preparazione dei \"Titoli\" da inviare a Roma al Papa. Gli Atti del Processo furono esaminati dal Capitolo vaticano il 14 settembre, e nello stesso giorno fu decisa l'incoronazione in oro della sacra icona della Madonna del Pozzo di Capurso. La rapidit\u00e0 con la quale si autorizz\u00f2 l'incoronazione fu dovuta alla grandissima attenzione data alla Vergine del Pozzo dalla moltitudine di fedeli, semplici popolani, vescovi, alti prelati, dal Re in persona e dal Papa. L'evento fu fissato per il 20 maggio 1852. In tutto il Regno di Napoli si raccoglievano le offerte per le spese da affrontare per l'evento. Le corone della Vergine e di Ges\u00f9 bambino furono donate dal Capitolo vaticano, lavorate a Roma sul modello di quelle reali di Spagna. Il Papa volle affidare al Cardinal Pontella dei Conti Mattei, arciprete della Basilica Vaticana, il compito di incoronare la Madonna a Capurso. L'alto prelato fu accompagnato dai canonici Alberto Barbolani e Lorenzo dei Conti Lucidi, attraversando la Campania e la Puglia per giungere a Capurso la sera del 16 maggio. I festeggiamenti ebbero subito inizio con il triduo di preparazione. Le vie erano abbellite da luminarie in stile gotico. Il 20 maggio il Card. Mattei sal\u00ec fino alla nicchia, dove ancora oggi \u00e8 custodita l'immagine della Madonna del Pozzo, e depose sul capo della Vergine e del Bambino le corone d'oro, tra il suono delle campane e l'applauso dei pellegrini giunti da ogni dove. Segu\u00ec la processione della statua lignea della Madonna del Pozzo, con la partecipazione del Card. Mattei, delle autorit\u00e0 civili e militari del Regno e della sterminata folla di fedeli e pellegrini.\nI Borbone delle Due Sicilie.\nNella memoria storica e popolare si ricordano le due visite di Ferdinando II di Borbone, re delle Due Sicilie.\nLa prima, vide il Re con il suo seguito a Capurso durante un viaggio in Puglia l'8 maggio 1831.\nLa seconda, voluta e organizzata con la presenza di tutta la famiglia reale il 25 maggio 1847, ebbe come momento culminante la preghiera dei Sovrani ai piedi della Madonna del Pozzo.\nLa terza visita, programmata per la solenne incoronazione del 1852, non ebbe luogo perch\u00e9 a Napoli erano ospiti gli Imperiali Principi di Russia. \nI frati alcantarini realizzarono in ricordo delle visite reali una grande lapide, che ancora oggi si pu\u00f2 visitare nella sacrestia del Santuario.\nRicordiamo la grande devozione della regina Maria Isabella, madre di Ferdinando II, verso la Madonna del Pozzo. Maria Isabella, oltre ai molti donativi offerti, praticava il novenario di preparazione alla festa dell'ultima domenica d'agosto. Per sua iniziativa furono realizzati nella cappella di San Giuseppe un ricco altare e una nicchia marmorea per la Madonna del Pozzo, cui papa Pio IX aggiunse in dono un grosso cero ricoperto di motivi floreali.\nLa Madonna del Pozzo di Capurso \u00e8 compatrona dell'ex Regno delle Due Sicilie.\nIl culto in Italia e nel mondo.\nIl culto della Madonna del Pozzo \u00e8 nato nel 1705 a Capurso, nella citt\u00e0 metropolitana di Bari, per poi estendersi nella regione Puglia e nel Mezzogiorno in generale. La Madonna del Pozzo \u00e8 particolarmente venerata nelle seguenti citt\u00e0 italiane:\nLe \"compagnie\" e i gruppi della Madonna del Pozzo.\nPer compagnie si intendono i gruppi di pellegrini devoti alla Madonna del Pozzo, che giungono a Capurso in pellegrinaggio presso il santuario mariano in occasione della grande festa dell'ultima domenica di agosto, in quella del 20 maggio e in occasione di singoli pellegrinaggi. \nOgni compagnia \u00e8 caratterizzata da uno stendardo processionale e da uno specifico scapolare.\nPatronati.\nLa Madonna del Pozzo, oltre a essere invocata come Patrona del Comune di Capurso, \u00e8 invocata come Protettrice di Rocchetta Sant'Antonio e compatrona dell'ex Regno delle Due Sicilie.\nNel Mondo.\nNel resto del mondo \u00e8 venerata con i seguenti titoli:\nKatholische Kirchgemeinde Engstringen (Svizzera)\nSan Nicola e la Madonna del Pozzo.\nIl culto della Madonna del Pozzo si intreccia con quello di San Nicola di Bari. In particolare questa doppia devozione interessa i pellegrini provenienti dall'Abruzzo e dalla Campania. Durante i solenni festeggiamenti di maggio in onore di San Nicola a Bari, \u00e8 una consuetudine, nel pomeriggio del 9 maggio, l'arrivo dei pellegrini a Capurso. Infatti dopo aver partecipato alla processione pomeridiana a Bari, nel pomeriggio si recano a Capurso, prima alla cappella del Pozzo, dove in atto devozionale bevono l'acqua della Madonna, poi in Basilica, a venerare l'immagine della Madonna del Pozzo. Questa doppia devozione si manifesta anche nei tradizionali stendardi processionali, un esempio \u00e8 quello dei pellegrini provenienti dal comune di Perano in provincia di Chieti, sul quale \u00e8 rappresentata la Madonna del Pozzo tra San Filippo Neri e San Nicola.\nSanti, beati e testimoni devoti della Vergine del Pozzo.\nSono stati particolarmente devoti alla Madonna del Pozzo Sant'Egidio Maria da Taranto e il Servo di Dio padre Giacomo da Gazir Haddad.\nSant'Egidio da Taranto, frate Alcantarino, dopo aver visitato il Santuario di Capurso, presumibilmente nel 1759, anno del suo trasferimento a Napoli, ha diffuso nella chiesa di San Pasquale a Chiaia il culto della Vergine.\nGiunto nel convento di Chiaia, si procur\u00f2 un reliquiario nel quale inser\u00ec una miniatura raffigurante la Vergine di Capurso. Andava in giro elemosinando nei Quartieri Spagnoli e applicava la sacra immagine sugli infermi, la mostrava perch\u00e9 tutti potessero invocarla nel bisogno. Con il permesso dei superiori, ottenne una riproduzione ad olio dell'immagine e la colloc\u00f2 su un altare in una cappella della chiesa, davanti ad essa alimentava una lampada perenne. Qui pregava di notte per quanti si rivolgevano a lui. Sant'Egidio nelle sue preghiere notturne si rivolgeva alla Madonna del Pozzo e le ricordava i nomi, le strade, le case di quanti si trovavano nell'estremo bisogno, la Vergine rispondeva a tanta fiducia con miracoli cos\u00ec strepitosi che la sua invocazione divenne familiare nel popolo napoletano. Fra Egidio mor\u00ec il 7 febbraio 1812, ma il culto della Madonna del Pozzo ancora oggi a Chiaia non si spegne.\nPadre Giacomo da Gazir Haddad, francescano cappuccino, ha costruito a Beirut una chiesa in onore di Notre Dame du Puits nel luogo dove per un singolare prodigio, dietro le sue interminabili preghiere rivolte ad un'immagine della Madonna del Pozzo (trovata nella biblioteca del suo convento) ebbe termine l'angoscioso problema dell'acqua per il fabbisogno degli edifici da lui costruiti per gli indigenti.\nMaria Cristina di Savoia, la Beata e Regina di Napoli, devota della Vergine di Capurso. Oltre ai donativi devoluti al Santuario, presso la sua corte praticava la devozione mariana capursese e la novena in preparazione alla festa di agosto. \nDa ricordare anche la figura carismatica di mamma Rosina, al secolo Rosina Fortino. Fondatrice della comunit\u00e0 \"Rivoluzione d'amore a servizio della parola\", mamma Rosina, dececeduta il 3 ottobre del 2008, \u00e8 stata devota della Madonna del Pozzo. Nel maggio del 2013 gli appartenenti al suo cammino spirituale, un numeroso gruppo di fedeli sparso in diverse citt\u00e0 italiane, hanno donato al Santuario di Capurso un monumento che, collocato presso la cappella del pozzo, ricorda Don Domenico Tanzella.\nSupplica, Inno e Canti dialettali alla Madonna del Pozzo.\nSupplica alla Madonna del Pozzo (tradizionale)\nO Maria, Figlia, Sposa e Madre di Dio, \nAvvocata, Speranza e Rifugio dei peccatori, \nSalute degli infermi, Consolatrice degli afflitti, \nMadre di Piet\u00e0, di grazie e di Misericordia: \nio, misero peccatore e vostro indegno figliuolo, \ncome cervo ferito corro sitibondo al Pozzo mirabile delle Vostre grazie.\nVoi, o cara Madre, che siete fonte della Potenza del Padre, \nmare immenso dei meriti del Figlio, prodigioso Canale dei doni dello Spirito Santo, \nVoi ristorate la mia sete, innaffiate il mio cuore inaridito ed amareggiato dal presente bisogno!\nSenza il Vostro soccorso io rester\u00f2 immerso nel profondo delle mie disgrazie, \nsar\u00f2 sempre infelice, precipiter\u00f2 nell\"orrendo pozzo dell\"inferno.\nVolgete dunque gli occhi Vostri pietosi su di me ed esaudite le mie preghiere.\nVi intenerisca il mio pianto e non mi abbandonate in tanta mia necessit\u00e0; \naffinch\u00e9, cos\u00ec consolato dalle acque prodigiose del Vostro mirabil Pozzo, \nin tutto ci\u00f2 che riguarda lo spirito mio ed il corpo, il temporale e l\"eterno, \npossa inoltre dopo questa vita mortale, \nvenire a ringraziarVi, benedirVi e goderVi in cielo \nper tutti i secoli dei secoli: \nMadre mia Maria, fatelo e cos\u00ec sia.\nSupplica a Santa Maria del Pozzo Madre e Regina di Misericordia (per il terzo centenario)\nAve Signora Santa, Madre e serva del Figlio del Padre, creatura nuova dello Spirito, Vergine fatta Chiesa, salve!\nMadre della divina Sapienza, profezia dei tempi nuovi, noi ci associamo con gioia e gratitudine al tuo cantico di adorazione e di lode per celebrare e cantare con te e con la compagnia dei Santi il Magnificat per le grandi opere di Dio, per annunziare al mondo, all'uomo e alla donna d'oggi, i doni e i valori del Regno in vista della totale liberazione del cosmo e delle creature.\nTu che hai collaborato all'opera della salvezza e nella \u00abpienezza del tempo\u00bb (Gal 4,4) hai donato Cristo, fonte di acqua viva, in cui l'umanit\u00e0 intera pu\u00f2 saziare l'ardente fame e sete di comunione e di amore, insegnaci ad accogliere e a perseverare come gli Apostoli nell'ascolto e nella pratica del Vangelo della vita, ad essere docili alla voce interiore dello Spirito, attenti ai suoi richiami alla nostra responsabilit\u00e0 di testimoni della fede.\nMadre di Cristo salvatore, prima dei redenti e dei discepoli, sorella nostra schiusa alla Grazia sin dal primo istante della tua esistenza, aiutaci, nel dono dello Spirito, a rendere ragione della fede e della speranza che \u00e8 in noi, affinch\u00e9 i distratti e dispersi figli di Dio siano radunati in unit\u00e0, fraternit\u00e0, pace e quindi, gustino il pane e il calice del perdono, della gioia e dell'amore che il Redentore gratuitamente offre alla mensa del Padre delle misericordie.\nMadre glorificata dall'Amore, icona della Chiesa che non conosce tramonto, intercedi per noi presso l'Agnello di Dio, affinch\u00e9 ogni uomo e ogni donna di buona volont\u00e0 possano partecipare e godere dell'eterno convito imbandito dalla Trinit\u00e0 beata.\nSanta Maria, Madre della Misericordia e Madre dei credenti, \u00abFontana che irrora i giardini, pozzo d'acque vive\u00bb (Ct 4,15), ristora la nostra sete di Dio, innaffia della Grazia del Signore il nostro cuore inaridito, accogli la preghiera di noi tuoi figli. Amen.\nInno a Maria S.S. del Pozzo Mater Misericordiae\n1 Oh Fonte di Grazie Divine, del pozzo Soave Signora, di vita bellissima aurora, nel pianto nei duri perigli, conforto ti chiedono i figli, prostrati fidenti ai tuoi pi\u00e8.\nRITORNELLO \"Al supplicante popolo, sorridi oh Gran Regina, agli infelici e ai miseri, i tuoi begli occhi china, agli infelici e ai miseri Madre Divina\"\n2 Rifulge alle menti la fede, risorge la speme nel cuore, riarde fiammante l'amore, in quanti umili\u00f2 la sventura; e come d'invitta armatura, tornaron a vestirsi di te.\nRIT \"Al supplicante popolo...\"\n3 Oh, memore il canto s'eleva, qual fiotto di viva sorgente, dal petto dell'egro morente, dal sordo dal muto dal cieco, ed ampia diffondersi l'eco, de l'alta tua immensa bont\u00e0.\nRIT \"Al supplicante popolo...\"\n4 Dal pozzo, ove trepiti cuori, serb\u00e0ro il tuo culto regale, seffonda il ristoro vitale, dall'acqua arrecanti portenti, nel corpo e nell'alme venienti, dal piano dai monti dal mar.\nRIT \"Al supplicante popolo...\"\nCanto dialettale della compagnia dei pellegrini di Bisceglie\n1 Noi veniamo da Bisceglie con dolce armonia evviva Maria e chi la cre\u00f2. RITORNELLO Evviva Maria, Maria evviva, evviva Maria e chi la cre\u00f2.\n2 Veniamo cantando con dolce armonia, evviva Maria e chi la creo. RIT Evviva Maria, Maria evviva, evviva Maria e chi la cre\u00f2.\n3 Per mare e per terr sei nominata tu e Maria di lu Puzz \u00e8 tutta piena di virt\u00f9. RIT Evviva Maria, Maria evviva, evviva Maria e chi la cre\u00f2.\n4 Maria di lu Puzz in da Capurse st\u00e0, j\u00e8 ti venga a visit\u00e0 e la grazia me da f\u00e0. RIT Evviva Maria, Maria evviva, evviva Maria e chi la cre\u00f2.\nPontificia Basilica Lateranense.\nLa Reale Basilica-Santuario della Madonna del Pozzo di Capurso \u00e8 affiliata alla Pontificia Basilica di San Giovanni in Laterano. Il Campanello processionale e il grande Ombrello processionale dalle bande rosse ed oro, sono il simbolo dell'affiliazione della Reale Basilica di Capurso con la Pontificia Basilica Lateranense.\nCinema, musica, spettacolo.\nIl cantastorie Bruno Dasi, ha inciso presumibilmente intorno alla met\u00e0 degli anni cinquanta, presso la GMSC di Barletta, il disco \"Alla Vergine S.S. del Pozzo\". Il disco a 45 giri, \u00e8 un esempio di produzione discografica pugliese che aveva come scopo quella di raccontare storie meridionali o culti verso Madonne e Santi venerati nel sud Italia. Un disco analogo a 45 giri \u00e8 stato inciso dal cantastorie Fred Borzacchini nel 1965 dalla casa discografica Vedette.\nL'attore Maurizio Micheli, in un duetto con Alberto Sordi, cita la \"Madonna del Pozzo di Capurso\" in una scena del film Sono un fenomeno paranormale del 1985.\nEmilio Solfrizzi e Antonio Stornaiolo, ai tempi del duo comico \"Toti e Tata\", nella trasmissione televisiva \"Love Store\" trasmessa da Telenorba, interpretavano il gruppo musicale \"Oesais\" e nelle canzoni \"Mnenn d Vtound\" e \"127 Abarth\" citavano la Madonna del Pozzo di Capurso.\n\u00c8 spesso citata, durante gli spettacoli e interviste, dal comico capursese Checco Zalone alias Luca Medici.\nNell'estate del 2014, la Basilica e alcuni luoghi del Santuario sono stati il set cinematografico del film \"Dove chi entra urla\", diretto dal regista barese Fabrizio Pastore.\nLe emittenti televisive Padre Pio TV e TV2000, nei loro palinsesti, dedicano dirette e singole trasmissioni al Santuario di Capurso."}
{"id": "2641331", "revid": "287204", "url": "https://it.wikipedia.org/wiki?curid=2641331", "title": "Pansemal", "text": " \nPansemal \u00e8 una suddivisione dell'India, classificata come \"nagar panchayat\", di 10.745 abitanti, situata nel distretto di Barwani, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 38' 60 N e 74\u00b0 42' 0 E e ha un'altitudine di 241 .\nSociet\u00e0.\nEvoluzione demografica.\nAl censimento del 2001 la popolazione di Pansemal assommava a 10.745 persone, delle quali 5.553 maschi e 5.192 femmine. I bambini di et\u00e0 inferiore o uguale ai sei anni assommavano a 1.795, dei quali 908 maschi e 887 femmine. Infine, coloro che erano in grado di saper almeno leggere e scrivere erano 6.341, dei quali 3.792 maschi e 2.549 femmine."}
{"id": "2641334", "revid": "287204", "url": "https://it.wikipedia.org/wiki?curid=2641334", "title": "Patharia", "text": " \nPatharia \u00e8 una suddivisione dell'India, classificata come \"nagar panchayat\", di 17.182 abitanti, situata nel distretto di Damoh, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 53' 60 N e 79\u00b0 12' 0 E e ha un'altitudine di 357 .\nSociet\u00e0.\nEvoluzione demografica.\nAl censimento del 2001 la popolazione di Patharia assommava a 17.182 persone, delle quali 9.076 maschi e 8.106 femmine. I bambini di et\u00e0 inferiore o uguale ai sei anni assommavano a 2.562, dei quali 1.330 maschi e 1.232 femmine. Infine, coloro che erano in grado di saper almeno leggere e scrivere erano 11.390, dei quali 6.804 maschi e 4.586 femmine."}
{"id": "2641342", "revid": "106872", "url": "https://it.wikipedia.org/wiki?curid=2641342", "title": "Myasishchev M-101", "text": ""}
{"id": "2641344", "revid": "110157", "url": "https://it.wikipedia.org/wiki?curid=2641344", "title": "Operatori matematici Unicode", "text": "Intervalli della tabella codici Unicode riservati agli operatori matematici:"}
{"id": "2641347", "revid": "287204", "url": "https://it.wikipedia.org/wiki?curid=2641347", "title": "Pawai", "text": " \nPawai \u00e8 una suddivisione dell'India, classificata come \"nagar panchayat\", di 12.003 abitanti, situata nel distretto di Panna, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 16' 0 N e 80\u00b0 10' 0 E e ha un'altitudine di 343 .\nSociet\u00e0.\nEvoluzione demografica.\nAl censimento del 2001 la popolazione di Pawai assommava a 12.003 persone, delle quali 6.379 maschi e 5.624 femmine. I bambini di et\u00e0 inferiore o uguale ai sei anni assommavano a 2.255, dei quali 1.226 maschi e 1.029 femmine. Infine, coloro che erano in grado di saper almeno leggere e scrivere erano 6.813, dei quali 4.154 maschi e 2.659 femmine."}
{"id": "2641348", "revid": "110157", "url": "https://it.wikipedia.org/wiki?curid=2641348", "title": "Auraptene", "text": "L'auraptene \u00e8 una sostanza organica appartenente alla famiglia delle cumarine, presente in particolare nella buccia di agrumi come l'arancio amaro e il limone. \u00c8 ben rappresentato anche nelle piante della famiglia delle Rutacee.\nHa suscitato interesse nel campo della biochimica nutrizionale per le sue interessanti propriet\u00e0 biologiche. Sembra, infatti, che possa fungere da inibitore naturale di una classe di enzimi chiamate metalloproteinasi, che intervengono nei fenomeni infiammatori; in pi\u00f9 inibisce l'esterificazione del colesterolo endogeno, un fenomeno che se malregolato pu\u00f2 condurre a problemi di \"ipercolesterolemia\" e susseguenti cardiovasculopatie. Studi sono anche in corso per verificare il suo potenziale \"chemiopreventivo\", ossia di prevenzione della comparse di patologie tumorali."}
{"id": "2641350", "revid": "287204", "url": "https://it.wikipedia.org/wiki?curid=2641350", "title": "Marzano (Merlino)", "text": "Marzano \u00e8 una frazione del comune lombardo di Merlino.\nGeografia fisica.\nLa frazione di Marzano d\u00e0 nome al principale canale di irrigazione del Cremasco, il Canale Marzano (pi\u00f9 noto come Canale Vacchelli), che nasce dal fiume Adda presso questa localit\u00e0.\nStoria.\nLa localit\u00e0, piccolo borgo agricolo di antica origine, costituiva un comune autonomo con la frazione di Cazzano.\nIn et\u00e0 napoleonica (1809-16) Marzano fu frazione di Comazzo, recuperando un'effimera autonomia con la costituzione del regno Lombardo-Veneto. Nel 1841 fu aggregata definitivamente al comune di Merlino.\nMonumenti e luoghi d'interesse.\nVi sorge l'imponente palazzo Carcassola."}
{"id": "2641351", "revid": "122646576", "url": "https://it.wikipedia.org/wiki?curid=2641351", "title": "Palazzo Contini", "text": "Il Palazzo Contini \u00e8 sito in piazza del Popolo a Fossacesia in provincia di Chieti.\nIl palazzo \u00e8 attualmente utilizzato per abitazione.\nStoria.\nIl palazzo venne fatto costruire dalla famiglia Contini, dopo che essa stessa giunse a Fossacesia alla fine del XVII secolo; quindi precedentemente al loro spostamento a Roma. Al termine del XVIII secolo il progetto venne affidato a Carlo Vanvitelli. Successivamente, per via di varie frammentazioni ereditarie, met\u00e0 di questo palazzo diviene della famiglia Mayer. Tuttavia questo palazzo non \u00e8 da confondere con il vicino Palazzo Mayer.\nStruttura.\nQuesto palazzo pare essere l'insieme di due edifici distinti e separati. I colori di entrambi i blocchi sono gli stessi rosa per lo sfondo, biancastro per le superfici in rilievo.\nIl civico 31.\nQuesto blocco ha la facciata suddivisa in cinque campate di cui le due laterali sono le pi\u00f9 strette. Il palazzo \u00e8 composto di due piani contraddistinti all'esterno da una cornice marcapiano. Ad ogni finestra del primo piano corrisponde al secondo piano un balcone. Ciascun balcone poggia su mensole ed \u00e8 incorniciato da lesene. I balconi sono sormontati da timpani alternativamente triangolari e a lunetta. La campata centrale si distingue dalle altre in quanto mostra un portone ligneo sormontato da una lunetta a grata di ferro battuto a sesto acuto con ai lati due piedritti e coppie di lesene doriche la cui trabeazione sostiene il balcone superiore.\nI civici 32 e 33.\nQuesto blocco risulta leggermente arretrato al precedente. Le finestrelle sono ad arco leggermente ribassato. Al secondo piano vi sono delle aperture con arco a tutto sesto, mentre un balcone \u00e8 servito da due aperture. Il cornicione \u00e8 pi\u00f9 basso del blocco del civico 31, una serie di mensole si trovano ove sono delle finestrelle del sottotetto."}
{"id": "2641353", "revid": "287204", "url": "https://it.wikipedia.org/wiki?curid=2641353", "title": "Petlawad", "text": " \nPetlawad \u00e8 una suddivisione dell'India, classificata come \"nagar panchayat\", di 12.419 abitanti, situata nel distretto di Jhabua, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 0' 0 N e 74\u00b0 47' 60 E e ha un'altitudine di 387 .\nSociet\u00e0.\nEvoluzione demografica.\nAl censimento del 2001 la popolazione di Petlawad assommava a 12.419 persone, delle quali 6.363 maschi e 6.056 femmine. I bambini di et\u00e0 inferiore o uguale ai sei anni assommavano a 1.872, dei quali 965 maschi e 907 femmine. Infine, coloro che erano in grado di saper almeno leggere e scrivere erano 8.800, dei quali 5.037 maschi e 3.763 femmine."}
{"id": "2641356", "revid": "287204", "url": "https://it.wikipedia.org/wiki?curid=2641356", "title": "Phuphkalan", "text": " \nPhuphkalan (o Phup Kalan) \u00e8 una suddivisione dell'India, classificata come \"nagar panchayat\", di 10.245 abitanti, situata nel distretto di Bhind, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 38' 51 N e 78\u00b0 53' 8 E e ha un'altitudine di 139 .\nSociet\u00e0.\nEvoluzione demografica.\nAl censimento del 2001 la popolazione di Phuphkalan assommava a 10.245 persone, delle quali 5.602 maschi e 4.643 femmine. I bambini di et\u00e0 inferiore o uguale ai sei anni assommavano a 1.737, dei quali 948 maschi e 789 femmine. Infine, coloro che erano in grado di saper almeno leggere e scrivere erano 6.218, dei quali 3.907 maschi e 2.311 femmine."}
{"id": "2641357", "revid": "1748167", "url": "https://it.wikipedia.org/wiki?curid=2641357", "title": "Cougar Town", "text": "Cougar Town \u00e8 una serie televisiva statunitense prodotta dal 2009 al 2015.\nLa serie, che vede protagonista Courteney Cox, \u00e8 stata creata da Bill Lawrence e Kevin Biegel, ed \u00e8 prodotta da Coquette Productions in collaborazione con ABC Studios. Le riprese dello show si svolgono nei Culver Studios di Culver City, in California.\n\"Cougar Town\" ha debuttato in prima visione negli Stati Uniti il 23 settembre 2009 sulla ABC, che ne ha trasmesso le prime tre stagioni; dalla quarta alla sesta stagione, la serie ha traslocato sulla TBS. In Italia ha debuttato il 5 febbraio 2010 sul canale satellitare Fox Life che ha trasmesso le prime quattro stagioni mentre le ultime due sono state pubblicate sul servizio on demand Sky Box Sets del servizio satellitare Sky il 1\u00ba giugno 2016; in chiaro \u00e8 trasmessa da Canale 5 dal 27 dicembre 2010.\nTrama.\nJules \u00e8 una quarantenne da poco divorziata che vive nella piccola cittadina di Gulfhaven, in Florida (soprannominata \"Cougar Town\" dal momento che le squadre sportive delle sue scuole sono chiamate Cougars). Nonostante l'et\u00e0 non pi\u00f9 giovanissima, la donna decide di rimettersi in gioco in campo amoroso imbarcandosi in un viaggio alla scoperta di se stessa; in questo nuovo capitolo della sua vita, Jules \u00e8 supportata dal suo disfunzionale nucleo familiare, composto dal figlio diciassettenne, dall'ex marito nonch\u00e9 da tutti gli amici e vicini che vanno a comporre una grande famiglia allargata."}
{"id": "2641358", "revid": "599013", "url": "https://it.wikipedia.org/wiki?curid=2641358", "title": "Carlo Zoppellari", "text": "In carriera ha disputato 6 campionati di Serie A con 5 squadre diverse , Ambrosiana, Vicenza, (con cui ha ottenuto il terzo posto finale, miglior risultato della storia per i \"canarini\"), Fiorentina (due stagioni) e Bari, per complessive 73 presenze e 4 reti in massima serie."}
{"id": "2641367", "revid": "287204", "url": "https://it.wikipedia.org/wiki?curid=2641367", "title": "Polaykalan", "text": " \nPolaykalan (o Polay Kalan, Polaia Kalan, Polai Kalan) \u00e8 una suddivisione dell'India, classificata come \"nagar panchayat\", di 10.849 abitanti, situata nel distretto di Shajapur, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 11' 60 N e 76\u00b0 32' 60 E e ha un'altitudine di 486 .\nSociet\u00e0.\nEvoluzione demografica.\nAl censimento del 2001 la popolazione di Polaykalan assommava a 10.849 persone, delle quali 5.656 maschi e 5.193 femmine. I bambini di et\u00e0 inferiore o uguale ai sei anni assommavano a 1.768, dei quali 906 maschi e 862 femmine. Infine, coloro che erano in grado di saper almeno leggere e scrivere erano 6.591, dei quali 4.177 maschi e 2.414 femmine."}
{"id": "2641368", "revid": "599013", "url": "https://it.wikipedia.org/wiki?curid=2641368", "title": "Bruno Banchini", "text": "Biografia.\nFiglio del celebre Alessandro Banchini apprese dal padre i fondamentali di gioco e crebbe praticamente negli sferisteri osservando i colleghi del genitore. Alto, snello e forte aveva braccia poderose e testa piccola. Esord\u00ec nello sferisterio pratese ancora giovane, diciottenne, sostennendo il ruolo di terzino. Un mese dopo l'esordio gioc\u00f2 come battitore e dal 1879 si esib\u00ec come spalla. Fu ingaggiato da squadre di Bologna, Firenze, Ancona, Pisa, Pistoia, Arezzo, Roma, Torino. Restano memorabili le sue sfide contro Giovanni Ziotti e si merit\u00f2 un busto marmoreo che lo raffigurava nella galleria dello sferisterio bolognese ossia hall of fame, onore riservato a pochi campioni. Quando si ritir\u00f2 dall'agonismo professionale si dedic\u00f2 all'attivit\u00e0 d'impresario per pallonisti e alla costruzione del Teatro Politeama (Prato). Il teatro, inaugurato il 2 aprile 1925, fu fatto ingrandire, sempre su iniziativa di Banchini, sino alla capienza di 1.000 posti; tale teatro fu successivamente chiamato \"Teatro Banchini\" in memoria del generoso \"asso del bracciale\"."}
{"id": "2641369", "revid": "1798099", "url": "https://it.wikipedia.org/wiki?curid=2641369", "title": "Giado", "text": "Giado o \"Jadu\" (in arabo \u062c\u0627\u062f\u0648, \"J\u0101d\u016b\", in berbero: \"Jadu\") \u00e8 una cittadina della Libia, situata sulla catena montuosa del Gebel Nefusa, nel distretto di al-Jabal al-Gharbi, appartenente alla regione storica della Tripolitania. La popolazione \u00e8 di circa 11.500 abitanti.\nStoria.\nDurante la seconda guerra mondiale la cittadina di Giado fu sede di un campo di concentramento gestito dall'esercito italiano. Nel 1942 circa 2000 ebrei furono rastrellati in tutta la Libia e inviati in questa localit\u00e0. Tra il 1942 e il 1943 persero la vita pi\u00f9 di 560 tra uomini, donne e bambini di origine ebraica, dati che fanno di Giado il lager italiano con il maggior numero di vittime.\nSecondo la ricostruzione dello scrittore Eric Salerno, basate sulle testimonianze dei sopravvissuti, nel 1943 arriv\u00f2 l'ordine di uccidere tutti gli internati nel campo, che non fu tuttavia mai eseguito."}
{"id": "2641370", "revid": "287204", "url": "https://it.wikipedia.org/wiki?curid=2641370", "title": "Porsa", "text": " \nPorsa \u00e8 una suddivisione dell'India, classificata come \"municipality\", di 33.097 abitanti, situata nel distretto di Morena, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 40' 12 N e 78\u00b0 22' 29 E e ha un'altitudine di 153 .\nSociet\u00e0.\nEvoluzione demografica.\nAl censimento del 2001 la popolazione di Porsa assommava a 33.097 persone, delle quali 17.813 maschi e 15.284 femmine. I bambini di et\u00e0 inferiore o uguale ai sei anni assommavano a 5.483, dei quali 2.976 maschi e 2.507 femmine. Infine, coloro che erano in grado di saper almeno leggere e scrivere erano 21.959, dei quali 13.444 maschi e 8.515 femmine."}
{"id": "2641372", "revid": "729019", "url": "https://it.wikipedia.org/wiki?curid=2641372", "title": "Stazione di Arona", "text": "La stazione di Arona \u00e8 una stazione ferroviaria sulla linea Domodossola\u2013Milano e capolinea delle linee per Novara e per Santhi\u00e0.\nStoria.\nLa prima stazione di Arona, posta in riva al lago Maggiore, fu aperta il 14 giugno 1855 come capolinea della ferrovia Alessandria\u2013Novara\u2013Arona, gestita dalle Strade Ferrate dello Stato Piemontese. Era una struttura di testa e lacuale al fine di garantire il trasporto delle merci dai carri ferroviari alle barche e alle chiatte.\nNel 1868, dopo l'unit\u00e0 d'Italia, nella stazione conflu\u00ec anche la linea Rho\u2013Gallarate\u2013Arona, che collegava il lago Maggiore con l'Altomilanese e con Milano.\nIl 16 gennaio 1905 venne attivata la linea da Arona a Domodossola, progettata per il collegamento del traforo del Sempione. La vecchia stazione era inadatta per cui venne spostata e ricostruita in rilevato, mantenendo un binario di raccordo con l'originario scalo a lago. Nel 1906, alla nuova stazione arriv\u00f2 la linea da Santhi\u00e0 e Borgomanero.\nIl 17 giugno 2012, il servizio sulla linea Santhi\u00e0-Arona venne soppresso e sostituito da autobus.\nStruttura ed impianti.\nL'impianto \u00e8 gestito da Rete Ferroviaria Italiana.\nIl fabbricato viaggiatori, progettato da Luigi Boffi, si compone di tre livelli; soltanto il piano terra \u00e8 aperto al pubblico.\nIl piazzale \u00e8 composto da quindici binari passanti, di cui i primi nove, ad eccezione del binario 2 e 7, sono dotati di marciapiedi provvisti di banchina per l'imbarco dei passeggeri. Gli ultimi 4 binari sono utilizzati per la sosta dei treni merci. Nel dettaglio:\nTutti i binari (ad eccezione di quelli di servizio) sono dotati di banchina, riparati da una lunga caratteristica pensilina in ferro battuto e collegati fra loro da un sottopassaggio e da un corridoio sotterraneo un tempo utilizzato per l'inoltro di bagagli e collettame i quali venivano caricati sui convogli attraverso un sistema di ascensori montacarichi, tuttora in disuso.\nIn direzione di Santhi\u00e0/Novara, esisteva il Deposito Locomotive, fino alla Seconda Guerra Mondiale Centro sussidiario di trazione del Deposito Locomotive di Milano Centrale(Greco).\nMovimento.\nIl servizio passeggeri \u00e8 costituiti da treni regionali svolti da Trenitalia e da Trenord nell'ambito del contratto stipulato con Regione Piemonte in collaborazione con Regione Lombardia. I titoli di viaggio di entrambe le regioni sono validi nell'impianto.\nDal 17 giugno 2012 il traffico ferroviario sulla linea Santhi\u00e0-Arona \u00e8 stato sospeso e sostituito da autobus.\nServizi.\nLa stazione dispone dei seguenti servizi:\nInterscambi.\nLa stazione s'interscambia con il porto navale del Lago Maggiore."}
{"id": "2641374", "revid": "2210568", "url": "https://it.wikipedia.org/wiki?curid=2641374", "title": "Benessa", "text": "La famiglia Benessa (nelle fonti anche \"Benescia\", in croato anche \"Bene\u0161a\" o \"Bene\u0161i\u0107\") fu una famiglia nobile della Repubblica di Ragusa.\nStoria.\nLe origini della famiglia rimangono per lo pi\u00f9 oscure, ma secondo un'antica tradizione sarebbero originari da Cattaro. Dei \"Benessa\" furono \"Comes\" di Cattaro prima del 1200.\nLa famiglia fu suddivisa in vari rami e unita alle altre famiglie nobili ragusee da una serie di matrimoni che a loro volta diedero luogo ad ulteriori rami della casata. Fra di essi si ricordano i \"Bagante\" (anche \"Bacante\", \"Bachante\" o \"Vacante\"): un ramo dei Benessa attestato nel XIV secolo.\nFra il 1440 e il 1640 contarono 49 membri del Maggior Consiglio, pari al 2,23% sul totale. In questi duecento anni, ottennero anche 93 cariche senatoriali (2,85%), 38 volte la qualifica di Rettore della Repubblica (1,60%), 65 membri del Minor Consiglio (3,00%) e 24 Guardiani della Giustizia (2,92%).\nIl ramo principale della famiglia risulta estinto in corrispondenza del disastroso terremoto del 1667, che distrusse la citt\u00e0 di Ragusa."}
{"id": "2641377", "revid": "1222798", "url": "https://it.wikipedia.org/wiki?curid=2641377", "title": "Carenatura (aeronautica)", "text": " \nLa carenatura in aeronautica rappresenta il rivestimento di un aeromobile di norma progettato per avere una forma sagomata e affusolata allo scopo di ridurre la resistenza all'aria del velivolo.\nStoria.\nLe prime carenature nella storia dell'aeronautica erano realizzate a mezzo di centine di legno che tendevano una tela verniciata con emaillite (una lacca a base di cellulosa). Questa tecnica era adoperata anche per i dirigibili, seppur questi ultimi disponevano di un telaio di alluminio tubolare e di una tela particolarmente leggera e resistente.\nNell'aeronautica moderna (a partire dal periodo tra le due guerre) si \u00e8 passati all'utilizzo di lamiere di alluminio opportunamente sagomate e rivettate sulla struttura del telaio.\nA tutt'oggi tale tecnica viene ancora adoperata e rappresenta la maggior parte delle realizzazioni delle carenature aeronautiche, tuttavia si sta facendo strada, non solo per i piccoli velivoli, l'utilizzo di diversi tipi di materiali compositi, soprattutto fibra di carbonio legata con resina epossidica."}
{"id": "2641380", "revid": "287204", "url": "https://it.wikipedia.org/wiki?curid=2641380", "title": "Pal Chaurai", "text": " \nPal Chaurai \u00e8 una suddivisione dell'India, classificata come \"census town\", di 7.264 abitanti, situata nel distretto di Chhindwara, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 12' 58 N e 78\u00b0 36' 24 E.\nSociet\u00e0.\nEvoluzione demografica.\nAl censimento del 2001 la popolazione di Pal Chaurai assommava a 7.264 persone, delle quali 3.800 maschi e 3.464 femmine. I bambini di et\u00e0 inferiore o uguale ai sei anni assommavano a 739, dei quali 380 maschi e 359 femmine. Infine, coloro che erano in grado di saper almeno leggere e scrivere erano 5.219, dei quali 3.032 maschi e 2.187 femmine."}
{"id": "2641387", "revid": "27731894", "url": "https://it.wikipedia.org/wiki?curid=2641387", "title": "Legione d\u2019Onore", "text": ""}
{"id": "2641388", "revid": "287204", "url": "https://it.wikipedia.org/wiki?curid=2641388", "title": "Legion d\u2019onore", "text": ""}
{"id": "2641389", "revid": "424856", "url": "https://it.wikipedia.org/wiki?curid=2641389", "title": "Messalina", "text": ""}
{"id": "2641391", "revid": "287204", "url": "https://it.wikipedia.org/wiki?curid=2641391", "title": "Pithampur", "text": " \nPithampur \u00e8 una suddivisione dell'India, classificata come \"nagar panchayat\", di 68.051 abitanti, situata nel distretto di Dhar, nello stato federato del Madhya Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 22\u00b0 38' 30 N e 75\u00b0 38' 17 E.\nSociet\u00e0.\nEvoluzione demografica.\nAl censimento del 2001 la popolazione di Pithampur assommava a 68.051 persone, delle quali 39.725 maschi e 28.326 femmine. I bambini di et\u00e0 inferiore o uguale ai sei anni assommavano a 12.416, dei quali 6.464 maschi e 5.952 femmine. Infine, coloro che erano in grado di saper almeno leggere e scrivere erano 42.312, dei quali 29.066 maschi e 13.246 femmine."}
{"id": "2641393", "revid": "1543377", "url": "https://it.wikipedia.org/wiki?curid=2641393", "title": "Canale ialoideo", "text": "Il canale ialoideo (o \"canale di Cloquet\" o \"hyaloid canal\") \u00e8 un canale che percorre il corpo vitreo dell'occhio, dalla papilla ottica (punto in cui le fibre nervose convergono per formare il nervo ottico) fino alla fossa ialoidea (parte posteriore del cristallino).\nNel periodo fetale conteneva l'arteria ialoidea che portava nutrimento al cristallino e che, tranne in alcuni casi dove pu\u00f2 rimanere e creare problemi, \u00e8 assente in et\u00e0 adulta.\nBibliografia.\nE. Curto, \"Dizionario Oxford della medicina\", Gremese Editore, 1998, p.\u00a078. ISBN 887742219X."}
{"id": "2641394", "revid": "767487", "url": "https://it.wikipedia.org/wiki?curid=2641394", "title": "Bastone d'inchiostro", "text": "Il bastone d'inchiostro (in cinese , in coreano \"m\u014fk\" o \"meok\", \uba39, in giapponese \"sumi\", \u58a8) \u00e8 un tipo d'inchiostro di china solidificato, composto da un impasto di colla e fuliggine ricavata dalla combustione di resina vegetale, estratta da alberi di camelia, di pino e di lacca.\nIn Estremo Oriente \u00e8 storicamente usato in alcune arti tradizionali come la pittura a inchiostro e acqua e la calligrafia."}
{"id": "2641395", "revid": "287204", "url": "https://it.wikipedia.org/wiki?curid=2641395", "title": "Piplya Mandi", "text": " \nPiplya Mandi \u00e8 una suddivisione dell'India, classificata come \"nagar panchayat\", di 13.703 abitanti, situata nel distretto di Mandsaur, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 13' 13 N e 75\u00b0 00' 31 E.\nSociet\u00e0.\nEvoluzione demografica.\nAl censimento del 2001 la popolazione di Piplya Mandi assommava a 13.703 persone, delle quali 7.000 maschi e 6.703 femmine. I bambini di et\u00e0 inferiore o uguale ai sei anni assommavano a 2.001, dei quali 1.032 maschi e 969 femmine. Infine, coloro che erano in grado di saper almeno leggere e scrivere erano 9.579, dei quali 5.493 maschi e 4.086 femmine."}
{"id": "2641396", "revid": "27731970", "url": "https://it.wikipedia.org/wiki?curid=2641396", "title": "Burton-upon-Trent", "text": ""}
{"id": "2641398", "revid": "1305772", "url": "https://it.wikipedia.org/wiki?curid=2641398", "title": "Dino Ticli", "text": "Biografia.\nVive a Lecco, dove insegna scienze in un liceo. Si \u00e8 laureato in Scienze geologiche presso l'universit\u00e0 degli Studi di Milano, con approfondimenti in campo zoologico e botanico. Collabora con un museo di storia naturale per il quale ha curato esposizioni e guide.\nFin dal 1986, scrive testi per ragazzi. La sua produzione spazia dai romanzi, ai testi teatrali, alla divulgazione scientifica, lavori per i quali ha ricevuto riconoscimenti e premi.\nHa partecipato a numerosi festival di letteratura per l'infanzia e tiene incontri e conferenze in tutta Italia."}
{"id": "2641400", "revid": "1573940", "url": "https://it.wikipedia.org/wiki?curid=2641400", "title": "Shahrest\u0101n di Golpayegan", "text": "Lo shahrest\u0101n di Golpayegan (farsi \u0634\u0647\u0631\u0633\u062a\u0627\u0646 \u06af\u0644\u067e\u0627\u06cc\u06af\u0627\u0646) \u00e8 uno dei 24 \"shahrest\u0101n\" della provincia di Esfahan, in Iran. Il capoluogo \u00e8 Golpayegan. "}
{"id": "2641401", "revid": "287204", "url": "https://it.wikipedia.org/wiki?curid=2641401", "title": "Piploda", "text": " \nPiploda \u00e8 una suddivisione dell'India, classificata come \"nagar panchayat\", di 7.302 abitanti, situata nel distretto di Ratlam, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 38' 16 N e 74\u00b0 55' 05 E.\nSociet\u00e0.\nEvoluzione demografica.\nAl censimento del 2001 la popolazione di Piploda assommava a 7.302 persone, delle quali 3.712 maschi e 3.590 femmine. I bambini di et\u00e0 inferiore o uguale ai sei anni assommavano a 1.119, dei quali 575 maschi e 544 femmine. Infine, coloro che erano in grado di saper almeno leggere e scrivere erano 4.388, dei quali 2.646 maschi e 1.742 femmine."}
{"id": "2641402", "revid": "729019", "url": "https://it.wikipedia.org/wiki?curid=2641402", "title": "Gotha Go 147", "text": "Il Gotha Go 147 era un aereo sperimentale con configurazione alare a freccia e ad ala di gabbiano realizzato dall'azienda tedesca Gothaer Waggonfabrik negli anni trenta e rimasto a livello di prototipo.\nCaratterizzato dall'aspetto anticonvenzionale venne realizzato per sperimentare una configurazione priva di coda, con le prospettive di utilizzare le esperienze acquisite per la produzione di una futura versione ad uso militare. Le scarse caratteristiche di volo ne consigliarono la sospensione dello sviluppo dopo un solo prototipo costruito.\nStoria del progetto.\nNegli anni trenta la Gothaer Waggonfabrik affid\u00f2 al suo capo progettista Albert Kalkert lo sviluppo del concetto di una serie di suoi precedenti progetti che avevano come caratteristica comune l'assenza della parte terminale della fusoliera ed il suo impennaggio. Nelle intenzioni del progettista era possibile realizzare un velivolo capace di prestazioni eccezionali rispetto ai pari classe del periodo."}
{"id": "2641403", "revid": "73843", "url": "https://it.wikipedia.org/wiki?curid=2641403", "title": "Monte La Nuda (Appennino bolognese)", "text": "Il Monte La Nuda (m. 1827 s.l.m.) si trova nella Regione Emilia-Romagna, nella citt\u00e0 metropolitana di Bologna, di fronte ai Balzi dell'Ora, la cresta Nord strapiombante e dentellata del Corno alle Scale (m. 1945 s.l.m.) ed \u00e8 separato da quest'ultima dal Passo del Vallone, stretta sella dalla quale si scorge il ripidissimo versante orientale che incombe sulla valle del fiume Silla. Il monte La Nuda \u00e8 situato all'interno del Parco regionale del Corno alle Scale ed \u00e8 cos\u00ec chiamato perch\u00e9 la sua parte pi\u00f9 elevata \u00e8 completamente priva di vegetazione arborea ed arbustiva: sulle sue pendici si osservano il vaccinieto e praterie rocciose che ospitano specie floricole anche rare, tipiche dell'ambiente pietroso.\nTra il monte La Nuda e il Corno alle Scale si pu\u00f2 osservare l'esistenza di un antico circo glaciale: chiaro esempio della conformazione del Parco Regionale. Il Circo del Cavone venne modellato, alla fine del Quaternario, durante il periodo del W\u00fcrm, da 10.000 a 70.000 anni fa, da un ghiacciaio che erose lentamente le pendici del Corno alle Scale e della Nuda. Nella parte bassa del circo glaciale si trova la sorgente del Rio Piano ed un laghetto ove sorge il Rifugio del Cavone. Quest'area per il suo assetto geomorfologico \u00e8 meritevole della massima tutela. Dal suddetto rifugio si diparte uno dei sentieri che portano alla Nuda.\nDalla vetta si godono spettacolari vedute sul Parco regionale del Corno alle Scale. Il panorama spazia a 360 gradi ed \u00e8 bellissimo: nelle giornate limpide, la vista si spinge fino alle Alpi Apuane ed al Mare Tirreno.\nMonti omonimi.\nNell'Appennino tosco-emiliano vi sono altre tre montagne chiamate Nuda: una si trova nel gruppo del Monte Giovo, presso il Lago Santo; una nei pressi del Lago del Cerreto; l'ultima \u00e8 vicina al Passo di Giovarello."}
{"id": "2641404", "revid": "287204", "url": "https://it.wikipedia.org/wiki?curid=2641404", "title": "Pipariya (Jabalpur)", "text": " \nPipariya \u00e8 una suddivisione dell'India, classificata come \"census town\", di 4.483 abitanti, situata nel distretto di Jabalpur, nello stato federato del Madhya Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 10' 08 N e 79\u00b0 51' 03 E.\nSociet\u00e0.\nEvoluzione demografica.\nAl censimento del 2001 la popolazione di Pipariya assommava a 4.483 persone, delle quali 2.350 maschi e 2.133 femmine. I bambini di et\u00e0 inferiore o uguale ai sei anni assommavano a 564, dei quali 293 maschi e 271 femmine. Infine, coloro che erano in grado di saper almeno leggere e scrivere erano 3.063, dei quali 1.801 maschi e 1.262 femmine."}
{"id": "2641406", "revid": "2055516", "url": "https://it.wikipedia.org/wiki?curid=2641406", "title": "Elena Vesnina", "text": "In carriera ha vinto 3 titoli WTA in singolare, raggiungendo la semifinale a Wimbledon nel 2016.\nOttima doppista, in questa specialit\u00e0 ha vinto 19 titoli WTA, tra cui tre titoli del Grande Slam (nel 2013 a Parigi, nel 2014 a New York e nel 2017 a Londra), le WTA Finals 2016 e la medaglia d'oro olimpica nel 2016 insieme alla connazionale Ekaterina Makarova. Ha raggiunto il primo posto della classifica mondiale di doppio l\u201911 giugno 2018.\nIn doppio misto, ha vinto gli Australian Open 2016 in coppia con Bruno Soares e ha raggiunto altre tre finali Slam: due a Wimbledon (nel 2011 e nel 2012) e una all\u2019Open di Francia (nel 2021). Completa il suo palmar\u00e9s la medaglia d\u2019argento conquistata alle Olimpiadi di Tokyo 2020 insieme ad Aslan Karacev.\nBiografia.\nLa sua posizione migliore \u00e8 stata la 13a, raggiunta il 20 marzo 2017. Viene allenata dall'ex tennista Andrej \u010cesnokov. Elena Vesnina \u00e8 alta 171 centimetri e pesa 60 chilogrammi (sito wta 5 piedi e 7 pollici). Debutta nel circuito professionistico nel 2002. I suoi colpi migliori sono il diritto e il rovescio. Il suo colpo pi\u00f9 debole \u00e8 il servizio. Il suo stile di gioco \u00e8 simile a quello di Elena Dement'eva.\nCarriera.\n2002-2003: gli esordi.\nVesnina esordisce nel circuito ITF a 16 anni, nel torneo egiziano di Giza: viene sconfitta dalla spagnola Velasco Andreu al termine per\u00f2 di una lunga battaglia (4-6 7-5 6(5)-7). Ad Al Mansoura, Elena centra il suo primo successo in un tabellone ITF contro Zuzana Cerna (7-5 6-4) per poi replicare contro Hana \u0160romov\u00e1 (7-6(1) 7-5); la sua avventura termina ai quarti, in quanto non scende in campo nel suo match contro Majstrorovic. Nello stesso torneo, esordisce anche in doppio, dove si ferma nei quarti di finale.\nNel 2003, coglie a Chennai la sua prima semifinale ITF, dove cede a Verena Beller. A Istanbul, in aprile, arriva la prima finale ITF, raggiunta senza perdere set; tuttavia, nell'ultimo atto, si arrende alla testa di serie n\u00b01 Magda Mihalache. A luglio, Vesnina vince il suo primo titolo ITF in quel di Bala\u0161icha, dove batte in finale la connazionale Dar'ja \u010cemarda per 7-5 6-3. A Bucharest, raggiunge la terza finale ITF dell'anno: come ad Istanbul, anche in Romania Elena cede nell'ultimo atto, questa volta alla tedesca Voina. In settembre, a Tbilisi, Vesnina vince il suo secondo titolo ITF della carriera partendo dalle qualificazioni e perdendo un solo set in 7 match disputati. In ottobre, le viene offerta una wild-card per disputare le qualificazioni per il suo primo evento WTA, la Kremlin Cup: viene sconfitta all'esordio da Michaela Pastikov\u00e1. La settimana dopo, tenta l'approdo al main-draw del WTA di Tashkent: batte la connazionale Brat\u010dikova (6-1 6-2) prima di cedere di schianto ad Adriana Barna (0-6 0-6).\nIn doppio, vince tre titoli ITF, due a Bucharest e uno a Bala\u0161icha.\nTermina l'anno in top-300 in singolare e in top-500 in doppio.\n2004.\nA livello ITF, la stagione di Vesnina non regala alcun acuto, in quanto riesce a raggiungere solamente cinque quarti di finale come migliori risultati. A livello WTA, la russa tenta nuovamente le qualificazioni alla Kremlin Cup: come nell'anno precedente, batte Brat\u010dikova (5-7 6-3 6-2) prima di arrendersi alla top-100 Claudine Schaul (7-5 1-6 0-6). In novembre, prova a entrare nel main-draw del Bell Challenge di Quebeq City: Vesnina elimina Katarina Zoricic, Kateryna Bondarenko e Jarmila Wolve senza perdere alcun set, riuscendo ad accedere nel suo primo tabellone principale a livello WTA: al primo turno, cede a Mariana Diaz-Oliva (3-6 2-6).\nIn doppio, vince tre titoli ITF e partecipa al suo primo evento WTA a Quebeq City (perdendo all'esordio).\nTermina l'anno nuovamente in top-300 in singolare; in doppio, invece, compie un notevole progresso, chiudendo ai piedi della top-200 (al n\u00b0201).\n2005 - primi quarti di finale WTA in singolare; primo titolo WTA in doppio.\nIl 2005 di Vesnina inizia con le qualificazioni al torneo di Memphis: cede all'esordio a Varvara Lepchenko in due set. Dopo una semifinale all'ITF di Civitavecchia, prova le qualificazioni a Varsavia: batte la tedesca Barna in due set prima di arrendersi ad Anna \u010cakvetadze. Riesce invece a passare le quali alla Istanbul Cup, eliminando Uvarova e Uhlirov\u00e1; nel main-draw, si impone sulla wild-card locale \u00c7a\u011fla B\u00fcy\u00fckak\u00e7ay per 6-1 6-2 prima di cedere alla testa di serie n\u00b08 Mashona Washington. A fine maggio, raggiunge la sua prima finale ITF dell'anno in quel di Galatina senza perdere alcun set per strada: tuttavia, nell'ultimo atto, perde da Mariya Koryttseva per 3-6 2-6. A luglio, la russa passa le qualificazioni per il WTA di Palermo grazie ai successi su Kurajcov\u00e1, Dzehalevi\u010d e Flipkens; al primo turno, viene estromessa da Maret Ani. In seguito, Vesnina tenta l'approdo al main draw del torneo di Toronto: vince sulla svizzera Gagliardi (6-2 6-2) prima di venir eliminata da Rika Fujiwara in tre set. Subito dopo, la russa prova le qualificazioni per il suo primo slam in carriera, lo US Open: all'esordio, batte Maria Kondrat'eva in rimonta (2-6 6-2 6-4) ma, al turno successivo, cede nettamente a Marina Erakovi\u0107. In seguito, coglie due semifinali ITF (a Denain e Bordeaux) per poi giocare il Tashkent Open: nel torneo uzbeko, Vesnina si spinge ai quarti di finale per la prima volta in carriera nel circuito WTA, battendo Rodionova (6-3 6-3) e Oblizer (3-6 6-4 6-0). Tra le ultime otto, cede alla padrona di casa Akgul Amanmuradova per 6(4)-7 6-3 6(4)-7. Non passa le qualificazioni a Mosca mentre si qualifica a Linz, eliminando Woerle-Scheller, Gagliardi e Bondarenko; nel tabellone principale, perde dalla wild-card locale Tamira Paszek in tre set. La russa partecipa poi al Bell Challenge, nel quale riesce a raggiungere il secondo quarto WTA della stagione, sconfiggendo S\u00e9verine Beltrame (6-3 7-6(1)) e la n\u00b066 del mondo Antonella Serra Zanetti (6-3 6-3); quella contro l'italiana \u00e8 la prima vittoria su una top-100 in carriera per Elena; ai quarti, cede a Sofia Arvidsson, n\u00b08 del seeding. Chiude la stagione con la semifinale nell'ITF di Poitiers. A livello di ranking, termina il 2005 al n\u00b0111, avvicinandosi alla top-100 con il suo best-ranking (n\u00b0102).\nIn doppio, Vesnina conquista il primo titolo WTA in carriera a Quebeq City assieme a Rodionova, battendo in finale Dekmeijere/Harkleroad in tre set. Chiude la stagione al n\u00b0126 della classifica mondiale.\n2006 - primo ottavo di finale slam e top-50 in singolare; prima finale in un WTA Tier II in doppio.\nVesnina inizia l'anno ad Hobart, dove subisce una sconfitta all'esordio contro Llagostera Vives (0-6 3-6); tuttavia, Elena riesce ad entrare per la prima volta in carriera in top-100 il 16 gennaio, posizionandosi esattamente alla centesima piazza. Nello stesso giorno, la russa prende parte al suo primo slam in carriera, l'Australian Open: coglie il primo successo in un major contro la cinese Li Ting per 6-2 6-3. Al secondo turno, elimina Julia Schruff per 6-0 7-5; al terzo turno, sconfigge la qualificata ucraina Sav\u010duk con lo score di 5-7 6-2 6-4. Approda cos\u00ec agli ottavi di finale, dove trova Nadia Petrova, la prima top-10 mai incrociata in carriera: Vesnina cede per 3-6 1-6 alla connazionale. Grazie al risultato positivo, Elena compie un balzo nel ranking, portandosi al 74\u00ba posto. Dopo un primo turno a Indian Wells, prende parte al torneo di Miami: batte \u00c9milie Loit (6-3 7-6(4)) e, successivamente, la n\u00b011 del mondo Francesca Schiavone (6-2 6-3), centrando il primo successo su una top-20. La sua avventura termina agli ottavi, dove cede a Tatiana Golovin per 2-6 3-6. A Ponte Vedra Beach, la russa elimina Razzano (7-5 3-6 6-3) e la seconda top-20 in carriera, Flavia Pennetta, con il punteggio di 6-2 6-1; agli ottavi, viene estromessa dalla qualificata Virginia Ruano Pascual (4-6 6-3 4-6). Grazie agli ultimi due buoni tornei, Vesnina sale al 64\u00ba posto in classifica. Sulla terra, non raccoglie piazzamenti positivi nelle prime tre uscite (Estoril, Berlino e Charleston) mentre va meglio a Strasburgo, dove centra i quarti di finale, battendo Karin Knapp e Marion Bartoli; tra le ultime otto, si arrende alla spagnola Medina Garrigues. Chiude la stagione su terra al Roland Garros, dove incassa una sconfitta all'esordio contro Peng Shuai (2-6 2-6). A Birmingham, d\u00e0 il via alla sua campagna su erba: elimina Virginie Razzano (6-3 3-6 6-0) prima di cedere a Mara Santangelo con un periodico 3-6. A 'S-Hertogenbosch, la russa estromette Julia Schruff (6-2 6-3) prima di venir battuta da Elena Dement'eva, n\u00b08 del mondo, per 1-6 6-4 4-6. Partecipa al suo primo Wimbledon, in cui coglie la sua prima vittoria su S\u00e1nchez Lorenzo (2-6 6-4 6-3) prima di perdere da Anna \u010cakvetadze per 4-6 6-3 3-6. A Carlsbad, esce di scena al secondo turno contro la finlandese Emma Laine; il 7 agosto, entra per la prima volta in carriera nella top-50, posizionandosi al 49\u00ba posto. Nei successivi tornei americani, Vesnina ottiene risultati di poca portata, arrivando al secondo turno a Los Angeles e fermandosi all'esordio allo US Open (sconfitta da Mary Pierce). Nella trasferta asiatica, coglie il secondo turno in tutti i tornei disputati (Pechino, Guangzhou e Tashkent). A Mosca, si impone sulla n\u00b020 del mondo Na Li (6-2 1-6 7-6(11)) prima di arrendersi alla francese Mauresmo, n\u00b01 delle classifiche mondiali, in tre set lottati (7-5 3-6 6(3)-7). Si qualifica per il tabellone principale di Linz, dove supera per ritiro Daniela Hantuchov\u00e1 prima di perdere da Jelena Jankovi\u0107 in tre parziali. Vesnina termina l'anno al n\u00b044 del mondo. \nIn doppio, ottiene una finale WTA a Bangalore, persa da Mirza/Huber in coppia con Rodionova. Assieme a \u010cakvetadze, Vesnina coglie il suo primo quarto di finale slam al Roland Garros, battendo due coppie quotate come Su\u00e1rez/Ruano Pascual e Dulko/Kirilenko; la coppia russa viene fermata dalle cinesi Zheng/Yan in tre set. Nella parte finale di anno, Vesnina/\u010cakvetadze trovano il terzo turno agli US Open mentre, a Pechino, Elena centra la sua prima finale WTA, dove cede a Su\u00e1rez/Ruano Pascual per 2-6 4-6. Chiude il 2006 al n\u00b046 del mondo. \n2007 - prime semifinali WTA in singolare; 2\u00ba titolo in doppio e top-25.\nla russa inizia l'anno a Gold Coast, dove raggiunge i quarti di finale grazie ai successi su Maria Elena Camerin (6-3 6-2) e Katarina Srebotnik, n\u00b07 del seeding (6-3 6-2); tra le ultime 8, cede a Tathiana Garbin per 5-7 2-6. Dopo un primo turno a Hobart, partecipa all'Australian Open, dove non difende gli ottavi dell'anno precedente uscendo al second turno contro Camerin (6-8 al terzo set). In seguito, va incontro a un periodo estremamente negativo, in quanto raccoglie sei sconfitte consecutive all'esordio tra Tokyo e Charleston; a Varsavia, Vesnina ritrova il successo contro la wild-card di casa Urszula Radwa\u0144ska (2-6 7-6(4) 6-3). Nel round successivo, tuttavia, si arrende a Jelena Jankovi\u0107, n\u00b07 del mondo. A Strasburgo, la russa trova il secondo quarto stagionale, battendo Zi Yan (6-4 6-1) e Caroline Maes (6-1 6-4); \u00e8 Marion Bartoli, n\u00b05 del seeding, a fermarla con il punteggio di 1-6 6-4 3-6. Al Roland Garros, \u00e8 sfortunata nel sorteggio, in quanto trova al primo turno la n\u00b01 del mondo Justine Henin: Vesnina viene sconfitta in due set. D\u00e0 inizio alla stagione su erba a 'S-Hertogenbosch, dove parte dalle qualificazioni: estromettendo Lef\u00e8vre e Bacsinszky in due parziali, entra nel tabellone principale, dove riesce a battere la n\u00b07 del seeding Anabel Medina Garrigues (7-6(4) 3-6 6-3); al secondo turno, perde da Angelique Kerber, per 3-6 3-6. In seguito, prende parte al torneo di Wimbledon, dove sconfigge la testa di serie n\u00b030 Ol'ga Pu\u010dkova per 6-1 6-3 e poi la francese Loit per 6-1 6-2; la sua avventura termina il terzo turno, dove, per il secondo slam di fila, viene eliminata da Justine Henin (1-6 3-6). A Cincinnati, centra i quarti di finale per la terza volta in stagione, imponendosi su Bachmann e Yuan. Come nelle precedenti due occasioni, non riesce a spingersi in semifinale, cedendo alla n\u00b01 del seeding Anna \u010cakvetadze. Sfata questo tab\u00f9 a Forrest Hills, dove batte S\u00e9verine Beltrame (6-4 6-4) e Aiko Nakamura (6-3 6-2) raggiungendo la prima semifinale WTA della carriera, dove perde nettamente da Virginie Razzano. Delude le aspettative agli US Open, dove si arrende all'esordio a Jelena Kostani\u0107 To\u0161i\u0107 per 4-6 2-6. Dopo un secondo turno a Portorese, partecipa al WTA di Tashkent, dove \u00e8 accreditata della 4\u00aa testa di serie: elimina Alberta Brianti (6-3 6-4) e Taccjana Pu\u010dak (7-5 6-4); ai quarti, estromette la n\u00b05 del seeding Raluca Olaru per 2-6 7-6(2) 6-4, approdando alla seconda semifinale del suo 2007: nella circostanza, cede a Viktoryja Azaranka per 4-6 2-6. In seguito, coglie a Mosca il secondo turno battendo Emmanuelle Gagliardi (6-2 6-4) e cedendo poi a Vaidi\u0161ov\u00e1 in due set. Termina l'anno al n\u00b055 del mondo. \nIn doppio, inizia l'anno facendo coppia con Elena Lichovceva: le due vincono il torneo di Hobart, sconfiggendo le spagnole Medina Garrigues/Ruano Pascual in finale. Da 13\u00b0 teste di serie all'Australian Open, deludono le aspettative, cedendo subito a Schnyder/Schiavone in tre set. In seguito, raggiungono la seconda finale dell'anno ad Anversa, dove si arrendono alle vincitrici del major australiano Black/Huber per 5-7 6-4 1-6. Le due decidono di separarsi dopo Miami, dove escono al secondo turno; Vesnina decide di giocare con Vera Du\u0161evina, con la quale gioca solo due tornei (Ponte Vedra Beach e Charleston), in cui non raggiungono nemmeno la semifinale. Elena decide poi di tornare con Lichovceva, con cui, al primo torneo giocato assieme dopo Miami, raggiunge l'ultimo atto a Varsavia: nella circostanza, le due russe vengono sconfitte da Perebyjnis e Du\u0161evina, con lo score di 5-7 6-2 [2-10]. Dopo un primo turno al Roland Garros, le due si separano definitivamente per il resto dell'anno; Vesnina non trova pi\u00f9 nessun risultato ragguardevole in stagione, escluso un terzo turno a Wimbledon centrato con Marija Kirilenko e una semifinale a Stoccolma ottenuta con Du\u0161evina. Termina l'anno al n\u00b045 del mondo, facendo segnare per\u00f2 un best-ranking al n\u00b022 del mondo il 14 maggio, dopo la finale colta a Varsavia. \n2008 - primo titolo Tier I in doppio e top-20.\nLa russa inizia l'anno a Gold Coast, dove perde a sorpresa dalla n\u00b0158 del mondo Monique Adamczak. Va meglio a Hobart, dove centra i quarti con i successi su Akiko Morigami e Nuria Llagostera Vives; tra le ultime otto, cede a Vera Zvonar\u00ebva, 2\u00b0 forza del seeding, per 3-6 3-6. Agli Australian Open, estromette la testa di serie n\u00b032 Vakulenko (6-4 1-6 6-4) e poi sconfigge Jill Craybas (6-2 6-4), cogliendo il terzo turno, dove viene eliminata da Marija \u0160arapova in due set. Dopo alcune uscite premature a Doha, Dubai e Indian Wells, si riprende a Miami, dove batte Lichovceva (6-4 6-4), Sz\u00e1vay (6-2 4-6 6-1) e Harkleroad (6-4 5-7 6-4), raggiungendo i suoi primi ottavi di finale in un Tier I. Al quarto turno, perde dalla n\u00b01 del mondo Justine Henin. A Ponte Vedra, elimina Sequera (7-6(1) 6-0) e la top-15 Patty Schnyder (6-2 2-6 6-2); agli ottavi, cede ad Aliz\u00e9 Cornet in due set. Sulla terra, non ottiene alcun risultato di riguardo, uscendo all'esordio a Roma, Parigi, Charleston e Berlino. Sull'erba, dopo un primo turno a 'S-Hertogenbosch, ottiene il secondo turno a Wimbledon, dove perde da Rodina. Il cemento americano non porta bene a Vesnina, che incassa quattro sconfitte all'esordio e una al secondo round (agli US Open contro Serena Williams). A Mosca, riceve una wild-card per il main-draw: viene battuta dall'altra wild-card locale Makarova in due tie-break. Chiude l'anno non passando le qualificazioni a Linz. Termina l'anno in peggioramento nel ranking, al n\u00b078 del mondo.\nIn doppio, gioca la prima parte dell'anno assieme a Petrova, con cui aveva gareggiato in Fed Cup: le due non vanno mai oltre il secondo turno nei quattro tornei disputati (Australian Open, Gold Coast, Doha e Dubai). A Indian Wells, decide di fare coppia con Dinara Safina: le due trionfano, battendo in finale Zheng/Yan per 6-1 1-6 [10-8]. Per Vesnina \u00e8 il primo titolo in un Tier I. A Ponte Vedra, decide di giocare con Azaranka: colgono la semifinale, persa da Mattek-Sands/Uhlirov\u00e1 per 3-6 1-6. A Charleston, le due trovano un'altra semifinale, dove stavolta cedono a Sugiyama/Srebotnik. Torna con Safina solamente per giocare il torneo di Berlino: non riescono a replicare il successo di Indian Wells, fermandosi ai quarti contro Stubbs/Peschke. Per giocare Roland Garros e Wimbledon, Vesnina decide di fare coppia con Vera Zvonar\u00ebva: in entrambi gli impegni, non vanno oltre il secondo turno; fanno meglio a Stanford, dove centrano la finale, persa solo da Black/Huber. Le due ottengono poi i quarti alla Rogers Cup (persi ancora da Black/Huber) e poi si trasferiscono a Pechino, dove giocano il doppio femminile: eliminano le spagnole Llagostera Vives/Martinez Sanchez (2-6 6-1 6-3) e le argentine Dulko/Jozami (6-2 6-3), approdando ai quarti, dove si arrendono alle sorelle Williams in due set. Il finale di anno non regala pi\u00f9 soddisfazioni, in quanto la coppia russa non va mai oltre il secondo turno (compreso lo US Open). Chiude l'anno al n\u00b018 del mondo, suo nuovo best ranking nella specialit\u00e0.\n2009 - le prime finali WTA, gli ottavi a Wimbledon in singolare; la prima finale slam in doppio.\nVesnina inizia l'anno ad Auckland: lascia un game a Nakamura (6-1 6-0) e poi batte Nicole Vaidisov\u00e1, testa di serie n\u00b06, per 6-4 6-3. Nei quarti, elimina la n\u00b012 del mondo Caroline Wozniacki in tre parziali (6-3 0-6 6-3), accedendo in semifinale, dove rimonta un set di svantaggio ad Anne Keothavong (6(3)-7 6-1 7-5). Elena riesce a raggiungere la sua prima finale WTA in carriera, dove viene sconfitta da Elena Dement'eva (n\u00b04 del mondo) per 4-6 1-6. Agli Australian Open, esce di scena all'esordio contro Coin (4-6 6-4 1-6). Si qualifica poi per il tabellone principale di Dubai, dove estromette Li Na al primo turno (1-6 6-4 6-4). Al secondo turno, batte la connazionale (e n\u00b07 del mondo) Kuznecova, con lo score di 6-4 3-6 6-0. Agli ottavi, approfitta del ritiro di Dominika Cibulkov\u00e1 sul 4-6 6-1 4-0 in favore di Vesnina. La russa si qualifica cos\u00ec per i quarti di finale, dove si arrende a Kaia Kanepi (3-6 5-7). Elena ben figura anche a Indian Wells, dove elimina Lisicki e la n\u00b032 del seeding Cirstea prima di perdere da Azaranka (n\u00b011 del mondo) per 3-6 5-7. In seguito, Vesnina gioca un buon torneo a Ponte Vedra Beach, dove si impone su Shuai Peng (2-6 6-1 6-3), Patricia Mayr-Achleitner (1-6 6-3 6-2) e la n\u00b03 del seeding Cibulkov\u00e1 (7-5 6(5)-7 6-3). In semifinale, si arrende a Wozniacki al tie-break del terzo. A Charleston, d\u00e0 il via sulla stagione su terra: raggiunge i quarti di finale, grazie ai successi su Rodina, la n\u00b017 del mondo Schnyder e Kutuzova; perde da Lisicki tra le ultime otto. A Roma esce al secondo turno contro Jie Zheng; si qualifica per il main draw di Madrid con due netti successi; nel tabellone principale, elimina le due francesi Cornet (7-5 6-1) e Razzano (7-5 6-3) prima di cedere alla n\u00b04 del pianeta Jelena Jankovi\u0107. Infine, ottiene il secondo turno al Roland Garros, dove viene sconfitta da Sz\u00e1vay in due netti set (2-6 0-6). Sull'erba, dopo un primo turno a 'S-Hertogenbosch, trova un grande risultato a Wimbledon, dove batte Wickmayer (6-1 6-1), Du\u0161evina (6-3 6-4) e Cibulkov\u00e1 per la terza volta in stagione (7-5 4-6 6-4). Giunge cos\u00ec agli ottavi per la prima volta in carriera sui prati londinesi: qui, si arrende a Dement'eva per 1-6 3-6. Il cemento americano non regala particolari soddisfazioni nelle prime tre uscite: Elena centra un secondo turno a Los Angeles (vendicandosi comunque su Szavay, con un netto 6-1 6-0) e poi due sconfitte all'esordio a Cincinnati e alla Rogers Cup. Si presenta poi a New Haven: supera Gisela Dulko (7-6(6) 6-2) e poi la testa di serie n\u00b09 Samantha Stosur (3-6 6-3 6-4). Ai quarti, lascia cinque giochi ad Anna \u010cakvetadze (6-1 7-5) mentre in semifinale rimonta un set di svantaggio ad Amelie Mauresmo (5-7 6-1 6-2). Accede alla sua seconda finale in carriera, la prima a livello premier, dove trova la danese Wozniacki: viene sconfitta in due set dalla n\u00b09 del mondo con lo score di 2-6 4-6. Agli US Open raggiunge il terzo turno, dove cede a Vera Zvonar\u00ebva. L'ultimo risultato rilevante di stagione lo ottiene a Tokyo, dove, dopo aver battuto Martinez Sanchez e Vinci, si ritira contro Jankovi\u0107 agli ottavi. Vesnina termina l'anno al n\u00b024 del mondo (con best ranking al n\u00b022), con un bilancio di 9 vittorie contro top-20 e con 3 semifinali raggiunte in stagione.\nIn doppio, cambia diverse partner nel corso dell'anno: con Szavay, ottiene il terzo turno all'Australian Open e con Niculescu i quarti a Dubai. Con Azaranka, dopo i quarti a Madrid, raggiunge la prima finale slam a Parigi, sconfiggendo coppie accreditate per il titolo come Zheng/Yan e Hsieh/Peng nel corso del loro percorso. Nell'ultimo atto, si arrendono a Medina/Ruano Pascual per 1-6 1-6. Con \"Vika\" ottiene anche il terzo turno a Wimbledon, dove perdono da Llagostera/Martinez Sanchez. Assieme a Marija Kirilenko, Vesnina coglie i quarti di finale agli US Open, dove cede alla coppia Makarova/Klejbanova per 3-6 6-2 4-6. Grazie all'ottima annata, termina la stagione al n\u00b022 del mondo, migliorando per\u00f2 il suo best-ranking al n\u00b015.\n2010 - 3\u00b0 e 4\u00b0 finale WTA in singolare; prima finale slam in doppio.\nL'inizio di anno per Vesnina non \u00e8 particolarmente brillante: non difende la finale di Auckland (fermandosi al secondo turno contro Cornet) e non va oltre il secondo turno negli altri quattro tornei giocati (Australian Open compreso, dove cede all'esordio a Tathiana Garbin). A Miami raggiunge gli ottavi, dove si arrende a Jelena Jankovi\u0107. Il primo risultato positivo della stagione giunge a Ponte Vedra Beach, dove Vesnina conferma la semifinale colta nel 2009: batte Ferguson, G\u00f6rges e Oudin, perdendo complessivamente solo tredici game in tre partite; la sua avventura si interrompe nel penultimo atto, dove viene sconfitta dalla n\u00b02 del mondo Caroline Wozniacki, per 6-1 6(4)-7 4-6. Dopo gli ottavi a Charleston, infila 6 sconfitte consecutive all'esordio (compresi i tornei di Parigi e Wimbledon); prova a riprendersi a Istanbul, torneo in cui si presenta in discesa nel ranking (n\u00b060). Nei primi due turni, elimina Jovanovski e V\u00f6gele, ambedue in due parziali. Ai quarti, si impone su Rodionova (7-5 6-1) mentre in semifinale estromette Andrea Petkovi\u0107 in rimonta (1-6 6-0 7-6(2)). Accede alla sua prima finale stagionale, la terza in carriera: come negli altri due casi, anche qui la russa non riesce a vincere il titolo, cedendo nell'ultimo atto a Pavlju\u010denkova per 7-5 5-7 4-6. Grazie a questo risultato, rientra in top-50, al n\u00b049. A Cincinnati, Vesnina batte Oudin (6-2 6-3) e poi la n\u00b08 del mondo Francesca Schiavone per 6-4 6-4; agli ottavi, si arrende ad Ana Ivanovi\u0107, per 0-6 3-6. Si qualifica per il main-draw di New Haven, con i successi su Gullickson, Jovanovski e Vinci; al primo turno, viene estromessa da Kirilenko in tre set. A causa della finale non difesa, scende al n\u00b064 del mondo. Agli US Open, esce di scena all'esordio contro Samantha Stosur, con lo score di 6-3 6(2)-7 1-6. Si presneta a Tashkent, ove \u00e8 accreditata della testa di serie n\u00b04: nei primi tre incontri, lascia le briciole alle avversarie, vincendo nettamente su Curenko (6-3 6-2), Sav\u010duk (6-2 6-2) e Kustova (6-1 6-0). Accede in semifinale, dove si impone su Monica Niculescu con lo score di 6-3 3-6 6-4; approda alla quarta finale della carriera, la seconda della stagione. Come nelle tre precedenti finali, anche in questo caso Elena non riesce a conquistare il titolo, cedendo ad Alla Kudrjavceva con un doppio 4-6. A Pechino, dopo un successo su Sz\u00e1vay in tre set, batte Marija \u0160arapova per la prima volta in carriera, col punteggio di 7-6(3) 6-2. Agli ottavi, si arrende a Timea Bacsinszky. Chiude l'anno con il secondo turno alla Kremlin Cup dove, dopo aver eliminato Flavia Pennetta (6-4 2-6 6-2), viene sconfitta da Du\u0161evina per 4-6 2-6. Termina il 2010 al n\u00b053 del mondo, perdendo quasi 30 posti rispetto a fine 2009.\nIn doppio, gioca gli Australian Open con Zheng: le due non vanno oltre il terzo turno, battute da Yan/Mattek-Sands con un doppio 4-6. A Parigi, la russa fa coppia con Cara Black: vengono eliminata al terzo turno da Peschke/Srebotnik con lo score di 6(5)-7 1-6. A Wimbledon, la russa prova la partnership con Vera Zvonar\u00ebva: le due riescono a giungere in finale (la prima per entrambe sui prati inglesi), riuscendo a battere due coppie accreditate come le sorelle Williams (ai quarti, 3-6 6-3 6-4) e Dulko/Pennetta in semifinale (6-3 6-1). Alla prima finale major in carriera, Vesnina non riesce a spuntarla: le due russe cedono a King/\u0160vedova per 6(6)-7 2-6. Nell'ultimo slam stagionale, lo US Open, Elena e Vera si fermano ai quarti di finale, sconfitte da Black/Rodionova in tre set. Termina l'anno al n\u00b023 del mondo.\n2011 - 5\u00b0 finale WTA in singolare; 2 titoli e seconda finale slam in doppio.\nLa trasferta oceanica non regala buoni risultati a Vesnina, che ottiene due secondi turni (a Hobart e Auckland) e un'uscita all'esordio agli Australian Open. Viene sconfitta all'esordio anche a Parigi e Dubai mentre a Doha non passa le qualificazioni, battuta nel turno decisivo da Shuai Peng. Dopo un primo turno a Indian Wells, ottiene a Miami il primo risultato positivo di stagione: elimina Gisela Dulko (6-1 6-3) e poi la testa di serie n\u00b023 Yanina Wickmayer (6-2 5-7 6-4), raggiungendo gli ottavi di finale, dove cede ad Anabel Medina Garrigues. A Charleston, d\u00e0 inizio alla stagione su terra: al primo turno, estromette Rebecca Marino in rimonta (6(4)-7 6-2 6-3) e poi la n\u00b014 del seeding Bethanie Mattek-Sands (6-4 7-6(6)); agli ottavi, la russa supera la n\u00b05 del mondo Samantha Stosur (6-4 6-1), approdando ai primi quarti stagionali. Qui, Vesnina prevale sulla tedesca G\u00f6rges in tre set (2-6 6-2 6-2). In semifinale, batte la quarta testa di serie consecutiva del suo percorso, la n\u00b011 Peng, con lo score di 7-6(4) 6-3. Vesnina accede alla sua quinta finale WTA in carriera, la seconda a livello Premier e la prima su una superficie diversa dal cemento. Nell'ultimo atto, trova la n\u00b01 del mondo Caroline Wozniacki, che le aveva gi\u00e0 negato il titolo a New Haven nel 2009; anche questa volta, la danese sconfigge Elena, con il punteggio di 2-6 3-6. La russa perde la sua quinta finale su cinque disputate. Nel resto della stagione sul mattone tritato, ottiene due secondi turni all'Estoril e a Madrid mentre, a Roma, riesce a eliminare Tamira Paszek e la n\u00b011 del mondo Agnieszka Radwa\u0144ska (3-6 6-2 6-1), approdando agli ottavi di finale, dove cede a Gr\u00e9ta Arn in tre set. Grazie a questi risultati, rientra in top-40. In seguito, delude le aspettative al Roland Garros (primo turno, battuta dalla qualificata Soler Espinosa) e sull'erba (non si qualifica per il main-draw di Eastbourne e esce al secondo round a Wimbledon). Da luglio a met\u00e0 ottobre la russa non ottiene risultati eccellenti, uscendo sempre al primo o secondo turno nei sette tornei disputati in questo arco di tempo (US Open compreso, dove va fuori all'esordio contro Rus). Nell'ultimo evento annuale per Vesnina, la Kremlin Cup, arriva il secondo miglior risultato stagionale: batte due russe (Kudrjavceva e Lopes) e poi approfitta del walkover di Bartoli ai quarti, approdando in semifinale, la seconda del 2011 in un Premier. Nella circostanza, cede alla futura campionessa Cibulkov\u00e1 in due netti parziali. Termina l'anno al n\u00b057 del mondo.\nIn doppio, dopo un secondo turno con Zvonar\u00ebva agli Australian Open, decide di giocare con l'indiana Mirza: le due, dopo i quarti a Doha e Dubai, vincono il primo titolo assieme a Indian Wells senza cedere alcun set e battendo Mattek-Sands/Shaughnessy in finale. Le due replicano a Charleston, dove ottengono il secondo trofeo assieme, sconfiggendo nuovamente Mattek-Sands/Shaughnessy nell'ultimo atto (6-4 6-4). Le due trovano i quarti a Madrid e poi prendono parte al loro primo slam assieme, il Roland Garros, da 7\u00b0 teste di serie: le due superano i primi tre turni e poi, ai quarti, eliminano le n\u00b01 del seeding Dulko/Pennetta per 6-0 7-5. In semifinale, sconfiggono Huber/Raymond per 6-3 2-6 6-4, approdando alla prima finale slam di coppia (la seconda per Vesnina). Nell'ultimo atto, si arrendono alle ceche Hlav\u00e1\u010dkov\u00e1/Hradeck\u00e1 in due set. A Wimbledon, la coppia russo-indiana riesce ad arrivare in semifinale, dove vengono eliminate da Peschke/Srebotnik nettamente. A fine anno, assieme a Marina Erakovi\u0107, Elena vince il suo 6\u00ba titolo WTA in quel di Linz. Termina l'anno al n\u00b010 del mondo, riuscendo a posizionarsi in nona piazza come suo best-ranking.\n2012.\nVesnina inizia l'anno ad Auckland, dove raggiunge i quarti battendo Ryb\u00e1rikov\u00e1 e la testa di serie n\u00b06 Vinci (6-3 6-4). Tra le ultime otto, si arrende a Flavia Pennetta, con lo score di 2-6 1-6. A Hobart e agli Australian Open esce all'esordio, sconfitta da Kerber in Tasmania e da Dubois nel primo major annuale. Non va meglio a Doha e Dubai: in Qatar cede di schianto a Niculescu al primo turno (1-6 0-6) mentre negli Emirati non passa le qualificazioni, eliminata subito da Daniil\u00eddou. A Indian Wells raggiunge il secondo turno, dove perde da McHale (3-6 5-7). A Miami va fuori al primo turno mentre a Charleston batte Dubois (7-6(10) 7-5) per poi venir estromessa da Serena Williams (3-6 4-6). A fine aprile, Vesnina prende parte al torneo di Budapest: dopo aver approfittato del ritiro di Lepchenko, si impone sulla testa di serie n\u00b02 Ksenija Pervak (6-2 6-3) e poi sulla n\u00b06 Petra Marti\u0107 (6-3 6-2); la russa raggiunge la prima semifinale dell'anno, dove trova Marina Erakovi\u0107: Elena la batte per 6-2 6-4, garantendosi un posto nella sesta finale della sua carriera. Qui trova Sara Errani: l'italiana sconfigge Vesnina per 7-5 6-4. Il resto della stagione su terra non regala pi\u00f9 soddisfazioni alla tennista di Leopoli, che esce all'esordio sia a Madrid (contro Serena Williams) che a Parigi (sorpresa dalla qualificata Watson, 2-6 4-6). Sull'erba, ottiene gli ottavi a Birmingham, battendo Rogowska e McHale e cedendo a Melanie Oudin (0-6 2-6). A Eastbourne perde al primo turno a Kerber (7-5 al terzo) dopo aver passato le qualificazioni mentre a Wimbledon riesce a eliminare la 5 volte campionessa del torneo Venus Williams (6-1 6-3) prima di arrendersi alla futura finalista Agnieszka Radwa\u0144ska. Agli US Open raggiunge il secondo round, dove viene estromessa dalla connazionale Ekaterina Makarova. Dopo un'uscita immediata a Quebeq City, partecipa al Cina Open: passa il tabellone preliminare sconfiggendo Bouchard (6-3 2-6 6-1) e Govortsova (6-2 6-4). Al primo turno, elimina Mona Barthel (6-1 6-1) mentre al secondo estromette in due set la n\u00b027 del mondo Tamira Paszek. Si ferma agli ottavi contro la n\u00b01 del mondo Azaranka (3-6 3-6). Dopo un'uscita all'esordio a Mosca, partecipa all'ITF 100K di Poitiers: raggiunge l'ultimo atto da seconda testa di serie. In finale, viene sconfitta da Monica Puig, per 5-7 6-1 5-7. Termina il 2012 al n\u00b069 del mondo.\nIn doppio, decide di continuare la partnership con Sania Mirza: dopo una semifinale a Auckland, le due partecipano all'Australian Open, dove sono accreditate della 6\u00aa testa di serie. Passano in due set le prime tre sfide mentre ai quarti vincono una battaglia in tre set contro Huber/Raymond (6-3 5-7 7-6(6)). In semifinale, vengono eliminate da Kuznecova/Zvonar\u00ebva. Successivamente, raggiungono la prima finale annuale a Dubai, dove Huber/Raymond le battono nettamente (2-6 1-6). In marzo, Vesnina/Mirza riescono a confermare la finale colta un anno prima a Indian Wells: a differenza del 2011, non riescono a bissare il titolo, cedendo nuovamente a Huber/Raymond. Dopo alcune sconfitte premature, Vesnina decide di giocare con la connazionale Ekaterina Makarova. Le due raggiungono la finale nel primo torneo giocato a Madrid: cedono solo a Vinci/Errani per [4-10] al super-tiebreak. La settimana dopo, le russe trovano la finale anche a Roma, dove perdono nuovamente dalla coppia italiana, questa volta in due set (2-6 5-7). Anche al Roland Garros sono Errani e Vinci a fermarle, stavolta ai quarti di finale (4-6 7-5 4-6). A Wimbledon, le due perdono ancora ai quarti di finale, questa volta dalla coppia Huber/Raymond (6(4)-7 3-6). In seguito, partecipano al torneo olimpico di Londra: battono nettamente Wolfe/Rodionova (6-1 6-4) e Gr\u00f6nefeld/G\u00f6rges (6-2 6-1) prima di arrendersi nuovamente a Huber/Raymond in due set. Agli US Open, le russe vengono eliminate da Lisicki/Peng al terzo turno. A Pechino, Vesnina/Makerova vincono il loro primo titolo assieme, sconfiggendo Llagostera Vives/Mirza con un doppio 7-5 nell'ultimo atto. La settimana successiva, le due ottengono il secondo titolo stagionale nella Kremlin Cup, superando in finale le connazionali Petrova/Kirilenko per [10-8] al super-tiebreak. Dopo l'ottima annata, Elena termina al n\u00b09 del mondo. \n2013 - il primo titolo WTA e il primo a livello Premier; primo slam vinto e top-5 in doppio.\nLa russa inizia l'anno ad Auckland, dove raggiunge i quarti di finale battendo la wild-card Bouchard e la n\u00b06 del seeding \u0160vedova. Tra le ultime otto, si arrende alla n\u00b04 del mondo Agnieszka Radwa\u0144ska (3-6 3-6). Successivamente, prende parte al torneo di Hobart: al primo turno elimina la qualificata Soler Espinosa (6-2 6-4) e poi rimonta un set di svantaggio a \u0160vedova (4-6 6-2 6-1). Nei quarti, lascia 5 giochi a Jarmila Wolfe, accedendo in semifinale, dove estromette la n\u00b08 del seeding Sloane Stephens (6-2 6-2). Vesnina conquista la sua settima finale in carriera e, finalmente, dopo sei tentativi falliti precedentemente, la russa riesce a cogliere il primo titolo nel circuito maggiore, superando Mona Barthel nell'ultimo atto (6-3 6-4). Subito dopo, Elena si presenta all'Australian Open, dove riesce a replicare gli ottavi di finale del 2006, battendo Garcia (3-6 6-3 6-1), la testa di serie n\u00b021 Lepchenko (6-4 6-2) e la n\u00b016 Vinci (4-6 7-6(4) 6-4); la sua avventura termina soltanto contro la n\u00b01 del mondo e futura vincitrice, Viktoryja Azaranka. Grazie all'ottimo inizio di anno, Vesnina risale nel ranking, piazzandosi al 33\u00ba posto. Dopo i quarti a Pattaya (dove cede a Kirilenko), ottiene il terzo turno sia a Indian Wells che a Miami. Sulla terra, coglie i quarti a Estoril, perdendo da Anastasija Pavlju\u010denkova in tre set. In seguito, va in contro a 3 sconfitte di fila al primo turno, tra Madrid, Roma e il Roland Garros. Si presenta poi a Eastbourne, dove all'esordio elimina la n\u00b012 del mondo Ana Ivanovi\u0107 (2-6 6-4 6-3) e poi la padrona di casa Heather Watson (6-1 3-6 6-2). Ai quarti, batte la n\u00b06 del mondo Li Na in due set, facendo segnare la sesta vittoria in carriera su una top-10. In semifinale, estromette la belga Yanina Wickmayer (6-2 6-0), approdando all'ottava finale in carriera, la terza a livello Premier e la prima sull'erba. Nell'ultimo atto, Vesnina lascia tre giochi alla qualificata Hampton, vincendo il suo secondo titolo in carriera, nonch\u00e9 il secondo del 2013. Grazie a questo successo, la russa sale al n\u00b022 del mondo, pareggiando il suo best-ranking raggiunto nel 2009. A Wimbledon raggiunge il secondo turno, dove viene estromessa alla futura finalista Sabine Lisicki (3-6 1-6). Nella tourn\u00e9e su cemento americana, centra i quarti di finale a New Haven, battendo la n\u00b010 del mondo Angelique Kerber al secondo turno (6-2 6-4) e perdendo da Koukalov\u00e1. Raggiunge anche il terzo turno a Cincinnati, eliminando Flipkens e Venus Williams e cedendo a Radwa\u0144ska (0-6 2-6). Agli US Open viene sconfitta al secondo turno da Karin Knapp. Alla fine dell'anno, si qualifica per il \"masterino\" di Sofia, dove \u00e8 inserita nel gruppo Sredets: la russa vince su Ivanovi\u0107 al tie-break del terzo e poi si impone in tre parziali su Cvetana Pironkova. Nell'ultima giornata, viene battuta da Samantha Stosur (3-6 3-6), terminando terza nel gruppo e non qualificandosi per la semifinale. Termina l'anno al n\u00b025 del mondo.\nIn doppio, continua la partnership con Ekaterina Makarova: le due partono cogliendo la semifinale all'Australian Open, dove si arrendono a Vinci/Errani, per 2-6 4-6. Successivamente, le russe vincono il titolo a Indian Wells, battendo in finale Peschke/Srebotnik per [10-6] al super-tiebreak. Dopo questo successo, vanno incontro a una leggera fase negativa, ottenendo soltanto due quarti a Miami e Madrid. Si presentano poi al Roland Garros, dove sono le teste di serie n\u00b04: arrivano ai quarti eliminando Burdette/Stephens (6-1 6-3), Brat\u010dikova/Tanasugarn (6-1 6-4) e Jankovi\u0107/Lu\u010di\u0107-Baroni (7-6(3) 6-4). Tra le ultime otto, lasciano 5 giochi a Mladenovic/Voskoboeva mentre in semifinale estromettono Hlav\u00e1\u010dkov\u00e1/Hradeck\u00e1 con lo score di 6-4 7-5. Arrivano cos\u00ec alla loro prima finale slam assieme: nella circostanza, sconfiggono le campionesse in carica Errani/Vinci per 7-5 6-2. Makarova/Vesnina conquistano il loro primo major in carriera senza cedere un set nell'intero torneo. Elena e Ekaterina sono la prima coppia interamente russa a vincere il Roland Garros, la seconda proveniente dall'ex-URSS dopo Zvereva/Savczenko nell'89. Sull'erba, ottengono una semifinale a Eastbourne e solo il terzo turno a Wimbledon, battute da Jankovi\u0107/Lu\u010di\u0107-Baroni, che si prendono la rivincita sulla sconfitta di Parigi. Sul cemento americano, colgono dei solidi risultati: due semifinali a Toronto e Cincinnati e i quarti agli US Open (eliminate da Barty/Dellacqua). Grazie all'ottima stagione, si qualificano per le WTA Finals di Istanbul: estromettono Errani/Vinci (4-6 7-5 [10-3]), qualificandosi per la finale. Nella circostanza, vengono superate da Hsieh/Peng in due set. Elena chiude l'anno al n\u00b05 del mondo, riuscendo a toccare la quarta posizione come best-ranking.\n2014 - titolo a New York, finale in Australia e top-3 in doppio.\nDopo un secondo turno a Hobart (dove difendeva il titolo) e un primo turno agli Australian Open (dove difendeva gli ottavi), raggiunge i primi quarti di finale dell'anno a Pattaya, dove cede a G\u00f6rges. A Dubai esce all'esordio (contro Venus Williams) mentre a Indian Wells, dopo il bye all'esordio, perde da Annika Beck in tre set. A Miami, successivamente al bye, batte Alison Riske con un doppio 6-2 per poi venir sconfitta da Agnieszka Radwa\u0144ska, futura finalista. Vesnina si sposta poi sulla terra: a Charleston, estromette Schmiedlov\u00e1 (6-2 6-1) e Cetkovsk\u00e1 (3-6 6-2 6-4) per poi perdere dalla sorpresa del torneo Jana \u010cepelov\u00e1 in tre parziali. In seguito, partecipa all'Estoril Open, dove coglie la prima semifinale dell'anno grazie ai successi su Mladenovic (6-4 6-1), Jovanovski (5-7 7-5 7-6(7)) e la n\u00b020 del mondo Vinci (7-6(5) 4-6 7-5); nel penultimo atto, si arrende a Svetlana Kuznecova, che le lascia 4 giochi. Il resto della stagione su terra non regala buoni risultati a Vesnina, poich\u00e9 raccoglie solo due vittorie in quattro tornei giocati (Strasburgo, Madrid, Roma e Parigi). A Eastbourne, non riesce a difendere il titolo, uscendo di scena al secondo turno contro Madison Keys. A causa dell'uscita prematura, scende al n\u00b049 del mondo. Dopo un altro secondo turno a Wimbledon (battuta da Strycov\u00e1), prende parte alla Rogers Cup, dove \u00e8 costretta a partire dalle qualificazioni: si arrende al secondo ostacolo, rappresentato da Tereza Smitkov\u00e1 (1-6 4-6); viene ripescata come lucky-loser e, nel tabellone principale, riesce a sconfiggere Camila Giorgi al tie-break del terzo set per poi capitolare di fronte alla compagna di doppio Ekaterina Makarova. Dopo non aver passato le quali a Cincinnati, riesce a trovare il terzo turno agli US Open, pareggiando il suo miglior risultato qui raggiunto nel 2009; al terzo turno, perde per la quinta volta in carriera da Azaranka. Chiude l'anno venendo estromessa al primo turno della Kremlin Cup dalla qualificata Siniakov\u00e1. A livello di ranking, termina al n\u00b065 del mondo. \nIn doppio, Vesnina/Makarova iniziano disputando l'Australian Open, dove difendevano la semifinale colta nel 2013: le due riescono a migliorare questo risultato, spingendosi sino alla finale, vincendo in tre set tutte le partite dagli ottavi in poi. Nell'ultimo atto, si arrendono alle italiane Vinci/Errani per 4-6 6-3 5-7. In seguito, le russe non ottengono ottimi risultati fino a Miami, dove centrano la seconda finale annuale: come in Australia, anche in Florida non riescono a sollevare il trofeo, perdendo contro-pronostico da Hingis/Lisicki per [5-10] al super-tiebreak. La stagione su terra si rivela disastrosa per Vesnina/Makarova: escono al secondo turno a Miami e ai quarti a Roma; a Parigi, dove difendevano il titolo, vengono sorprendentemente eliminate al secondo round da Coin/Parmentier per 3-6 7-5 3-6. Anche l'erba non \u00e8 foriera di buoni risultati: le due vengono estromesse subito a Eastbourne (da Hingis/Pennetta) e al terzo turno a Wimbledon da G\u00f6rges/Gr\u00f6nefeld. Sul cemento americano, raggiungono i quarti a Montr\u00e9al e poi il secondo turno a Cincinnati. Si presentano cos\u00ec agli US Open senza nessun titolo all'attivo. Dopo due comodi successi, battono in tre set King/Raymond (6-3 6(4)-7 6-2), guadagnandosi la sfida ai quarti contro le sorelle Williams: le russe si impongono per 7-6(5) 6-4, accedendo alla loro prima semifinale a New York. Nella circostanza, battono Date/Strycov\u00e1 in due parziali, approdando alla loro terza finale slam della carriera, la sesta per Elena. Nell'ultimo atto Vesnina/Makarova superano in rimonta Hingis/Pennetta (2-6 6-3 6-2), vincendo il loro secondo slam assieme (e il primo titolo della stagione). In extremis, si qualificano per le WTA Finals di Singapore, dove si arrendono al primo turno contro Rodionova/Kudrjavceva. Vesnina termina l'anno al n\u00b07 del mondo, migliorando per\u00f2 il suo best-ranking nel corso della stagione (n\u00b03 dopo la finale a Miami).\n2015: uscita dalla top-100 in singolare; finale a Wimbledon in doppio.\nLa russa inizia l'anno a Auckland, dove batte Mladenovic e Konjuh in due set per poi capitolare contro la n\u00b03 del seeding Venus Williams (2-6 4-6). Esce all'esordio agli Austalian Open e a Pattaya mentre a Dubai, dopo essere stata ripescata come lucky-loser, viene eliminata al primo turno da Peng (5-7 1-6). A Doha si ritira nelle qualificazioni mentre a Indian Wells perde al secondo round da Makarova. Stessa sorte a Miami, dove viene fermata al secondo ostacolo affrontato, Aliz\u00e9 Cornet (4-6 1-6). Sulla terra ottiene due risultati di rilievo: i quarti a Strasburgo (sconfitta dalla wild-card Razzano) e il terzo turno a Parigi per la prima volta in carriera, dopo aver estromesso Flipkens e Hercog, entrambe in rimonta; al terzo round, si arrende nuovamente a Makarova (2-6 4-6). Sull'erba non centra nessun successo tra Eastbourne e Wimbledon. Sul cemento americano, non si qualifica per i main-draw di Toronto, Cincinnati e New Haven mentre agli US Open esce di scena al secondo turno, contro Petkovi\u0107. Nell'ultima parte di anno, su cinque tornei giocati, ottiene solo una vittoria. A livello di ranking, Vesnina scende al n\u00b0111 del mondo: non chiudeva fuori dalla top-100 dal 2005.\nIn doppio, Vesnina/Makarova non difendono la finale all'Australian Open, fermandosi ai quarti contro Mattek-Sands/\u0160af\u00e1\u0159ov\u00e1 in tre set. In seguito, centrano i quarti a Dubai e la semifinale a Doha, nella quale cedono nettamente a Atawo/Spears. A Indian Wells, le russe colgono la prima finale stagionale, perdendo solo un set nel loro percorso: tuttavia, nell'ultimo atto, si arrendono a Hingis/Mirza per 3-6 4-6. Anche a Miami raggiungono la finale: come in California, anche in Florida Vesnina/Makarova vengono sconfitte da Hingis/Mirza, nuovamente in due set (5-7 1-6). Sulla terra, trovano i quarti a Madrid e poi tornano in semifinale al Roland Garros dopo due anni: a differenza di quanto successo nel 2013, le due non accedono in finale, fermate da \u0160vedova/Dellacqua per 3-6 2-6. Dopo una semifinale a Eastbourne, Makarova/Vesnina giocano a Wimbledon, dove assieme non sono mai andate oltre i quarti di finale: questa volta, le russe superano in scioltezza i primi tre turni (perdendo solo 14 giochi in 6 set) e poi aggirano l'ostacolo dei quarti sconfiggendo Black/Raymond per 6-3 4-6 8-6. In semifinale, battono Babos/Mladenovic in tre set, approdando alla prima finale di coppia sui prati britannici; nella circostanza, trovano Hingis/Mirza, da cui hanno sempre perso nel 2015; a differenza dei precedenti due match, questo risulta molto pi\u00f9 combattuto, ma le russe si arrendono comunque alle n\u00b01 del seeding, con lo score di 7-5 6(4)-7 5-7, sciupando un vantaggio di 4-1 nel parziale decisivo. Il cemento americano non regala alcun risultato di rilievo a Vesnina, che non gioca l'ultima parte di anno con Makarova; Elena non difende il titolo allo US Open (fermandosi al secondo turno con Bouchard) ma trionfa a Mosca assieme alla connazionale Kasatkina, conquistando l'unico titolo in doppio del 2015. A livello di ranking, scende al n\u00b08 delle classifiche, posizione con cui chiude l'anno. \n2016: semifinale a Wimbledon e nona finale WTA in singolare; oro olimpico e trionfo alle WTA Finals in doppio.\nElena inizia l'anno a Brisbane, dove passa il tabellone cadetto grazie ai successi su Patterson, Johansson e Bonaventure; al primo turno, perde da Azaranka per 2-6 0-6. Non passa le qualificazioni agli Australian Open, mancando un main-draw slam per la prima volta dal 2005; dopo un secondo turno a San Pietroburgo (sconfitta dalla qualificata Kozlova) prende parte al Premier di Doha, dove passa le quali battendo Ons Jabeur (6-4 6-1) e Naomi Broady (7-5 6-2); nel tabellone principale, estromette Caroline Garcia (6-3 7-5) e poi si impone sulla n\u00b04 del mondo Simona Halep in rimonta (6(1)-7 6-4 6-1), centrando l'ottava vittoria in carriera su una top-10. Agli ottavi, elimina Wozniacki (che non batteva dal 2009) per 7-5 5-7 6-3, approdando ai quarti di finale di un torneo WTA dopo quasi un anno di distanza; nella circostanza, perde da Carla Su\u00e1rez Navarro per 3-6 6(3)-7. Grazie all'ottimo risultato, rientra in top-100. A Miami, passa il tabellone cadetto (a differenza di quanto successole a Indian Wells) e poi al primo turno supera \u010cepelov\u00e1 in due set; al secondo turno, batte Venus Williams per 6-0 6(5)-7 6-2, riportandosi avanti negli scontri diretti contro la maggiore delle sorelle Williams (3-2). Al terzo turno, viene estromessa da Johanna Konta al tie-break del terzo. In seguito, partecipa al torneo di Charleston, dove inaugura la stagione su terra: si qualifica al main draw eliminando le spagnole Soler Espinosa e Sorribes Tormo. Nel tabellone principale, Vesnina supera Burger (7-5 6-2) e poi la n\u00b010 del mondo Belinda Bencic con un roboante 6-1 6-1, guadagnandosi la seconda vittoria su una top-10 in stagione; agli ottavi, lascia 4 giochi a Dom\u00ednguez Lino mentre nei quarti si sbarazza di Laura Siegemund con lo score di 7-5 6-4. Elena torna in una semifinale nel circuito maggiore dopo quasi due anni; nella circostanza, supera l'italiana Sara Errani per 6-4 4-6 6-2, accedendo alla sua nona finale WTA in carriera, la quarta a livello Premier e la seconda a Charleston, dopo quella persa nel 2011; nell'ultimo atto, la russa si arrende a Sloane Stephens per 6(4)-7 2-6. Grazie a questa finale, Vesnina risale ancora nel ranking, piazzandosi al n\u00b055 delle classifiche mondiali. Il resto della stagione su terra non regala particolari sussulti a Elena, che raggiunge i quarti a Strasburgo (perdendo dalla lucky loser Razzano) e il secondo turno a Madrid e Parigi. A Eastbourne, d\u00e0 il via alla parentesi stagionale erbivora: al primo turno lascia 5 giochi a Watson (6-2 6-3) mentre al secondo turno batte ancora Belinda Bencic, n\u00b08 del mondo, questa volta con due tie-break. Raggiunge poi i quarti eliminando Brengle (7-6(2) 6-4); tra le ultime otto, cede a Karol\u00edna Pl\u00ed\u0161kov\u00e1 in due parziali. La settimana successiva, si presenta a Wimbledon, dove nelle ultime 6 partecipazioni non \u00e8 mai andata oltre il secondo turno. Al primo round, prevale su Tamira Paszek (7-5 6-2) mentre al secondo turno sconfigge Andrea Petkovi\u0107 per 7-5 6-3; al terzo turno, rifila un doppio 7-5 a Julia Boserup, raggiungendo gli ottavi di finale, miglior risultato in carriera sui prati inglesi (al pari del quarto turno del 2009). Nella circostanza, trova la compagna di doppio Ekaterina Makarova: Elena si impone per 5-7 6-1 9-7, centrando i primi quarti slam della sua carriera in singolare. Tra le ultime otto, Vesnina lascia quattro giochi all'ex top-10 Dominika Cibulkov\u00e1 (6-2 6-2), qualificandosi per la sua prima semifinale di Wimbledon; Vesnina \u00e8 la quinta tennista russa a raggiungere tale traguardo ai Championships nel nuovo millennio, dopo \u0160ar\u00e1pova, Safina, Dement'eva e Zvonar\u00ebva. Nel penultimo atto, viene piegata dalla futura campionessa Serena Williams (2-6 0-6). Grazie allo strepitoso risultato, la russa sale al n\u00b024 del mondo. Dopo un primo turno a Montr\u00e9al, partecipa al torneo di New Haven, dove batte Camila Giorgi (6-1 6-4) e approfitta del ritiro di Kontaveit (6-4 1-0); tra le ultime otto, perde da Elina Svitolina per 3-6 1-6. Agli US Open, vince ancora su Kontaveit (7-6(4) 4-6 6-3) e poi lascia 3 giochi ad Annika Beck (6-2 6-1); al terzo turno, viene eliminata da Carla Su\u00e1rez Navarro in due set. Il finale di stagione non riserva grandi risultati a Vesnina, che coglie due primi turni e un secondo turno. Grazie alla buona stagione, si qualifica per il \"masterino\" di Zhuhai, dove gareggia nel gruppo Rosa con Svitolina e Bertens: la russa batte l'olandese (6-4 7-6(5)) ma cede all'ucraina (4-6 2-6), non raggiungendo la semifinale. Termina il 2016 con il suo nuovo best-ranking, al n\u00b016 del mondo. \nIn doppio, gioca i primi due tornei con Pavlju\u010denkova: agli Australian Open escono di scena al terzo turno, a San Pietroburgo vengono battute ai quarti da Hingis/Mirza. In seguito, Elena sceglie Kasatkina come partner: le due ottengono la semifinale a Doha (sconfitte da Chan/Chan) come miglior risultato, poi decidono di separarsi prima di Madrid. A questo punto, Vesnina torna con la storica compagna Makarova, con cui raggiunge la semifinale nella capitale spagnola (persa da Garcia/Mladenovic) e poi la prima finale del 2016 a Roma, dove cedono al super-tiebreak a Hingis/Mirza. La settimana successiva, le russe si presentano al Roland Garros: le due trovano la quinta finale slam assieme (l'ottava complessiva per Elena) perdendo solo un set al terzo turno; nell'ultimo atto, le due si arrendono alle padrone di casa Garcia/Mladenovic con lo score di 3-6 6-2 4-6. A Wimbledon, Makarova/Vesnina escono di scena ai quarti contro le future campionesse Venus e Serena Williams (6(1)-7 6-4 2-6). A Montr\u00e9al, le russe conquistano il primo titolo stagionale senza cedere set e battendo Halep/Niculescu in finale. In agosto, le due si recano a Rio de Janeiro, dove partecipano al torneo olimpico rappresentando la Russia: arrivano in semifinale senza problemi, estromettendo Rodionova/Rodionova (6-1 6-2), Mitu/Olaru (6-1 6-4) e Muguruza/Su\u00e1rez Navarro (6-3 6-4). Nel penultimo atto, superano le ceche \u0160af\u00e1\u0159ov\u00e1/Strycov\u00e1 in due set, accedendo alla finale per l'oro; Makarova/Vesnina si aggiudicano il primo posto battendo le svizzere Bencic/Bacsinszky con un doppio 6-4, portando il primo oro della storia del tennis olimpico russo nel doppio femminile. Le due volano poi a New York, dove si fermano in semifinale contro \u0160af\u00e1\u0159ov\u00e1/Mattek-Sands. Chiudono la stagione alle WTA Finals di Singaore, dove sono accreditate della 4\u00b0 testa di serie: dopo aver disposto di Hlav\u00e1\u010dkov\u00e1/Hradeck\u00e1, riescono finalmente a battere Hingis/Mirza dopo cinque sconfitte su cinque scontri diretti, accedendo alla terza finale dell'anno. Nella circostanza, le russe si impongono su \u0160af\u00e1\u0159ov\u00e1/Mattek-Sands per 7-6(5) 6-3, conquistando il secondo titolo del 2016 e diventando la seconda coppia interamente russa a trionfare nel torneo dopo Kirilenko/Petrova nel 2012. Vesnina termina l'anno al n\u00b06 delle classifiche mondiali. \n2017: il trionfo a Indian Wells e la top-15 in singolare; vittoria a Wimbledon in doppio.\nDopo due primi turni a Brisbane e Sydney, trova i primi successi annuali all'Australian Open, dove supera Bogdan (7-5 6-2) e Minella (6-3 6-3); al terzo turno, viene sorpesa dalla qualificata Brady (6(4)-7 2-6). A San Pietroburgo centra il primo quarto del 2017, dove si arrende alla n\u00b05 del mondo Cibulkov\u00e1 (3-6 3-6). A Doha si ferma contro Davis al secondo round (2-6 5-7) mentre a Dubai viene eliminata da Konjuh ai sedicesimi (6-3 4-6 6(4)-7). Elena si presenta poi a Indian Wells, dove in carriera non \u00e8 mai andata oltre il terzo turno: dopo il bye all'esordio, batte Shelby Rogers (6-4 7-5) e poi Timea Babos (6-4 2-6 6-4); agli ottavi, sorpende la n\u00b02 del mondo Angelique Kerber, sconfitta con un doppio 6-3 mentre ai quarti estromette Venus Williams per 6-2 4-6 6-3; per Vesnina \u00e8 la prima semifinale in un Premier Mandatory: nella circostanza, lascia sette giochi a Kiki Mladenovic (6-3 6-4), accedendo alla sua decima finale WTA della carriera, di gran lunga la pi\u00f9 importante. Nell'ultimo atto, nel derby russo contro Kuznecova, Elena riesce a prevalere per 6(6)-7 7-5 6-4, vincendo la finale pi\u00f9 lunga della storia femminile del torneo (3 ore e 4 minuti) e conquistando il terzo titolo della sua storia tennistica in singolare. \u00c8 inoltre la terza russa di sempre a conquistare il torneo californiano, dopo \u0160ar\u00e1pova e Zvonar\u00ebva. Grazie all'inaspettato trionfo, Vesnina sale al n\u00b013 del mondo, suo best-ranking. Successivamente, perde al secondo turno sia a Miami che a Charleston dopo il bye al primo round. La stagione su terra non regala sussulti alla tennista di Leopoli, che ottiene il terzo turno al Roland Garros come miglior risultato. Sull'erba, non replica n\u00e9 i quarti a Eastbourne n\u00e9 la semifinale a Wimbledon: nel premier britannico esce agli ottavi contro Wozniacki (1-6 2-6) mentre ai Championships viene eliminata da Azaranka al secondo turno (3-6 3-6). Anche sul cemento americano non arrivano risultati confortanti: trova il secondo turno a Toronto e Cincinnati e il prino round a New Haven; solo agli US Open mette in fila due vittorie (su Blinkova e Flipkens) prima di capitolare contro Madison Keys (6-2 4-6 1-6). In Cina, coglie il terzo turno a Wuhan e Pechino: nel Premier 5 viene sconfitta dalla qualificata Sakkar\u012b mentre nel Mandatory viene estromessa da Svitolina (2-6 5-7). Anche nel 2017 riesce a qualificarsi per il \"masterino\" di Zhuhai, dove \u00e8 inserita nel gruppo Bouganville con Vandeweghe e Peng: dopo aver perso dall'americana (3-6 2-6), si ritira nella partita contro la padrona di casa, sul 2-6 0-1. Termina l'anno al n\u00b018 del mondo.\nIn doppio, Makarova/Vesnina arrivano in finale a Brisbane, dove cedono a Mattek-Sands/Mirza in due set. Agli Australian Open escono di scena ai quarti contro Hlav\u00e1\u010dkov\u00e1/Peng. A Dubai, le russe vincono il primo titolo dell'anno (e il 10\u00b0 assieme), prendendosi la rivincita su Hlav\u00e1\u010dkov\u00e1/Peng in finale. A Indian Wells giungono fino alla semifinale, dove vengono fermate dalle ceche Siniakov\u00e1/Hradeck\u00e1 con un periodico 3-6; a Miami non vanno oltre i quarti, eliminate da Dabrowski/Xu. Sulla terra, difendono la finale di Roma, dove non riescono a vincere il titolo contro Chan/Hingis; al Roland Garros, non difendono invece la finale del 2016, cedendo ai quarti a Siniakov\u00e1/Hradeck\u00e1 per 1-6 4-6. Sull'erba, dopo i quarti a Eastbourne, prendono parte al torneo di Wimbledon, dove sono accrediate della seconda testa di serie: arrivano ai quarti senza perdere set contro Lepchenko/Witth\u00f6ft (6-2 6-2), Dodin/Maria (6-4 6-3) e Klepa\u010d/Mart\u00ednez S\u00e1nchez (6-4 6-4); tra le ultime otto coppie, battono le australiane Barty/Dellacqua per 6-4 4-6 6-4 mentre in semifinale sconfiggono Gr\u00f6nefeld/Peschke per 7-5 6-2; Makarova/Vesnina accedono alla seconda finale sui prati inglesi dopo quella persa del 2015 e alla loro 6\u00b0 finale slam assieme. Nell'ultimo atto, le russe rifilano un doppio 6-0 a Chan/Niculescu, vincendo la finale col punteggio pi\u00f9 netto della storia del torneo di doppio femminile; le due conquistano il terzo titolo major della carriera, il n\u00b011 assieme e il 17\u00b0 per Vesnina. Successivamente, Makarova/Vesnina riescono a trionfare alla Rogers Cup di Toronto, battendo Gr\u00f6nefeld/Peschke in finale (6-0 6-4) e perdendo, complessivamente, solo 18 games in tutto il torneo. Agli US Open, la striscia di match vinti consecutivamente delle russe si ferma a 12, in quanto vengono fermate da Klepac/Martinez Sanchez al terzo turno. Nel finale di stagione, raggiungono la semifinale a Pechino e poi giocano le WTA Finals di Singapore, dove difendono il titolo: dopo aver sconfitto Gabrowski/Xu (6-1 6-1), vengono eliminate da Bertens/Larsson in semifinale (4-6 3-6). Grazie all'eccezionale stagione, Vesnina chiude la stagione al n\u00b03 del mondo, suo best ranking nella specialit\u00e0.\n2018: il n\u00b01 del mondo in doppio e la gravidanza.\nLa russa inizia la stagione a Sydney, dove esce di scena al secondo turno contro Cibulkov\u00e1 (4-6 4-6). Agli Australian Open, perde da Naomi \u014csaka al secondo turno. A San Pietroburgo e Doha viene eliminata al primo turno. A Dubai, la russa si impone su Peng (6-4 7-5) e poi sconfigge la n\u00b06 del mondo Jelena Ostapenko in due set, accedendo al primo quarto di finale stagionale. Nella circostanza, viene estromessa dalla connazionale Kasatkina. A Indian Wells, dove difendeva il trionfo del 2017, viene battuta al terzo turno da Angelique Kerber, con lo score di 5-7 2-6. A causa dell'uscita prematura, scende al n\u00b043 del mondo. A Miami viene superata al secondo turno da Konjuh. Su terra, raccoglie il terzo turno a Charleston (perdendo da Krist\u00fdna Pl\u00ed\u0161kov\u00e1) e poi viene eliminata al primo turno a Parigi e Madrid e al secondo in quel di Roma. \nIn doppio, Makarova/Vesnina iniziano l'anno giocando l'Australian Open: dopo due agevoli vittorie nei primi turni, al terzo turno si impongono su Siniakov\u00e1/Krej\u010d\u00edkov\u00e1 in tre set e poi battono in rimonta Dabrowski/Xu (0-6 6-1 7-6(2)). In semifinale, prevalgono su Begu/Niculescu per 6-4 6-3, cogliendo la sesta finale major della carriera assieme, la seconda nello slam oceanico. Vincendo anche questo slam, le due diventerebbero la settima coppia della storia a completare il Carreer Grand Slam. Tuttavia, come successe nella finale del 2014, anche questa volta le russe devono capitolare nell'ultimo atto a Babos/Mladenovic (4-6 3-6). Successivamente, centrano la semifinale a Dubai e poi la finale a Indian Wells, dove si arrendono a Hsieh/Strycov\u00e1 al super-tiebreak. Dopo la semifinale di Miami (persa da Barty/Vandeweghe), Makarova/Vesnina vincono il primo titolo annuale a Madrid, vendicandosi in finale su Babos/Mladenovic per 2-6 6-4 [10-8]. L'11 giugno, Vesnina diventa la n\u00b01 del mondo della specialit\u00e0, posizione che manterr\u00e0 per un mese. \nElena, a inizio ottobre, annuncia di essere in dolce attesa e il 21 novembre d\u00e0 alla luce una bambina, Elizabeth. \n2021: il ritorno in campo, la finale a Wimbledon nel doppio e la medaglia d'argento a Tokyo nel misto.\nNel gennaio 2021, Elena annuncia il ritorno in campo, che avviene a Doha in doppio con Laura Siegemund: le due escono di scena ai quarti di finale. In singolare, torna a gareggiare a Madrid, dove rimedia una sconfitta al primo turno contro Kudermetova (1-6 4-6). A Roma non si qualifica al main-draw, perdendo subito da Siegemund. Vesnina torna a disputare uno slam al Roland Garros, dove trova la prima vittoria post-rientro contro Havarcova (6-1 6-0); al secondo turno, approfitta del walk-over di Petra Kvitov\u00e1, approdando al terzo turno di uno slam a quattro anni dall'ultima volta (Open di Francia 2017); nella circostanza, cede a Elena Rybakina per 1-6 4-6. Partecipa poi a Wimbledon, dove elimina Martina Trevisan (7-5 6-1) prima di capitolare contro Coco Gauff (4-6 3-6). Infine, gioca alle Olimpiadi di Tokyo, dove si impone su Ostapenko in tre set prima di perdere da Camila Giorgi (3-6 1-6).\nIn doppio, dopo il gi\u00e0 citato quarto di Doha, ottiene quattro quarti di finale consecutivi con Zvonar\u00ebva (San Pietroburgo, Istanbul, Madrid e Roma). Al Roland Garros, decide di giocare con Veronika Kudermetova: le due escono al primo turno contro Friedsam/Xu. Anche a Eastbourne vengono eliminate subito da Fichman/Olmos: in due match assieme non hanno vinto nemmeno un set; si spostano poi a Wimbledon, dove colgono la loro prima vittoria insieme contro Pavlju\u010denkova/Rybakina (6-4 6-2); al secondo turno, battono Mattek-Sands/Mirza per 6-4 6-3 mentre agli ottavi si impongono su Gauff/McNally per 7-6(0) 4-6 6-3. Vesnina torna nei quarti di uno slam in doppio dopo l'Australian Open 2018: tra le ultime otto coppie, le russe riescono a sconfiggere la coppia n\u00b01 del mondo Siniakov\u00e1/Krej\u010d\u00edkov\u00e1 in rimonta, per 6(6)-7 6-4 9-7. In semifinale, vincono un'altra battaglia contro le outsider Dolehide/Sanders (7-6(6) 3-6 7-5), qualificandosi per la sua 11\u00b0 finale major della carriera, la 4\u00b0 sui prati inglesi. Nell'ultimo atto, Kudermetova/Vesnina incrociano Hsieh/Mertens: le russe si spingono avanti per 6-3 5-3, avendo anche un championship-point sul 5-4. Dopo non averlo sfruttato, perdono il parziale (7-5) e poi un lottatissimo terzo set (9-7), cedendo il titolo alle avversarie. Le due decidono poi di giocare il torneo olimpico a Tokyo: battono Friedsam/Siegemund (6-2 7-5), Bertens/Schuurs (6-2 3-6 [10-7]) e le sorelle Ki\u010denok (6-2 6-1); in semifinale, ritrovano le ceche Siniakov\u00e1/Krej\u010d\u00edkov\u00e1, sconfitte poco tempo prima sui prati londinesi: in questo caso, le n\u00b01 del mondo si prendono la loro rivincita, sconfiggendo Vesnina/Kudermetova con lo score di 6-3 3-6 [6-10]. Nella finale per il bronzo, affrontano le sorprese brasiliane Pigossi/Stefani: dopo 2 ore e 13 minuti, la coppia russa cede per 6-4 4-6 [9-11], non sfruttando un match-point e accontentadosi del quarto posto finale. \nNel misto, Vesnina partecipa assieme al connazionale Aslan Karacev: al primo turno, eliminano la coppia n\u00b01 del seeding Mladenovic/Mahut (6-4 6-2) mentre nei quarti battono \u015awi\u0105tek/Kubot per 6-4 6-4. In semifinale, si impongono su Stojanovi\u0107/\u0110okovi\u0107 per 7-6(4) 7-5, accedendo alla finale per l'oro. Nella circostanza, Vesnina/Karacev si arrendono ai connazionali Pavlju\u010denkova/Rubl\u00ebv per 3-6 7-6(5) [11-13], non sfruttando un championship-point nel super-tiebreak. Vesnina riesce comunque a vincere l'argento, la sua seconda medaglia olimpica dopo l'oro in doppio a Rio 2016. "}
{"id": "2641407", "revid": "287204", "url": "https://it.wikipedia.org/wiki?curid=2641407", "title": "Pipariya (Hoshangabad)", "text": " \nPipariya \u00e8 una suddivisione dell'India, classificata come \"municipality\", di 41.307 abitanti, situata nel distretto di Hoshangabad, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 46' 55 N e 78\u00b0 21' 05 E.\nSociet\u00e0.\nEvoluzione demografica.\nAl censimento del 2001 la popolazione di Pipariya assommava a 41.307 persone, delle quali 21.757 maschi e 19.550 femmine. I bambini di et\u00e0 inferiore o uguale ai sei anni assommavano a 5.277, dei quali 2.770 maschi e 2.507 femmine. Infine, coloro che erano in grado di saper almeno leggere e scrivere erano 30.814, dei quali 17.570 maschi e 13.244 femmine."}
{"id": "2641411", "revid": "1573940", "url": "https://it.wikipedia.org/wiki?curid=2641411", "title": "Shahrest\u0101n di Kashan", "text": "Lo shahrest\u0101n di Kashan (farsi \u0634\u0647\u0631\u0633\u062a\u0627\u0646 \u06a9\u0627\u0634\u0627\u0646) \u00e8 uno dei 24 \"shahrest\u0101n\" della provincia di Esfahan, in Iran. Il capoluogo \u00e8 Kashan. Lo shahrest\u0101n \u00e8 suddiviso in 4 circoscrizioni (\"bakhsh\"):"}
{"id": "2641413", "revid": "287204", "url": "https://it.wikipedia.org/wiki?curid=2641413", "title": "Pichhore (Shivpuri)", "text": " \nPichhore \u00e8 una suddivisione dell'India, classificata come \"nagar panchayat\", di 14.897 abitanti, situata nel distretto di Shivpuri, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 11' 49 N e 78\u00b0 10' 52 E.\nSociet\u00e0.\nEvoluzione demografica.\nAl censimento del 2001 la popolazione di Pichhore assommava a 14.897 persone, delle quali 7.946 maschi e 6.951 femmine. I bambini di et\u00e0 inferiore o uguale ai sei anni assommavano a 2.112, dei quali 1.103 maschi e 1.009 femmine. Infine, coloro che erano in grado di saper almeno leggere e scrivere erano 9.589, dei quali 5.539 maschi e 4.050 femmine."}
{"id": "2641414", "revid": "1700716", "url": "https://it.wikipedia.org/wiki?curid=2641414", "title": "Vanguard 2", "text": "Vanguard 2 fu un satellite artificiale lanciato il 17 febbraio 1959 da Cape Canaveral Air Force Station con un razzo Vanguard nell'ambito del progetto Vanguard. Fu il primo satellite meteorologico della storia.\nDescrizione.\nIl satellite era una sfera di magnesio con un diametro di 50,8 cm e pesava 10,8 kg; internamente la sfera era placcata in oro ed esternamente era ricoperta da un deposito di alluminio ricoperto a sua volta di ossido di silicio di sufficiente spessore per ottenere il controllo termico della strumentazione. Il satellite conteneva due telescopi ottici con due fotocellule e un sistema per le comunicazioni radio. L'energia elettrica per la strumentazione era fornita da batterie al mercurio.\nScopo della missione.\nIl satellite aveva il compito di misurare la densit\u00e0 delle nubi atmosferiche in funzione dell'altitudine, della latitudine, della stagione e dell'attivit\u00e0 solare. Durante i 19 giorni di missione programmati le apparecchiature funzionarono normalmente, ma gli strumenti ottici poterono raccogliere pochi dati perch\u00e9 non si riusc\u00ec ad ottenere un orientamento soddisfacente dell'asse di rotazione del satellite."}
{"id": "2641415", "revid": "200679", "url": "https://it.wikipedia.org/wiki?curid=2641415", "title": "Articolazione dell'anca", "text": ""}
{"id": "2641416", "revid": "643494", "url": "https://it.wikipedia.org/wiki?curid=2641416", "title": "Federica Luisa di Prussia", "text": "Matrimonio e figli.\nIl 30 maggio 1729 a Berlino, Federica Luisa spos\u00f2 il Margravio Carlo Guglielmo Federico di Brandeburgo-Ansbach (12 maggio 1712 - 3 agosto 1757), appartenente ad un ramo collaterale degli Hohenzollern. La coppia ebbe quattro figli:\nBibliografia.\nin tedesco:"}
{"id": "2641418", "revid": "599013", "url": "https://it.wikipedia.org/wiki?curid=2641418", "title": "Fontana delle cinque cannelle (Fossacesia)", "text": "La fontana delle Cinque cannelle \u00e8 sita a piazza del Popolo a Fossacesia in provincia di Chieti.\nUn'iscrizione sulla fonte indica che fu costruita nell'anno 1888 e restaurata nel 1997.\nStruttura.\nPer accedervi bisogna salire sul basamento con cinque gradini. Ha la base rettangolare ed \u00e8 composta di due volumi sovrapposti: l'acqua che fuoriesce dalle cinque cannelle viene raccolta in una vasca a forma di parallelepipedo. Il basamento delle cinque cannelle \u00e8 incorniciato da due paraste invece le cannelle sono incorniciate da paraste poste su delle lesene poggianti su delle arcate. Sopra vi \u00e8 un architrave. Le facciate laterali presentano lo stesso motivo della facciata principale, ma con un unico arco. Il retro \u00e8 semplicemente intonacato.\nStoria.\nLa realizzazione di quest'opera completata ed inaugurata nel 1888, fu resa necessaria dalla mancanza di acqua potabile nel centro abitato di Fossacesia. I pozzi e le cisterne esistenti non erano pi\u00f9 sufficienti a soddisfare le necessit\u00e0 della crescente popolazione. Vi era anche una fontana medioevale, situata nel vallone sottostante la chiesa di San Donato, ma la si raggiungeva percorrendo uno stretto e scosceso sentiero. Quindi l'Amministrazione Comunale di allora, guidata dal Sindaco Giacomo Mayer, progett\u00f2 la costruzione di questa monumentale fontana nel centro del paese.\nDa allora viene alimentata dalla Fonte di Santa Lucia, ubicata nel vallone sottostante la Contrada Masserie, le cui acque fino ad allora azionavano le macine del Mulinello, posto in Contrada Radicandoli.\nLa Fontana delle cinque cannelle venne costruita da Domenico del Vescovo, uno scalpellino di Apricena.\nIl costo dell'opera fu di Lire 55.000. Il giorno della sua inaugurazione ci fu una grandissima festa con una processione."}
{"id": "2641419", "revid": "290948", "url": "https://it.wikipedia.org/wiki?curid=2641419", "title": "Intermedio (chimica)", "text": ""}
{"id": "2641420", "revid": "1573940", "url": "https://it.wikipedia.org/wiki?curid=2641420", "title": "Shahrest\u0101n di Khvansar", "text": "Lo shahrest\u0101n di Khansar (farsi \u0634\u0647\u0631\u0633\u062a\u0627\u0646 \u062e\u0648\u0627\u0646\u0633\u0627\u0631) \u00e8 uno dei 24 \"shahrest\u0101n\" della provincia di Esfahan, in Iran. Il capoluogo \u00e8 Khvansar. "}
{"id": "2641422", "revid": "287204", "url": "https://it.wikipedia.org/wiki?curid=2641422", "title": "Pichhore (Gwalior)", "text": " \nPichhore \u00e8 una suddivisione dell'India, classificata come \"nagar panchayat\", di 11.725 abitanti, situata nel distretto di Gwalior, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 59' 23 N e 78\u00b0 21' 44 E.\nSociet\u00e0.\nEvoluzione demografica.\nAl censimento del 2001 la popolazione di Pichhore assommava a 11.725 persone, delle quali 6.209 maschi e 5.516 femmine. I bambini di et\u00e0 inferiore o uguale ai sei anni assommavano a 2.019, dei quali 1.083 maschi e 936 femmine. Infine, coloro che erano in grado di saper almeno leggere e scrivere erano 6.125, dei quali 3.940 maschi e 2.185 femmine."}
{"id": "2641423", "revid": "339392", "url": "https://it.wikipedia.org/wiki?curid=2641423", "title": "Fotocellule", "text": ""}
{"id": "2641424", "revid": "1543377", "url": "https://it.wikipedia.org/wiki?curid=2641424", "title": "Wilhelm Braune", "text": "Biografia.\nNato a Gro\u00dfthiemig, piccolo centro del Brandeburgo, Braune insegn\u00f2 filologia germanica alle universit\u00e0 di Lipsia (1875-1880) e di Heidelberg (1888-1919).\nEsponente del movimento dei Neogrammatici, al centro delle sue ricerche furono la linguistica indoeuropea e la germanistica, ambito cui contribu\u00ec in particolare con la sua \"Gotische Grammatik \" (1880); fond\u00f2 e diresse, nel 1874 insieme a Hermann Paul, i \"Beitr\u00e4ge zur Geschichte der deutschen Sprache und Literatur\" e, nel 1876, i \"Neudrucke deutscher Litteraturwerke des 16. und 17. Jahrhunderts\", opera poi proseguita da Ernst Beutler. Si occup\u00f2 anche di filologia (\"Die Handschriftenverh\u00e4ltnisse des Nibelungenliedes\", 1900)."}
{"id": "2641425", "revid": "344646", "url": "https://it.wikipedia.org/wiki?curid=2641425", "title": "Telescopi ottici", "text": ""}
{"id": "2641427", "revid": "287204", "url": "https://it.wikipedia.org/wiki?curid=2641427", "title": "Patan (Madhya Pradesh)", "text": " \nPatan \u00e8 una suddivisione dell'India, classificata come \"nagar panchayat\", di 13.215 abitanti, situata nel distretto di Jabalpur, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 17' 38 N e 79\u00b0 41' 30 E.\nSociet\u00e0.\nEvoluzione demografica.\nAl censimento del 2001 la popolazione di Patan assommava a 13.215 persone, delle quali 7.022 maschi e 6.193 femmine. I bambini di et\u00e0 inferiore o uguale ai sei anni assommavano a 1.836, dei quali 941 maschi e 895 femmine. Infine, coloro che erano in grado di saper almeno leggere e scrivere erano 8.667, dei quali 5.078 maschi e 3.589 femmine."}
{"id": "2641428", "revid": "446353", "url": "https://it.wikipedia.org/wiki?curid=2641428", "title": "Corvette Fincantieri", "text": ""}
{"id": "2641430", "revid": "287204", "url": "https://it.wikipedia.org/wiki?curid=2641430", "title": "Pasan", "text": " \nPasan \u00e8 una suddivisione dell'India, classificata come \"municipality\", di 29.566 abitanti, situata nel distretto di Anuppur, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 10' 08 N e 81\u00b0 55' 29 E.\nSociet\u00e0.\nEvoluzione demografica.\nAl censimento del 2001 la popolazione di Pasan assommava a 29.566 persone, delle quali 15.581 maschi e 13.985 femmine. I bambini di et\u00e0 inferiore o uguale ai sei anni assommavano a 4.196, dei quali 2.164 maschi e 2.032 femmine. Infine, coloro che erano in grado di saper almeno leggere e scrivere erano 19.183, dei quali 11.500 maschi e 7.683 femmine."}
{"id": "2641431", "revid": "767487", "url": "https://it.wikipedia.org/wiki?curid=2641431", "title": "Aneta", "text": "Aneta \u00e8 un centro abitato (\"city\") degli Stati Uniti d'America, situato nella Contea di Nelson nello Stato del Dakota del Nord. Nel censimento del 2000 la popolazione era di 284 abitanti. La citt\u00e0 \u00e8 stata fondata nel 1914.\nGeografia fisica.\nSecondo i rilevamenti dell'United States Census Bureau, la localit\u00e0 di Aneta si estende su una superficie di 2,6 km\u00b2, tutti occupati da terre.\nPopolazione.\nSecondo il censimento del 2000, ad Aneta vivevano 284 persone, ed erano presenti 62 gruppi familiari. La densit\u00e0 di popolazione era di 112 ab./km\u00b2. Nel territorio comunale si trovavano 155 unit\u00e0 edificate. Per quanto riguarda la composizione etnica degli abitanti, il 97,54% era bianco, l'1,06% era nativo e lo 0,70% proveniva dall'Asia. Lo 0,35% apparteneva ad altre razze, mentre lo 0,35% apparteneva a due o pi\u00f9. La popolazione di ogni razza ispanica corrispondeva allo 0,70% degli abitanti.\nPer quanto riguarda la suddivisione della popolazione in fasce d'et\u00e0, il 16,5% era al di sotto dei 18, il 3,9% fra i 18 e i 24, il 18,3% fra i 25 e i 44, il 18,7% fra i 45 e i 64, mentre infine il 42,6% era al di sopra dei 65 anni di et\u00e0. L'et\u00e0 media della popolazione era di 60 anni. Per ogni 100 donne residenti vivevano 102,9 maschi."}
{"id": "2641433", "revid": "287204", "url": "https://it.wikipedia.org/wiki?curid=2641433", "title": "Palda", "text": " \nPalda \u00e8 una suddivisione dell'India, classificata come \"census town\", di 10.859 abitanti, situata nel distretto di Indore, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 40' 55 N e 75\u00b0 53' 35 E.\nSociet\u00e0.\nEvoluzione demografica.\nAl censimento del 2001 la popolazione di Palda assommava a 10.859 persone, delle quali 5.840 maschi e 5.019 femmine. I bambini di et\u00e0 inferiore o uguale ai sei anni assommavano a 1.958, dei quali 1.023 maschi e 935 femmine. Infine, coloro che erano in grado di saper almeno leggere e scrivere erano 5.778, dei quali 3.710 maschi e 2.068 femmine."}
{"id": "2641435", "revid": "287204", "url": "https://it.wikipedia.org/wiki?curid=2641435", "title": "Nube di Perseo", "text": "La Nube di Perseo \u00e8 un complesso di gas e polveri oscure che si estende alle alte latitudini galattiche per oltre 20\u00b0 apparenti di estensione; appartiene al Braccio di Orione e si trova ad appena 300\u00a0parsec (980 anni luce) dal sistema solare, in direzione della costellazione di Perseo, da cui prende il nome.\nGrazie alla sua vicinanza, \u00e8 una delle regioni nebulose pi\u00f9 facili da studiare, in particolare per quanto riguarda la comprensione dei meccanismi di formazione delle stelle di piccola e media massa; essendo infatti una nube minore del braccio di spirale in cui si trova, al suo interno non avvengono fenomeni di formazione di stelle di grande massa, come invece si verifica in regioni pi\u00f9 cospicue, come nel Complesso nebuloso molecolare di Orione o in quello di Cefeo.\nAssociata alla nube di Perseo vi \u00e8 l'associazione Perseus OB2, che con la sua distanza di circa 300\u00a0parsec \u00e8 una delle associazioni OB pi\u00f9 vicine al sistema solare; essa rappresenta la prima generazione di stelle originatesi nella regione della nube. La formazione della seconda generazione di stelle \u00e8 invece ancora in atto e ha luogo in particolare nella sezione pi\u00f9 occidentale della nube, all'interno di alcuni bozzoli oscuri e specialmente nella nebulosa NGC 1333.\nOsservazione.\nLa regione della Nube di Perseo si estende nella parte meridionale dell'omonima costellazione, in una parte di cielo in cui si osservano alcune nebulose note fin dall'inizio dell'Ottocento e facenti parte del complesso; fra queste vi sono NGC 1333, nella parte pi\u00f9 occidentale della nube, una nebulosa a riflessione illuminata da stelle calde e molto giovani, e IC 348, una delle regioni di formazione stellare in assoluto pi\u00f9 vicine al Sole. Queste due nebulose possono essere osservate anche con un telescopio amatoriale di media potenza, meglio se munito di filtri adatti, e sono ben evidenti nelle foto astronomiche a lunga posa. La parte sudoccidentale della nube sconfina nella costellazione dell'Ariete, in una regione in cui \u00e8 possibile osservare alcune piccole nebulose a riflessione, fra le quali spiccano vdB 16 e vdB 13. La parte pi\u00f9 orientale della Nube si estende fin quasi alla Nebulosa California, una delle nebulose boreali pi\u00f9 note. I grossi banchi di polveri oscure invece si rivelano indirettamente con facilit\u00e0 al telescopio, grazie alla marcata povert\u00e0 di campi stellari visibili in questa regione di cielo.\nLa Nube di Perseo si trova nell'emisfero celeste boreale, a nord dell'eclittica e del brillante ammasso aperto delle Pleiadi; questa declinazione settentrionale fa s\u00ec che la sua osservazione sia pi\u00f9 facile dalle regioni dell'emisfero boreale terrestre, dove si mostra molto alta sull'orizzonte nelle sere dell'autunno e dell'inizio dell'inverno, ossia quando Perseo e Pleiadi raggiungono il punto pi\u00f9 alto sull'orizzonte. Dall'emisfero australe l'osservazione risulta un po' penalizzata, in particolare per quanto riguarda le regioni pi\u00f9 orientali della nube, che sono anche le pi\u00f9 settentrionali; nonostante ci\u00f2, la Nube resta visibile fin quasi alle latitudini subpolari australi.\n\u00c8 comunque da notare che, a causa del fenomeno conosciuto come precessione degli equinozi, le coordinate celesti di stelle e costellazioni possono variare sensibilmente, a seconda della loro distanza dal polo nord e sud dell'eclittica. La Nube di Perseo si trova attualmente a circa 3h40m di ascensione retta, abbastanza prossima alle 6h, quando raggiunger\u00e0 la declinazione pi\u00f9 settentrionale, entro poche migliaia di anni; quando si trover\u00e0 a 18h di ascensione retta, la Nube raggiunger\u00e0 la declinazione pi\u00f9 meridionale, finendo nell'emisfero celeste australe a circa 10\u00b0S.\nStruttura.\nLa Nube di Perseo \u00e8 costituita da un grande addensamento di polveri oscure e gas ed \u00e8 situata a circa 300 parsec dal sistema solare. Al suo interno sono presenti alcune regioni in cui \u00e8 stata attiva in tempi astronomicamente recenti (pochi milioni di anni fa) la formazione stellare; ci\u00f2 \u00e8 testimoniato dalla presenza di una dozzina di stelle di classe spettrale O e B, molto giovani e di grande massa, che vanno a costituire l'associazione Per\u00a0OB2, dell'estensione di 50\u00a0parsec (circa 160 anni luce). Fra le stelle formatesi in questa nube vi \u00e8 la brillante , una stella fuggitiva la cui radiazione \u00e8 la principale responsabile dell'illuminazione della Nebulosa California. La massa totale della nube \u00e8 di circa 104\u00a0M\u2299, dunque si tratta di una nube relativamente piccola rispetto alle grandi regioni di formazione stellare galattiche; tuttavia la sua grande vicinanza ne consente uno studio molto approfondito, in particolare per quanto riguarda i fenomeni di formazione di stelle di piccola e media massa, dato che le sue dimensioni favoriscono la nascita di questo tipo di stelle. La sua struttura si presenta di natura filamentosa, con lunghe colonne di polveri non illuminate che si estendono per decine di primi d'arco e anche pi\u00f9; le parti pi\u00f9 dense di questi filamenti coincidono con delle strutture pi\u00f9 larghe, osservabili nella banda del CO.\nNella Nube sono distinguibili due generazioni di stelle: la pi\u00f9 antica \u00e8 quella che ha dato origine all'associazione Per\u00a0OB2, e comprende anche il sito della nube IC\u00a0348, in cui i processi di formazione stellare hanno avuto luogo fino a 2-4 milioni di anni fa; la formazione delle stelle della seconda generazione \u00e8 invece ancora in atto ed \u00e8 evidente nella porzione occidentale della Nube, in particolare nel giovanissimo ammasso NGC\u00a01333, associato a nebulose brillanti e contenente 150 stelle giovanissime. In aggiunta a queste due nubi, fisicamente situate fra le due vi sono alcuni bozzoli oscuri, catalogati come B1, LDN\u00a01448 e LDN\u00a01455, cui sono associate alcune piccole nebulose a riflessione catalogate da Sidney van den Bergh negli anni sessanta. La parte pi\u00f9 orientale \u00e8 invece catalogata come B5.\nLa Nube presenta una struttura estremamente caotica, come spesso si osserva nelle nubi molecolari; la fitta rete di filamenti, connessioni e regioni pi\u00f9 dense \u00e8 un indizio della presenza di forti turbolenze, dalla velocit\u00e0 superiore a quella del suono locale. All'origine di tali turbolenze vi potrebbe essere l'azione di superbolle in espansione o l'accelerazione causata dal potenziale gravitazionale del braccio di spirale galattico, come anche l'afflusso di gas dalle regioni poste ad una latitudine galattica pi\u00f9 elevata, oltre che l'azione della radiazione delle stelle pi\u00f9 massicce. Alcune delle strutture secondarie sono circondate da archi di polveri o anche da anelli quasi completi. La velocit\u00e0 radiale delle due estremit\u00e0 della nube variano notevolmente, andando dai 10,5\u00a0km\u00a0s\u22121 dell'estremit\u00e0 pi\u00f9 orientale ai 2\u00a0km\u00a0s\u22121 delle regioni pi\u00f9 occidentali; ci\u00f2 pu\u00f2 essere interpretato in vari modi: la nube potrebbe infatti trovarsi in una condizione di rotazione su s\u00e9 stessa, oppure potrebbe essere formata da diverse nubi sovrapposte sulla stessa linea di vista, oppure ancora potrebbe essere un effetto dell'azione della velocit\u00e0 delle stelle dell'associazione Per\u00a0OB2. Alcune osservazioni condotte nel 2005 indicano come improbabile la seconda ipotesi.\nFenomeni di formazione stellare e regioni individuali.\nFra i principali indizi dell'esistenza di fenomeni di formazione stellare attivi nella Nube di Perseo vi \u00e8 la presenza di circa 400 oggetti stellari giovani di Classe\u00a0I e II identificati dal Telescopio Spaziale Spitzer; nella regione sono presenti anche giovanissime stelle di Classe\u00a00, ossia del primissimo stadio, come pure un gran numero di stelle T Tauri (Classe\u00a0II). Delle sorgenti identificate dallo Spitzer, circa due terzi sono situate nei due ammassi racchiusi in IC\u00a0348 e NGC\u00a01333, mentre il restante terzo si trova sparso in varie aree della Nube. Nel particolare, \u00e8 da notare che una percentuale notevole di stelle di Classe\u00a0I \u00e8 stata rinvenuta all'esterno di questi due ammassi, segno questo che la formazione stellare \u00e8 molto attiva anche nelle regioni periferiche della Nube e comunque all'esterno degli addensamenti maggiori. Gli oggetti di Classe\u00a00, presenti in numero elevato, non sono tuttavia stati rilevati completamente dal monitoraggio eseguito con lo Spitzer, poich\u00e9 si presentano molto deboli alla lunghezza d'onda con cui sono state eseguite le osservazioni. In totale in IC\u00a0348 sono presenti circa 420 oggetti stellari giovani, contando anche quelli di Classe\u00a00 e di Classe\u00a0III, mentre nel pi\u00f9 giovane NGC\u00a01333 se ne contano in totale circa 150, molti dei quali sono ancora a livello di protostelle; a questi si aggiungono i piccoli aggregati presenti nelle regioni oscure B1, la pi\u00f9 grande, pi\u00f9 LDN\u00a01448 e LDN\u00a01455.\nPer spiegare la maggiore presenza degli oggetti di Classe\u00a0I nelle regioni disperse e periferiche della Nube piuttosto che nei due maggiori ammassi, \u00e8 stata avanzata l'ipotesi che gli oggetti stellari giovani all'interno di questi ammassi tendano a perdere pi\u00f9 rapidamente i loro involucri di gas; le cause di tale perdita possono essere ricercate o nella leggera radiazione ultravioletta emessa dalle stelle di classe spettrale B e A meno calde che riscalda la superficie delle nubi, operando cos\u00ec una fotolisi, o nella costante pressione causata da getti multipli che erode e consuma gradualmente i vari strati degli involucri, oppure ancora a seguito di incontri ravvicinati fra le componenti stellari dei due ammassi, inevitabilmente pi\u00f9 comuni che nelle aree esterne della nube. Tutti questi meccanismi sono evidentemente pi\u00f9 efficaci se agiscono all'interno di ammassi estesi, e non in piccoli aggregati di stelle.\nNella nube sono note alcune centinaia di getti molecolari e di oggetti HH, che in assenza di stelle massicce e del loro forte vento stellare sono fra i principali responsabili delle dinamiche attive nel complesso nebuloso molecolare, in particolare a piccole scale; la loro azione pu\u00f2 disgregare i nuclei nebulosi pi\u00f9 densi e fungere dunque da regolatrice dei fenomeni di formazione stellare, favorendo cos\u00ec la nascita di stelle di piccola massa, dal momento che il gas disperso dalla loro azione non pu\u00f2 pi\u00f9 essere raccolto dalle stelle in formazione. Nelle nubi molecolari giganti in cui ha luogo la formazione di stelle di grande massa, l'azione combinata del vento stellare delle stelle giganti, la loro radiazione ultravioletta e le successive esplosioni di supernovae possono al contrario disgregare completamente la nube e dunque inibire la formazione di stelle di piccola massa su grande scala.\nIC 348.\nIC 348, catalogata anche come vdB 19, \u00e8 una nebulosa a riflessione molto brillante, facilmente individuabile sul lato meridionale di (Atik); contiene al suo interno un giovane ammasso aperto formato da alcune centinaia di stelle, la cui et\u00e0, ricavata dallo studio delle linee di emissione H\u03b1, \u00e8 compresa fra 0,7 e 12 milioni di anni. Nella regione si sono verificati due episodi di formazione stellare in sequenza; la prima generazione \u00e8 rappresentata dalle stelle di piccola massa dell'associazione Per\u00a0OB2, mentre l'ultima generazione \u00e8 indicata dalle stelle pi\u00f9 giovani, formatesi circa 2-3 milioni di anni fa, in via di dispersione nella Nube di Perseo. Gran parte delle sue stelle sono prive del disco di accrescimento, mentre nella regione persistono solo pochissime aree di formazione ancora attive, indicate dalla presenza di alcuni getti protostellari; IC\u00a0348 \u00e8 pertanto una regione in cui i processi di formazione stellare sono in via di esaurimento. L'ammasso si trova nella parte pi\u00f9 orientale della Nube di Perseo, nei pressi della superbolla associata a Per\u00a0OB2, e potrebbe essere stata la prima delle aree della Nube a sperimentare dei fenomeni di formazione stellare indotti da cause esterne.\nUna decina di primi d'arco a sudovest di IC 348 si trova una piccola nube a riflessione, chiamata talvolta \"Flying Ghost Nebula\" (Nebulosa Fantasma Volante), associata ad un oggetto ben visibile nel vicino infrarosso e catalogato come IC\u00a0348\u00a0IR; questa sorgente \u00e8 a sua volta associata a una stella di classe spettrale B immersa in profondit\u00e0 nella nube, la cui massa \u00e8 probabilmente compresa fra 0,03 e 0,05 M\u2299, la quale \u00e8 anche la principale fonte di illuminazione della nube. Nella nube \u00e8 contenuto anche l'oggetto HH\u00a0211, la cui fonte energetica \u00e8 probabilmente una protostella di Classe\u00a00, non osservabile alla lunghezza d'onda dell'infrarosso; l'oggetto \u00e8 orientato in senso nord-sud ed \u00e8 il pi\u00f9 notevole di un gruppo di dodici oggetti\u00a0HH situati a sud di IC\u00a0348. Si \u00e8 ipotizzato che la formazione stellare in questa piccola regione sia stata provocata dall'azione della pressione delle stelle dell'ammasso centrale di IC\u00a0348, ora in prevalenza inattive; secondo questa teoria, il vento stellare delle allora giovanissime stelle avrebbe favorito la compressione dei gas della piccola nube, che sarebbe poi collassata in pi\u00f9 punti ad opera della sua stessa forza di gravit\u00e0.\nNGC 1333.\nNGC 1333, nota anche come vdB 17, \u00e8 la nebulosa a riflessione pi\u00f9 brillante e appariscente della Nube di Perseo; \u00e8 situata nella parte occidentale della Nube, sul bordo occidentale di una grande cavit\u00e0, e rappresenta una porzione illuminata della nebulosa oscura LDN\u00a01450 (B205). La principale responsabile della sua illuminazione \u00e8 BD+30\u00a0549, una stella azzurra di classe spettrale B8 e di magnitudine apparente pari a 10,47. Si tratta della regione di formazione stellare pi\u00f9 attiva e giovane dell'intera Nube di Perseo, come testimoniato dal gran numero di oggetti\u00a0HH e stelle con emissioni nell' H\u03b1; la massa totale della nebulosa e delle stelle ad essa associate si aggira sulle 450\u00a0M\u2299.\nAi raggi X, tramite il satellite ROSAT, sono state individuate 16 stelle giovani, mentre utilizzando la maggiore sensibilit\u00e0 dell'Osservatorio Chandra ai raggi X sono state scoperte 127 sorgenti, di cui un centinaio sono estremamente deboli e distinguibili con difficolt\u00e0. Fra queste sorgenti, due (HJ\u00a0110 3 e BD+30\u00a0547) sono probabilmente delle stelle poste in regioni galattiche pi\u00f9 remote, mentre una trentina sembrano associate a oggetti extragalattici; le rimanenti 96 fanno invece parte della nube e sono membri dell'ammasso stellare in formazione. Di queste, circa 80 sono delle stelle T\u00a0Tauri, 8 coincidono con oggetti estremamente giovani, 7 sono stelle di Classe\u00a0I e II con dei getti associati e una \u00e8 profondamente immersa nella nube associata agli oggetti HH\u00a07-11.\nVerso la fine degli anni novanta sono stati scoperti nella nube oltre 30 gruppi di oggetti HH associati ad almeno una dozzina di getti attivi, dell'et\u00e0 inferiore a 1 milione di anni e compresi entro un raggio di circa 3 anni luce. Alcuni di questi oggetti erano noti fin dagli anni settanta, quando furono identificati i getti in seguito catalogati come HH\u00a05, HH\u00a06, il gruppo HH\u00a07-11 e HH\u00a012, i pi\u00f9 brillanti della nube; il gruppo di HH\u00a07-11, in particolare, forma una struttura compatta che emerge da una delle regioni pi\u00f9 dense della nube e si origina a breve distanza da una sorgente annidata molto in profondit\u00e0 e ben visibile nel vicino infrarosso, catalogata come SVS\u00a013. Questa sorgente coincide a sua volta con un maser d'acqua divisibile in tre componenti, H2O(A), H2O(B), and H2O(C), con la prima componente coincidente con la protostella posta al centro della sorgente. Sebbene la maggior parte degli studi abbiano indicato la sorgente SVS\u00a013 come la principale responsabile dell'eccitazione della struttura di HH\u00a07-11, in alcuni studi \u00e8 stato proposto che la vera responsabile sia da ricercare invece nella sorgente di onde radio VLA\u00a03, invisibile all'osservazione nella banda infrarossa. Tuttavia, la struttura pare essere allineata con SVS\u00a013, rendendola di fatto la sorgente di eccitazione pi\u00f9 probabile. Altri oggetti\u00a0HH notevoli sono HH\u00a012, visibile a nord del sistema precedente e associato a due getti molecolari, fra cui spicca quello legato alla sorgente IRAS\u00a02, e gli oggetti HH\u00a0334, HH\u00a0498 e HH\u00a0499, visibili ancora pi\u00f9 a nord. Sul lato meridionale di NGC\u00a01333 \u00e8 invece visibile HH\u00a0343, la cui forma a S \u00e8 indice di un forte moto di precessione, che negli ultimi 6000 anni ha subito un movimento di 90\u00b0; la sua sorgente, individuata nell'infrarosso e catalogata come IRAS\u00a003256+3055, \u00e8 una stella di Classe\u00a00 o I.\nDalla nebulosa emergono anche alcune forti sorgenti di radiazione infrarossa, individuate dal satellite IRAS negli anni ottanta; fra queste spicca IRAS\u00a02, associata ad una stella giovane e divisa in tre componenti, catalogate come IRAS\u00a02A, 2B e 2C. Le prime due componenti mostrano delle forti emissioni, individuate grazie alla mappatura ad alta risoluzione del Very Large Array; la componente 2C invece non presenta concentrazione e dunque sembra non aver formato alcuna protostella. Circa 4 secondi d'arco a nordovest della componente 2B \u00e8 stata inoltre osservata un'emissione variabile, proveniente dalla sorgente VLA\u00a09, coincidente con una stella posta pi\u00f9 in lontananza, BD+30\u00a0547, inizialmente per\u00f2 indicata come la stella associata a IRAS\u00a02. Anche IRAS\u00a04, scoperta nel 1980 tramite il maser d'acqua ad essa associato, \u00e8 risolvibile in tre componenti; le componenti 4A e 4B sono associate a dei sistemi stellari multipli in formazione. Uno studio al dettaglio dell'emissione maser ha permesso di scoprire dei maser multipli raggruppati attorno alle prime due componenti; sei delle sorgenti cos\u00ec individuate sono situate a meno di 100 UA dalla componente stellare coincidente con la sorgente 4A2, suggerendo che facciano parte del disco circumstellare della stella in formazione. Nessun maser sembra invece associato alla componente 4A1, facente parte dello stesso futuro sistema stellare.\nAltre regioni.\nLa regione pi\u00f9 orientale della Nube di Perseo \u00e8 catalogata come \"B5\" (\"Barnard 5\"); si tratta di una delle nebulose oscure maggiormente studiate della volta celeste, anche a causa della sua vicinanza, che ne consente una facile osservazione. Ha una massa pari a circa 103\u00a0M\u2299 e ospita alcuni nuclei densi e una sorgente IRAS, catalogata come IRS1, coincidente con un oggetto stellare giovane circondato da un disco protoplanetario e una nebulosa a riflessione biconica con un getto assiale associato. Dalla sorgente emerge un getto della lunghezza di circa 1\u00a0parsec, all'estremit\u00e0 del quale sono presenti alcuni bow shock a bassa velocit\u00e0, derivati probabilmente dalle prime eruzioni della stella centrale; all'oggetto sono anche connessi due oggetti\u00a0HH catalogati come HH\u00a0366E e HH\u00a0366W. A sudovest di IRS1 si trova la sorgente IRS3, pi\u00f9 debole, associata all'oggetto\u00a0HH\u00a0367; un secondo oggetto HH, catalogato come HH\u00a0844, \u00e8 stato scoperto nel 2005 lungo lo stesso asse del flusso di IRS1. Curiosamente, sul lato settentrionale della nube \u00e8 presente una sorta di ampio canale a forma di tunnel completamente privo di polveri e gas, al punto che \u00e8 possibile osservarvi persino galassie remote; questa struttura potrebbe essere stata creata da un'antica fuoriuscita di gas sospinta dall'azione di un oggetto giovane.\n\"B1\" (\"Barnard 1\") occupa la regione geometricamente centrale della Nube di Perseo, a circa un grado a est di NGC 1333; possiede una massa di circa 1200\u00a0M\u2299 e una forma a chioma con la coda rivolta in direzione opposta rispetto a 40 Persei, una delle stelle pi\u00f9 massicce e brillanti dell'associazione Per\u00a0OB2. Si \u00e8 inizialmente creduto che B1 potesse essere la sede di fenomeni di formazione stellare nelle sue primissime fasi, ma le osservazioni condotte col satellite IRAS hanno rivelato la presenza di alcune sorgenti infrarosse corrispondenti a degli oggetti stellari giovani, sia all'interno che nei pressi della nube, segno che la formazione \u00e8 al contrario in uno stadio molto avanzato. Oltre alle sorgenti IRAS, nella nube sono noti anche una dozzina di addensamenti e una quindicina di oggetti stellari giovani identificati dal Telescopio Spaziale Spitzer, pi\u00f9 diversi oggetti\u00a0HH, fra cui i pi\u00f9 luminosi sono HH\u00a0429, HH\u00a0431, HH\u00a0432 e HH\u00a0433. L'oggetto stellare giovane pi\u00f9 brillante nelle osservazioni condotte dallo Spitzer \u00e8 associato alla sorgente IRAS\u00a003304+3100 (LkH\u03b1 327) ed \u00e8 situato alcuni primi d'arco a nordest del nucleo di B1; da esso parte un voluminoso flusso di materia, cui sono associati gli oggetti HH\u00a0432, MH\u00a07, HH\u00a0791, HH\u00a0793 e HH\u00a0794, posti fino a una distanza di 20-25 primi a sudest della sorgente.\nLa parte occidentale della Nube, in particolare la sua estremit\u00e0 a sudovest, sconfina nella costellazione dell'Ariete: qui si trova la nebulosa oscura \"LDN\u00a01455\", uno degli agglomerati gassosi pi\u00f9 densi della regione, cui \u00e8 connessa la meno densa nube LDN\u00a01451, verso nordovest. La prova che i fenomeni di formazione stellare sono stati attivi in un periodo astronomicamente molto recente \u00e8 data dalla presenza di numerosi oggetti\u00a0HH, fra i quali spiccano HH\u00a0279, HH\u00a0280, HH\u00a0317, HH\u00a0318, HH\u00a0422 e HH\u00a0423, a cui si aggiungono altri oggetti scoperti nel corso degli anni duemila, come HH\u00a0492, HH\u00a0493, HH\u00a0739 e HH\u00a0743. Il nucleo di LDN\u00a01455 ha una massa di 40-50\u00a0M\u2299 e contiene alcuni oggetti stellari giovani e alcune sorgenti infrarosse, la pi\u00f9 brillante delle quali \u00e8 IRAS\u00a003247+3001 (L1455\u00a0IRS\u00a02), associata ad una nebulosa a riflessione dal colore rossastro catalogata come RNO\u00a015; a breve distanza da questa si trova il brillante HH\u00a0279, col quale appare connesso. Circa 2 primi d'arco a nordovest di RNO\u00a015 si trova una seconda sorgente infrarossa, pi\u00f9 debole, catalogata come IRAS\u00a003245+3002 (L1455\u00a0IRS\u00a01), connessa con alcuni piccoli oggetti\u00a0HH. Sul bordo meridionale di LDN\u00a01455 \u00e8 presente la nebulosa a riflessione vdB 16.\nL'estremit\u00e0 nordoccidentale della Nube di Perseo \u00e8 invece costituita da \"LDN\u00a01448\", delimitata a nord dalla piccola nebulosa a riflessione vdB 13; possiede una massa totale di circa 100\u00a0M\u2299, suddivisa equamente su due nuclei molto densi. Come nella precedente nube, anche qui la presenza di fenomeni di formazione di nuove stelle \u00e8 testimoniata da alcuni oggetti stellari giovani, che potenziano e sospingono dei flussi molecolari e alcuni oggetti\u00a0HH; sono note anche tre sorgenti infrarosse: L1448\u00a0IRS1 \u00e8 associata a una stella di Classe\u00a0I e alla nebulosa a riflessione RNO\u00a013, L1448\u00a0IRS2 \u00e8 associata a una protostella (Classe\u00a00) profondamente immersa nella nube e L1448\u00a0IRS3 corrisponde a una stella tripla di Classe\u00a00 o I, le cui componenti sono indicate come A, B e C. A sud della sorgente multipla IRS3 \u00e8 stato scoperto nel 1990, tramite osservazioni alla lunghezza d'onda del CO, un potente flusso la cui origine \u00e8 situata in una regione della nube in cui non sono presenti sorgenti IRAS; questo flusso \u00e8 originato da una protostella in seguito catalogata come L1448-C (C sta per \"center\"). Fra le componenti stellari di piccola massa, sono presenti alcune probabili nane brune, scoperte tramite osservazioni condotte ai raggi X.\nL'associazione Perseus OB2.\nL'associazione Perseus OB2 \u00e8 una delle associazione OB in assoluto pi\u00f9 vicine al sistema solare; dista appena 300\u00a0parsec, contro i 100-200\u00a0parsec dell'Associazione Scorpius-Centaurus, l'associazione pi\u00f9 vicina fra tutte, posta nella direzione opposta rispetto al Sole. Per\u00a0OB2 costituisce il prodotto della prima generazione di stelle formatesi nei pressi della Nube di Perseo, circa 6 milioni di anni fa; tramite la parallasse determinata dal satellite Hipparcos sono stati identificati 41 membri dell'associazione, gran parte delle quali hanno una classe spettrale B e A. Le componenti sono tutte sulla sequenza principale e mancano stelle di grande massa, come giganti e supergiganti blu. Secondo i dati dell'Hipparcos, la stella con la massa maggiore \u00e8 40\u00a0Persei, una stella bianco-azzurra di classe B0.5V. Estendendo il censimento anche alle stelle di massa inferiore, fino a 17\u00a0M\u2299, si arriva a ottenere una popolazione di oltre 800 membri, tutti racchiusi entro una regione dal diametro di circa 50\u00a0parsec; se si estende il conto fino alle stelle con massa pari a un decimo di quella solare si arriva invece a circa 20.000 componenti.\nL'origine dell'associazione potrebbe esserse collocata sul lato remoto dell'Anello Lindblad, una grande struttura ad anello di nubi di idrogeno neutro associata alla Cintura di Gould, una delle caratteristiche dominanti del Braccio di Orione. L'evento che ha provocato l'originario ciclo di formazione stellare che ha dato origine all'associazione potrebbe essere stato l'espansione di una superbolla ad opera del vento stellare delle stelle pi\u00f9 massicce di un'antica associazione OB, formatasi presumibilmente fra i 50 e i 90 milioni di anni fa e localizzata in direzione dell'attuale Ammasso di Alfa Persei, a circa 180\u00a0parsec di distanza, denominata \"Associazione Cas-Tau\"; la pressione di questa superbolla ha sospinto il gas interstellare residuo in regioni via via pi\u00f9 remote, frammentandolo in una dozzina di nubi della massa simile a quella della Nube di Perseo e del Toro, favorendo poi in queste nubi i processi di formazione stellare minori oggi osservabili e che hanno dato origine a diverse associazioni\u00a0OB del Braccio di Orione, come l'Associazione Sco-Cen, la stessa Per\u00a0OB2 e anche l'associazione Orion OB1. Studi sulla velocit\u00e0 radiale delle stelle dell'associazione mettono in evidenza il fatto che in origine Per\u00a0OB2 si trovava a circa 50-80\u00a0parsec in direzione del Sole rispetto all'attuale posizione, vale a dire a circa 100\u00a0parsec dal centro geometrico della Cintura di Gould.\nAll'associazione appartengono anche alcune stelle pi\u00f9 disperse, molte delle quali hanno una massa superiore a quella di 40\u00a0Persei; fra queste vi \u00e8 la brillante , una supergigante di classe B1Iab, e la gigante , una stella fuggitiva di classe O7III con forti linee di emissione, probabilmente espulsa dalla regione a seguito di un'esplosione di supernova, originata da qualche stella dalla massa ancora maggiore e che quindi ha gi\u00e0 concluso il suo ciclo vitale. Quest'ultima stella \u00e8 la principale fonte di ionizzazione dei gas della Nebulosa California, una regione H II in cui non sono noti fenomeni di formazione stellare.\nL'azione del vento stellare combinato delle stelle dell'associazione ha dato origine ad una bolla di idrogeno atomico (H I) in espansione, che va a incidere sull'ambiente circostante e in particolare sul mezzo interstellare; questa struttura, osservabile nell'infrarosso come un anello che circonda una cavit\u00e0 centrata sull'associazione, ha un diametro apparente di circa 20\u00b0, corrispondente ad un diametro reale di circa 100\u00a0parsec. La massa della bolla \u00e8 compresa fra 1x104 e 2x104\u00a0M\u2299 e le sue dimensioni reali sono circa tre volte inferiori rispetto alla bolla denominata \"Orion Cloak\", nella regione centrale del Complesso di Orione, e della superbolla creata dalle stelle dell'Associazione Sco-Cen."}
{"id": "2641438", "revid": "287204", "url": "https://it.wikipedia.org/wiki?curid=2641438", "title": "Prithvipur", "text": " \nPrithvipur \u00e8 una suddivisione dell'India, classificata come \"nagar panchayat\", di 22.542 abitanti, situata nel distretto di Tikamgarh, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 14' 12 N e 78\u00b0 43' 39 E.\nSociet\u00e0.\nEvoluzione demografica.\nAl censimento del 2001 la popolazione di Prithvipur assommava a 22.542 persone, delle quali 11.895 maschi e 10.647 femmine. I bambini di et\u00e0 inferiore o uguale ai sei anni assommavano a 4.049, dei quali 2.101 maschi e 1.948 femmine. Infine, coloro che erano in grado di saper almeno leggere e scrivere erano 11.283, dei quali 7.103 maschi e 4.180 femmine."}
{"id": "2641439", "revid": "1543377", "url": "https://it.wikipedia.org/wiki?curid=2641439", "title": "Sollevamento pesi ai Giochi della I Olimpiade - Sollevamento con due mani", "text": "La gara di sollevamento con due mani dei Giochi della I Olimpiade si tenne il 7 aprile 1896 ad Atene, nello Stadio Panathinaiko, in occasione dei primi Giochi olimpici dell'era moderna.\nLa gara.\nIn questa disciplina, gli alzatori dovevano sollevare il peso contemporaneamente con entrambe le mani. I partecipanti avevano tre tentativi; dopo questi, i tre migliori sollevatori avevano diritto ad ulteriori tre alzate; nel caso in cui si fosse arrivati ad alzare un peso uguale, i giudici avevano il compito di decidere il vincitore, prendendo in considerazione il modo in cui si era sollevato il peso. A differenza di oggi, non esisteva alcuna distinzione di categorie per peso. Il modo di alzare i pesi somiglia alla moderna tecnica dello strappo.\nQuesta gara, il sollevamento di un'asta, con attaccati due pesi, con due mani, fu la prima disciplina, ai Giochi della I Olimpiade, per quanto riguarda il sollevamento pesi. L'inglese Launceston Elliot e il danese Viggo Jensen gareggiarono per la vittoria. Dopo aver alzato entrambi 111,5\u00a0kg, Jensen venne dichiarato campione olimpico dai giudici, comandati dal re Giorgio I di Grecia, dopo aver giudicato migliore il suo stile di alzata, a dispetto di Elliot che muoveva un piede mentre sollevava il peso. La delegazione britannica, contraria a questa decisione risolutiva, protest\u00f2 ufficialmente. Venne permesso ai sollevatori un ulteriore tentativo, ma nessuno dei due riusc\u00ec a migliorarsi, cos\u00ec Jensen fu dichiarato vincitore.\nNazioni partecipanti.\nUn totale di 6 atleti, provenienti da 5 nazioni, gareggiarono alle Olimpiadi di Atene nel sollevamento pesi con due mani:"}
{"id": "2641440", "revid": "19330", "url": "https://it.wikipedia.org/wiki?curid=2641440", "title": "Gotse Delchev", "text": ""}
{"id": "2641444", "revid": "19330", "url": "https://it.wikipedia.org/wiki?curid=2641444", "title": "Belitsa", "text": ""}
{"id": "2641445", "revid": "287204", "url": "https://it.wikipedia.org/wiki?curid=2641445", "title": "Amuesha", "text": "Gli Yanesha o Amuesha (nome con cui furono erroneamente chiamati dai primi antropologi) sono un gruppo etnico che abita la foresta amazzonica peruviana. Attualmente il censimento stabilisce l'esistenza di circa 10000 persone che vivono in 33 comunit\u00e0 nella provincia di Puerto Inca, regione di Hu\u00e1nuco, provincia di Chanchamayo, regione di Jun\u00edn, e provincia di Oxapampa, regione di Pasco. Sono un gruppo relativamente piccolo e comprendono il 2,91% del totale della popolazione nell'amazzonia peruviana. Le loro comunit\u00e0 si trovano tra i 200 e i 1600 metri di altitudine e presso diversi fiumi come il Pichis, Palcazu, Pachitea, Huancabamba, Cacaz\u00fa, Chorobamba, e lo Yurinaqui.\nStoria.\nGli Yanesha (che non amano la connotazione Amuesha, erroneamente affibbiata loro dai primi antropologi che li studiarono), parlano la lingua Yanesha', una lingua del gruppo Arawak, della famiglia Maipureana che comprende anche Ash\u00e1ninka, Yine, e altre. Il termina YANESHA significa \"noi la gente\". I loro primi contatti con gli europei avvennero quando dei frati spagnoli giunsero nella regione, che nella seconda met\u00e0 del XVI secolo fecero una incursione nella regione. Ma solo nel XVIII secolo i frati, questa volta Francescani, riuscirono a stringere una stabile relazione con gli Yanesha ed altri gruppi indigeni che vivevano nella zona. Padre Francisco de San Jos\u00e9 fond\u00f2 diverse missioni presso Cerro de la Sal e Quimiri per convertire la popolazione indigena al Cristianesimo. Comunque, nel 1742, gli indigeni comandati da Juan Santos Atahualpa si ribellarono contro gli spagnoli e distrussero delle missioni, tagliando cos\u00ec i contatti per alcuni decenni. Atahualpa raduno' i ribelli presso le miniere di sale di Cerro de la Sal, nei pressi dell'attuale Villa RIca, luogo nel quale, de migliaia di anni, Yanesha ed altre etnie si incontravano pacificamente per scambiare mercanzie, cibo e contrarre matrimoni misti. Da allora il Cerro de la Sal \u00e8 considerato un luogo sacro per la cultura Yanesha.\nNel XIV secolo la zona abitata dai Yanesha venne esplorata di nuovo da cercatori che volevano trovare nuove rotte per la bassa amazzonia.\nL'arrivo degli europei rappresent\u00f2 per gli Yanesha' una grande perdita di territorio e un cambio drammatico negli usi e costumi; vennero raggruppati in citt\u00e0 e la loro terra divent\u00f2 propriet\u00e0 di coloni. A causa di questa situazione essi formarono una organizzazione professionale: il congresso Amuesha. Questo divent\u00f2 in seguito la Federazione Yanesha'. La Legge delle Comunit\u00e0 Indigene (\"La Ley de Comunidades Ind\u00edgenas\"), promulgata nel 1974, ripar\u00f2 in parte la situazione degli Yanesha' ridando loro alcuni territori.\nGli Yanesha' un tempo vivevano di caccia, pesca e agricoltura di sussistenza, in tempi moderni si spostarono molto verso l'agricoltura, specie sul caff\u00e8, cacao e annatto. La creazione di oggetti di ceramica \u00e8 diventata una fonte di reddito. In ambito agricoltura, la comunita' nativa Yanesha di Tsachopen, situata a 1900mt slm a 9Km dalla capitale provinciale di Oxapampa, si distacca in quanto al suo interno \u00e8 nato il primo progetto mondiale di produzione di specialty coffee applicando le etiche, principi e tecniche della permacultura. Il progetto, interamente finanziato dalla associazione no profit 7Elements Peru e nato nel 2018, vede coinvolte numerose famiglie della comunita' di Tsachopen e delle cittadine di Huancabamba, Torrebamba e Villa Rica, tutte all'interno della Riserva della Biosfera \"Oxapampa-Ashaninka-Yanesha\". \nNel 1988, un territorio di oltre 34.774 ettari \u00e8 stato messo a disposizione per la Riserva Comune Yanesha', per proteggere la fauna che serve per la sussistenza delle comunit\u00e0 indigene nella zona. \nNel 2006 la popolazione Yanesha, con la coordinazione della Federazione di propria rappresentanza (FECONAYA, Federacion Comunidades Nativas Yanesha) ha deciso di prender parte ad un progetto di cooperazione audiovisuale, girando il primo documentario auto raccontato sulla propria etnia (Puetare Mashin! di Giorgio Piracci e Lorenzo Criscione) e successivamente il documentario-corto \"El Suri\" (di Giorgio Piracci e Stefano Rovetto), premiato con il premio Arcoiris TV come documentario pi\u00f9 votato dal pubblico al quinto Festival Audiovisivo della Biodiversita' di Roma. Il progetto, con il nome di \"En la Selva 2006\", fu patrocinato, tra gli altri, dall'Universit\u00e0 di Bologna, dalla Facolt\u00e0 di Agraria dell'universit\u00e0' di Padova e dalla ONG peruviana Pronaturaleza; tra gli outcomes del progetto anche la prima e unica mostra etnografica mai realizzata sul popolo Yanesha al di fuori del Peru, \"Selva Centrale - Con gli Yanesha nell\u2019Amazzonia Peruviana\" tenutasi dal 19 al 25 marzo 2007 presso il Museo di Zoologia dell'UNIBO.\nOrganizzazione politica.\nTradizionalmente gli Yanesha erano suddivisi in clan famigliari, come la maggior parte dei gruppi di origine Arawak. Ogni clan famigliare era guidato da un Cornesha, il quale poteva avere un numero vario di donne/spose. Tra i vari clan famigliari intercorrevano relazioni di differente grado parentelare, spesso rafforzato tra matrimoni combinati tra persone di gruppi o comunit\u00e0 differenti. Questa basica organizzazione venne completamente stravolta dalla forzata adozione dei costumi occidentali soprattutto dal secondo dopoguerra sino agli anni 90. Oggi gli Yanesha sono rappresentati dalla Federazione delle Comunit\u00e0'Native Yanesha - FECONAYA, organizzazione riconosciuta dallo stato peruviano. La FECONAYA e'presieduta dal Cornesha, che oggi viene eletto democraticamente dal congresso nazionale delle varie comunit\u00e0 e resta in carica tre anni. Per eleggere il Cornesha le varie comunit\u00e0 propongono dei candidati che devono verbalmente presentare il proprio programma triennale di fronte all'assemblea dei delegati delle 33 comunit\u00e0. Una volta eletto il Cornesha, questo scegli i propri \"segretari\", che svolgono funzioni simili a quelle di un ministro per le varie aree di competenza. I segretari sono in tutto sei: Segretario Generale, Segretario alla Difesa, Segretario alla Cultura, Segretario delle Donne, Segretario del Turismo, Segretario dell'Economia; come il Cornesha restano in carica tre anni.\nDurante i tre anni di carica, la giunta direttiva del FECONAYA si occupa sia di gestire gli \"affari interni\", delle comunit\u00e0, sia di rappresentare le richieste e i diritti di queste di fronte alle autorit\u00e0 centrali del governo peruviano. Il FECONAYA inoltre rappresenta l'etnia Yanesha presso le Organizzazioni trans-nazionali quali il CONAP (Confederazione Nazionalita'Amazzoniche Peruviane), l'AIDESEP o altre confederazioni peruviane o trans-Amazzoniche."}
{"id": "2641446", "revid": "1573940", "url": "https://it.wikipedia.org/wiki?curid=2641446", "title": "Lakota (Dakota del Nord)", "text": "Lakota \u00e8 un centro abitato (\"city\") degli Stati Uniti d'America, capoluogo della Contea di Nelson nello Stato del Dakota del Nord. Nel censimento del 2000 la popolazione era di 781 abitanti. La citt\u00e0 \u00e8 stata fondata nel 1883.\nGeografia fisica.\nSecondo i rilevamenti dell'United States Census Bureau, la localit\u00e0 di Lakota si estende su una superficie di 2,60\u00a0km\u00b2, tutti occupati da terre.\nPopolazione.\nSecondo il censimento del 2000, a Lakota vivevano 781 persone, ed erano presenti 212 gruppi familiari. La densit\u00e0 di popolazione era di 295 ab./km\u00b2. Nel territorio comunale si trovavano 387 unit\u00e0 edificate. Per quanto riguarda la composizione etnica degli abitanti, il 97,82% era bianco, lo 0,77% era nativo e lo 0,38% proveniva dall'Asia. Lo 0,13% apparteneva ad altre etnie, mentre lo 0,90% apparteneva a due o pi\u00f9. La popolazione di ogni etnia ispanica corrispondeva allo 0,13% degli abitanti.\nPer quanto riguarda la suddivisione della popolazione in fasce d'et\u00e0, il 20,7% era al di sotto dei 18, il 3,1% fra i 18 e i 24, il 19,3% fra i 25 e i 44, il 27,0% fra i 45 e i 64, mentre infine il 29,8% era al di sopra dei 65 anni di et\u00e0. L'et\u00e0 media della popolazione era di 49 anni. Per ogni 100 donne residenti vivevano 82,5 maschi."}
{"id": "2641447", "revid": "1305772", "url": "https://it.wikipedia.org/wiki?curid=2641447", "title": "Lakota (disambigua)", "text": ""}
{"id": "2641449", "revid": "287204", "url": "https://it.wikipedia.org/wiki?curid=2641449", "title": "Garmen", "text": ""}
{"id": "2641450", "revid": "92723", "url": "https://it.wikipedia.org/wiki?curid=2641450", "title": "Merytaton", "text": "Biografia.\nPrima figlia di Akhenaton e della \"Grande sposa reale\" Nefertiti, nacque a Tebe entro il quinto anno di regno del padre, ed \u00e8 indicata in un monumento come \"l'unica figlia del Re\", il quale per\u00f2 ebbe (successivamente alla costruzione di tale monumento) molte altre figlie: Maketaton, Ankhesenamon, Neferneferuaton Tasherit, Neferneferura e Setepenra. Suo fratellastro fu Tutankhamon, figlio sempre di Akhenaton e di sua sorella non ben identificata se non per la mummia ritrovata e definita The Younger Lady. Di tutte le figlie della coppia reale, Merytaton sembra quella pi\u00f9 frequentemente rappresentata in pitture e incisioni; le scene di intima e affettuosa vita familiare dei reali sono infatti uno dei caratteri pi\u00f9 tipici dello stile del \"periodo di Amarna\".\nIl nome in geroglifici di Merytaton \u00e8 scritto come:\n&lt;-i-t:n:N5-N36:X1-B7-&gt;\nMry.t Itn (\"Amata da Aton\")Forse fu anche \"Grande sposa reale\" di suo padre, infatti compare spesso accanto ad Akhenaton; altri hanno anche ipotizzato che per un certo periodo ella abbia regnato come reggente. L'opinione diffusa \u00e8 per\u00f2 che ella non sia mai stata partner sessuale del padre, ma che abbia solo svolto un ruolo di rappresentanza alle cerimonie, dopo una non chiara caduta in disgrazia della regina Nefertiti. Certamente Merytaton fu \"Grande sposa reale\" del faraone Smenkhara, che potrebbe essere stato fratello di Akhenaton.\nInoltre si reputa che per un brevissimo periodo, intorno al 1333 a.C., ella abbia regnato da sola, dopo la morte prematura di Smenkhara, col nome di Ankhtkheperura Neferneferuaton; con questo nome infatti sono stati rinvenuti vari cartigli reali e per pi\u00f9 di un secolo, dalla met\u00e0 dell'800 agli anni '70 del XX secolo, si \u00e8 creduto che si riferissero, con svariati epiteti femminili che li accompagnano, al giovane Smenkhara. Ci\u00f2 port\u00f2 a ipotizzare un'inusuale relazione omosessuale fra Akhenaton e Smenkhara femminilizzato, poi smentita dalla scoperta dell'epiteto \"Akhet-en-hyes\" (\"Efficace per il suo sposo\"), necessariamente riferito a una donna, e cio\u00e8, ragionevolmente, a Merytaton.\nNella tomba di Tutankhamon \u00e8 stato rinvenuta una veste di lino decorata con 39 margherite d'oro, le cui paillettes recano affiancati i nomi di Smenkhara e Merytaton, mentre uno scialle reca i cartigli di Smenkhara e della sovrana Ankhtkheperura, sotto cui si cela forse Merytaton stessa.\nIscrizioni situate a Ermopoli (Ashmunein) menzionano anche una giovane principessa Merytaton Tasherit, forse figlia di Smenkhara e Merytaton (ma la sua posizione nella famiglia reale \u00e8 dibattuta).\nMorte e sepoltura.\nIl testo di una stele di confine menziona il fatto che a Merytaton era destinata una tomba ad Akhetaton (Amarna):\nLa Tomba regale di Akhetaton accolse le mummie di Maketaton, Tiy e Akhenaton - e probabilmente fu chiusa dopo la morte e la sepoltura dello stesso Akhenaton. La tomba di Merytaton fu probabilmente programmata fra quelle dello \"Uadi regale\" di Akhetaton."}
{"id": "2641453", "revid": "1318658", "url": "https://it.wikipedia.org/wiki?curid=2641453", "title": "Z\u00e1para", "text": "Gli Z\u00e1para (o Z\u00e1paros) sono una trib\u00f9 indigena della giungla amazzonica tra il confine di Ecuador e Per\u00f9. Un tempo occupavano 12.000 miglia quadrate tra il fiume Napo e il fiume Pastaza. All'inizio del XX secolo vi erano circa 200.000 Zapara.\nCultura.\nMangiavano pesce pescato dai fiumi vicino ai loro villaggi. Usando cerbottane e dardi, cacciavano tapiri, p\u00e8cari, quaglia, e curassow. Non cacciavano le scimmie ragno perch\u00e9 essi credevano che fossero loro antenati. Le richieste di caucci\u00f9 nel XX secolo causarono la distruzione di parte della foresta in cui questi indigeni abitavano, e la gente venne resa schiava: gli uomini dovevano coltivare e raccogliere la gomma, e le donne venivano stuprate e costrette a prostituirsi. \nIl numero dei componenti \u00e8 diminuito considerevolmente, al punto che ai giorni nostri rimangono 300 persone di questo gruppo etnico, e pochi di esse parlano la loro lingua nativa. LA maggioranza parla Quichua, alcuni parlano una lingua mista composta da Quichua e Z\u00e1paro. La persona pi\u00f9 anziana in vita \u00e8 una donna di 70 anni, Ana Maria Santi. Non beve la chicha e non mangia carne di scimmia ragno in quanto violerebbe il suo credo spirituale; tuttavia molti degli indigeni sono costretti a cacciare le scimmie perch\u00e9 non hanno altro modo per procurarsi carne. Alla donna questo sembra un atto cannibalistico. La sua famiglia vive in un piccolo villaggio sul fiume.\nNel 2001 la popolazione contava solo 300 individui, 200 in Ecuador e 100 in Per\u00f9, di cui solo cinque, tutti di et\u00e0 sopra i 70 anni, parlano la lingua Z\u00e1paro fluentemente.\nL'UNESCO ha dichiarato la lingua Z\u00e1paro come uno dei \"Patrimoni orali e immateriali dell'umanit\u00e0\" lo stesso anno."}
{"id": "2641454", "revid": "14875", "url": "https://it.wikipedia.org/wiki?curid=2641454", "title": "Courier 1B", "text": "Il Courier 1B \u00e8 stato il primo satellite per telecomunicazioni a ripetizione attiva. Fu lanciato il 4 ottobre 1960 con un razzo \"Thor-Able\" da Cape Canaveral Air Force Station; il lancio del primo satellite della serie, il \"Courier 1A\", era fallito il 18 agosto dello stesso anno. Il Courier 1B fu commissionato dall'United States Air Force dopo il successo del satellite Project SCORE e fu costruito dalla Western Development Laboratories (WDL), una divisione della Philco.\nIl satellite aveva una forma sferica, pesava 230 kg e aveva circa 19000 celle solari. Fu il primo satellite equipaggiato con batterie al nichel-cadmio. Aveva una capacit\u00e0 di trasmissione di 55000 bit al secondo. Dopo la prima orbita ritrasmise a terra un messaggio del presidente Dwight D. Eisenhower alle Nazioni Unite che era stato inviato dalla base di controllo di \"Fort Manmouth\" (New Jersey). Dopo 17 giorni e 228 orbite il satellite non rispose pi\u00f9 ai comandi. Si pens\u00f2 che l'orologio su cui si basavano i codici di accesso avesse perso la sincronizzazione, per cui il satellite non rispondeva pi\u00f9 a quelli che riteneva comandi non autorizzati."}
{"id": "2641455", "revid": "19330", "url": "https://it.wikipedia.org/wiki?curid=2641455", "title": "Hadzhidimovo", "text": ""}
{"id": "2641456", "revid": "94647", "url": "https://it.wikipedia.org/wiki?curid=2641456", "title": "Secoya", "text": "I Secoya (conosciuti anche come Angotero, Encabellao) sono un gruppo etnico indigeno vivente in Ecuador, nella regione amazzonica dei dipartimenti orientali, e in Per\u00f9. La popolazione di questa gente \u00e8 stimata intorno a 297 persone in Ecuador (Vickers 1987), e circa 144 in Per\u00f9 (SIL 1982). Parlano la lingua secoya, parte del gruppo linguistico Tuconoano. Condividono un territorio presso il fiume Shushufindi, Aguarico e Cuyabeno con i Siona, e vengono a volte considerati come un gruppo indigeno unico.\nLa gente Siona \u00e8 organizzata politicamente. Sono stati in conflitto con la Occidental Petroleum a causa di scavi avvenuti nel Blocco 15 in Ecuador."}
{"id": "2641458", "revid": "643494", "url": "https://it.wikipedia.org/wiki?curid=2641458", "title": "Guglielmina di Prussia (1709-1758)", "text": "Biografia.\nNata a Potsdam, Guglielmina si distinse sin da piccola come una delle migliori confidenti del fratello Federico (detto poi \"il Grande\"), rimanendo poi in questo ruolo per gran parte della sua vita.\nLa loro madre, Sofia Dorotea, era intenzionata a far sposare Guglielmina al suo nipote, Federico, principe del Galles, ma ci si rese presto conto che tra due potenze come la Prussia e l'Inghilterra ci sarebbe stato attrito e le condizioni di dote richieste sarebbero state inaccettabili per Federico Guglielmo I. Dopo questo tentativo infruttuoso di matrimonio, Guglielmina venne destinata nel 1731 a sposare il Margravio Federico di Brandeburgo-Bayreuth, appartenente ad un ramo collaterale degli Hohenzollern.\nIl matrimonio, malgrado le premesse che avevano visto la giovane Guglielmina \"costretta\" a maritarsi con un buon partito anche se non eccezionale, si tramutarono ad ogni modo nelle basi per un matrimonio in un primo momento felice, ma poi annebbiato dalle limitate risorse finanziarie del marito e dalle sue continue fughe amorose con l'amante Dorothea von Marwitz, che egli addirittura port\u00f2 alla corte di Bayreuth.\nQuando il marito di Guglielmina sal\u00ec al trono paterno nel 1735 era fermamente intenzionato a trasformare la capitale, Bayreuth, in una novella Versailles. Entrambi i coniugi cooperarono a questo progetto, che incluse la ricostruzione della loro residenza estiva, il teatro di corte, la costruzione di un ulteriore teatro, oltre alla ricostruzione del palazzo reale di Bayreuth. Con questo rinnovamento si pu\u00f2 oggi parlare del cosiddetto \"Rococ\u00f2 di Bayreuth\", ovvero uno stile simile al Rococ\u00f2 ma specifico dell'area del margraviato. Entrambi, inoltre, fondarono l'Universit\u00e0 di Erlangen. Tutti questi progetti ambiziosi e dispendiosi, portarono presto la corte alla bancarotta. La margravia, dal canto suo, fece di Bayreuth uno dei principali centri culturali del Sacro Romano Impero, circondandosi di artisti di gran prestigio come Voltaire, avvalendosi anche della grande fama del fratello Federico il Grande, che la mise in contatto con le menti dell'epoca.\nCon lo scoppio della Guerra dei sette anni, gli interessi di Guglielmina si spostarono alla diplomazia. Ella ag\u00ec infatti come gli occhi e le orecchie del fratello nella Germania del Sud sino alla sua morte, avvenuta a Bayreuth il 14 ottobre 1758, lo stesso giorno in cui il fratello Federico fu sconfitto dalle forze austriache comandate dal conte Leopold Joseph Daun alla Battaglia di Hochkirch. Al decimo anniversario della sua scomparsa, il fratello fece costruire al palazzo di Sanssouci il Tempio dell'amicizia per commemorare per sempre il loro splendido rapporto d'amicizia e collaborazione.\nLe opere.\nTra le altre doti, Guglielmina fu anche (come il fratello) una compositrice musicale ed una grande sostenitrice della musica del suo tempo. Studi\u00f2 liuto presso Sylvius Leopold Weiss e presso Bernhard Joachim Hagen. Scrisse anche un'opera, \"Argenore\", messa in scena per la prima volta il giorno del compleanno di suo marito nel 1740, di lei si conoscono anche numerosi pezzi per orchestra da camera.\nLe memorie della margravia, \"Memoires de ma vie\", scritte in francese tra il 1748 e la sua morte, sono ancora oggi conservate alla Biblioteca Reale di Berlino. Esse vennero stampate per la prima volta nel 1810 in due versioni, una francese ed una tedesca. Sovente queste memorie furono oggetto di studi accurati e anche qualche contestazione soprattutto nel XX secolo quando vennero descritte come un clamoroso bluff.\nDiscendenza.\nL'unica figlia di Guglielmina di Prussia, fu Elisabetta Federica Sofia di Brandeburgo-Bayreuth (30 agosto 1732 - 6 aprile 1780). La fanciulla era nota per la sua bellezza e venne descritta da Giacomo Casanova come una delle pi\u00f9 belle ragazze di Germania. Ella spos\u00f2 il Duca Carlo II Eugenio di W\u00fcrttemberg nel 1748."}
{"id": "2641459", "revid": "92723", "url": "https://it.wikipedia.org/wiki?curid=2641459", "title": "Cattedrale di Sant'Andrea (Venosa)", "text": ""}
{"id": "2641461", "revid": "19330", "url": "https://it.wikipedia.org/wiki?curid=2641461", "title": "Satovcha", "text": ""}
{"id": "2641463", "revid": "116844224", "url": "https://it.wikipedia.org/wiki?curid=2641463", "title": "Mascho Piro", "text": "I Mascho Piro sono un gruppo indigeno di cacciatori-raccoglitori che si pensa abitino certe regioni remote della foresta amazzonica. Non si sa molto di questi indigeni in quanto sono molto riluttanti a incontrare estranei. Alcuni stimano che il gruppo conti intorno ai 600 membri.\nIn settembre del 2007, un gruppo di ecologisti hanno filmato circa 20 membri della trib\u00f9 Mascho Piro da un elicottero sopra il parco nazione dell'Alto Pur\u00fas. Il gruppo possiede degli accampamenti vicino al fiume Las Piedras vicino al confine tra Per\u00f9 e Brasile. Alcuni scienziati credono che la trib\u00f9 preferisca costruire capanne con foglie di palma presso i fiumi durante la stagione secca, per pescare. Durante la stagione piovosa, si ritirano nella foresta. Delle capanne simili sono state avvistate anche negli anni '80."}
{"id": "2641464", "revid": "432326", "url": "https://it.wikipedia.org/wiki?curid=2641464", "title": "Smenkhkhara", "text": ""}
{"id": "2641467", "revid": "628767", "url": "https://it.wikipedia.org/wiki?curid=2641467", "title": "Cashibo", "text": "I Cashibo o Carapache sono un gruppo etnico indigeno del Per\u00f9. Parlano una lingua panoana. Vivono presso il lato ovest del fiume Ucayali. Si unirono a Juan Santos Atahualpa nel 1744 nella rivolta che distrusse alcune missioni religiose."}
{"id": "2641468", "revid": "3115", "url": "https://it.wikipedia.org/wiki?curid=2641468", "title": "Aguano", "text": "Gli Aguano (conosciuti anche come Awano, Ahuano, Uguano, Aguanu, Santa Crucino) sono un popolo indigeno che abita nel Per\u00f9, composto da 40 famiglie. Vivono presso il basso fiume Huallaga e l'alto Samiria, e anche presso il tributario destro del Mara\u00f1on.\nLingua.\nGli Aguano parlavano una lingua estinta non classificata, la lingua aguano. Secondo Ruhlen, questa lingua \u00e8 la stessa parlata dai Chamicuro (comunicazione personale del 1987). I Chamicuro dicono che la lingua degli Aguano non \u00e8 la stessa, spiegando che quegli indigeni parlavano quechua."}
{"id": "2641474", "revid": "599013", "url": "https://it.wikipedia.org/wiki?curid=2641474", "title": "Olathe", "text": ""}
{"id": "2641475", "revid": "147575", "url": "https://it.wikipedia.org/wiki?curid=2641475", "title": "Mockumentary", "text": ""}
{"id": "2641477", "revid": "19330", "url": "https://it.wikipedia.org/wiki?curid=2641477", "title": "Strumyani", "text": ""}
{"id": "2641479", "revid": "19330", "url": "https://it.wikipedia.org/wiki?curid=2641479", "title": "Yakoruda", "text": ""}
{"id": "2641480", "revid": "124958692", "url": "https://it.wikipedia.org/wiki?curid=2641480", "title": "Luca Bonaffini", "text": "Biografia.\nCompositore di musiche e autore di testi per canzoni, Luca Bonaffini si \u00e8 affermato intorno alla fine degli anni 80 come collaboratore fisso di Pierangelo Bertoli, firmando per lui molti brani in album di successo, tra le quali \"Chiama piano\", all'interno dei quali compare anche come cantante, armonicista e chitarrista.\nAltre canzoni sue sono state interpretate anche da Patrizia Bulgari, Flavio Oreglio, Sergio Sgrilli, Fabio Concato, Nek, Claudio Lolli e ha scritto testi teatrali insieme a Dario Gay ed Enrico Ruggeri.\nHa pubblicato, come cantautore, diversi album aventi un unico filo conduttore, affrontando tematiche impegnate e sociali; ha vinto il premio Rino Gaetano (1988) \"Targa critica giornalistica\" e il Premio Quipo (1999) al Meeting delle Etichette Indipendenti di Faenza (miglior progetto multimediale); ha partecipato al \"Festival del Teatro Canzone - Premio Giorgio Gaber\" (2005) e due volte al Premio Tenco (edizioni 2008 e 2012).\nNel 2013 ha debuttato come scrittore con il libro \"La notte in cui spunt\u00f2 la luna dal monte\" (edito da PresentArtS\u00ec), ispirato al suo incontro con Pierangelo Bertoli. Nel 2015 Mario Bonanno ha pubblicato un libro dedicato ai suoi trent'anni di carriera, intitolato \"La protesta e l'amore. Conversazioni con Luca Bonaffini\" (edito da Gilgamesh editrice)\".\nNel marzo del 2018 ha costituito la Long Digital Playing Srls, etichetta discografica, edizioni musicali, centro di progettazione, consulenza e organizzazione artistica con la mission di offrire al panorama della discografia italiana e internazionale uno strumento di dialogo tra il mercato e gli artisti, dotandosi di mezzi per poter produrre, promuovere e distribuire progetti musicali sia tramite supporto fisico (CD, vinile etc) sia attraverso le piattaforme digitali."}
{"id": "2641482", "revid": "767487", "url": "https://it.wikipedia.org/wiki?curid=2641482", "title": "Goldst\u00e4nder", "text": "Goldst\u00e4nder \u00e8 il terzo album da solista del rapper tedesco B-Tight.\nTracce.\nCD 1\nCD 2"}
{"id": "2641483", "revid": "287204", "url": "https://it.wikipedia.org/wiki?curid=2641483", "title": "Le Rire", "text": "Le Rire \u00e8 stata una rivista francese di satira politica e sociale. Fondata a Parigi durante la Belle \u00c9poque da Felix Juven, usc\u00ec dall'ottobre 1894 al 1950 ed ebbe subito un ruolo nell'affare Dreyfus.\nStoria.\n\"Le Rire\" fu una delle testate che ospit\u00f2 i maggiori artisti del tempo, come Th\u00e9ophile Steinlen, Henri de Toulouse-Lautrec, Jean-Louis Forain.\nLanci\u00f2 anche importanti autori e disegnatori, come il franco-spagnolo Manuel Luque, che fu anche pittore impressionista, Adolphe Willette, disegnatore e incisore, Ren\u00e9 Georges Hermann-Paul, Juan Gris, in seguito pittore cubista, Lucien Metivet, Georges Meunier, Joaqu\u00edn Xaudar\u00f3, Leonetto Cappiello, Albert Guillaume, Jules Grandjouan e Jules-Alexandre Gr\u00fcn.\nLuoghi di consultazione.\nPresso il Museo di Arte Povera di Sogliano al Rubicone provincia di Forl\u00ec Cesena, collezione Roberto Parenti, \u00e8 possibile consultare e ammirare queste piccole opere d'arte, riviste piene di storia e di gusto per la grafica."}
{"id": "2641485", "revid": "110157", "url": "https://it.wikipedia.org/wiki?curid=2641485", "title": "Erie (Pennsylvania)", "text": "Erie () \u00e8 un comune (\"city\") degli Stati Uniti d'America e capoluogo della contea di Erie nello Stato della Pennsylvania. Al censimento del 2010, la citt\u00e0 contava abitanti, il che la rende la quarta citt\u00e0 pi\u00f9 popolosa dello stato e la pi\u00f9 grande citt\u00e0 della Pennsylvania nord-occidentale.\nGeografia fisica.\nSecondo lo United States Census Bureau, ha un'area totale di .\nStoria.\nGli Irochesi e i Seneca occuparono per secoli la terra oggi nota come Erie. I francesi costruirono Fort Presque Isle nel 1753, una guarnigione per la lotta contro gli inglesi. Il termine \"\"presque isle\" significa penisola in francese (letteralmente \"quasi un'isola\"\"), e si riferisce al pezzo di terra appena dentro il lago Erie ora noto come Presque Isle State Park. Quando il forte fu abbandonato dai francesi nel 1760, signific\u00f2 abbandonare il loro ultimo rifugio ad ovest del fiume Niagara, gli inglesi occuparono lo stesso anno, tre anni prima della fine della guerra dei sette anni nel 1763.\nSociet\u00e0.\nEvoluzione demografica.\nSecondo il censimento del 2010 la citt\u00e0 contava abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 74,99% di bianchi, il 16,84% di afroamericani, il 6,88% di ispanici, lo 0,29% di nativi americani, l'1,49% di asiatici, lo 0,05% di oceaniani, il 2,45% di altre etnie e il 3,89% di due o pi\u00f9 etnie. "}
{"id": "2641492", "revid": "767487", "url": "https://it.wikipedia.org/wiki?curid=2641492", "title": "Steve Jay", "text": "Biografia.\nDopo aver completato in Florida gli studi di composizione, trascorse due anni e mezzo per studiare le percussioni in Niger, dove effettu\u00f2 alcune incisioni. Indebolito dalla malaria e da parassiti intestinali, decise di ritornare negli Stati Uniti.\nSi trasfer\u00ec a Los Angeles dove si sottopose senza successo a un provino per Frank Zappa. Insieme all'amico Jim West, fece poi un'audizione per \"Weird Al\" Yankovic, con il cui gruppo suona tuttora come bassista ufficiale.\nAssieme a Pete Gallagher ha fondato il duo etno-funk \"Ak &amp; Zuie\", ma ha anche inciso diversi album solisti."}
{"id": "2641493", "revid": "262457", "url": "https://it.wikipedia.org/wiki?curid=2641493", "title": "G\u0101oz\u01d4", "text": ""}
{"id": "2641494", "revid": "216538", "url": "https://it.wikipedia.org/wiki?curid=2641494", "title": "Casting (sport)", "text": ""}
{"id": "2641495", "revid": "599013", "url": "https://it.wikipedia.org/wiki?curid=2641495", "title": "Cara Black", "text": " Specialista nel doppio, ha raggiunto per la prima volta la vetta nel ranking WTA nel 2005, mentre in singolare la posizione numero 31 \u00e8 stata il suo miglior piazzamento.\nBiografia.\nSuo padre Don, ora deceduto, \u00e8 stato un allenatore di tennis; sua madre, Velia, \u00e8 un'insegnante; i fratelli maggiori, Byron e Wayne, sono anch'essi tennisti professionisti.\nCara ha sposato l'ex giocatore australiano di football Brett Stephens il 2 dicembre 2006 allo Spurwing Island sul Lago Kariba, in Zimbabwe; il loro primogenito, Lachlan Alexander, \u00e8 nato il 26 aprile 2012.\nCarriera.\nSpecialista del doppio, in questa specialit\u00e0 ha vinto ben 60 titoli WTA, di cui 5 titoli del Grande Slam e 3 WTA Finals. Nel singolare, invece, vanta un solo titolo. Ha rappresentato lo Zimbabwe alle Olimpiadi del 2004, dove \u00e8 uscita al secondo turno.\nIn Fed Cup ha giocato per lo Zimbabwe dal 1994 fino al ritiro.\nLa Black ha vinto un totale di 10 titoli del Grande Slam tra doppio e doppio misto. Vincendo il titolo di doppio misto agli Australian Open 2010, \u00e8 diventata, dopo Martina Navr\u00e1tilov\u00e1 e Daniela Hantuchov\u00e1, la terza donna nell'era Open ad aver completato il \"Career Grand Slam\" di doppio misto, risultato sfiorato anche nel doppio dove ha vinto tre tornei Slam su quattro: agli Open di Francia del 2005 ha perso in finale."}
{"id": "2641496", "revid": "1522738", "url": "https://it.wikipedia.org/wiki?curid=2641496", "title": "Wang Jingwei", "text": "Wang era inizialmente un membro dell'ala di sinistra del Kuomintang (KMT) e aveva creato un governo alternativo a Wuhan in opposizione al governo nazionalista di destra di Nanchino ma in seguito divenne anche lui rapidamente un anticomunista dopo che i suoi sforzi di collaborare con il Partito Comunista Cinese (PCC) terminarono in un fallimento. Il suo orientamento politico vir\u00f2 completamente verso la destra dopo la sua alleanza con i giapponesi.\nWang fu uno stretto collaboratore di Sun Yat-sen negli ultimi venti anni di vita di Sun. Dopo la morte di Sun nel 1925 Wang entr\u00f2 in conflitto con Chiang Kai-shek per il controllo sul Kuomintang ma perse. Wang rimase dentro al partito, ma continu\u00f2 a criticare la linea politica di Chiang fino allo scoppio della seconda guerra sino-giapponese nel 1937, quando accett\u00f2 l'invito dell'Impero giapponese a formare un governo collaborazionista stabilito a Nanchino. Wang serv\u00ec come capo di Stato di questo Stato fantoccio giapponese fino alla sua morte nel 1944, poco prima della fine della seconda guerra mondiale. Nonostante Wang sia ancora ricordato come un importante contributore alla rivoluzione Xinhai, la sua collaborazione con il Giappone \u00e8 oggetto di dibattito accademico, ma le pubblicazioni e narrazioni spesso lo hanno dipinto e lo dipingono tutt'ora come un traditore del popolo cinese, della guerra di resistenza all'invasore e della Nazione.\nBiografia.\nNoto alla storia con il nome di Wang Jingwei, fu un personaggio politico cinese, nato nel Guangdong, pi\u00f9 precisamente nel Distretto di Sanshui nella citt\u00e0 di Foshan. La sua famiglia era originaria di Shanyang, nel Zhejiang, oggi nel distretto di Shaoxing. Durante la giovinezza divenne abile assistente dell'organizzazione rivoluzionaria di Sun Yat-sen, il Tongmenghui.\nNel 1910 venne imprigionato, a causa di un fallito tentativo di assassinare Zai Feng, reggente della dinastia Qing. In prigione, grazie al suo temperamento calmo e generoso, ottenne grande ammirazione negli ambienti idealisti della rivoluzione. Grazie alla mediazione di Suqinzhu Shanshi, la richiesta di condanna a morte venne commutata in ergastolo. Verr\u00e0 rilasciato un anno dopo, dopo il successo della rivoluzione Xinhai del 1911 che pose fine alla bimillenaria monarchia imperiale cinese, in quel momento sorretta dalla dinastia Qing.\nJingwei era determinato a portare avanti l'ideale della rivoluzione, ma non divenne mai ufficiale del governo, n\u00e9 membro dell'assemblea legislativa, dato che and\u00f2 a studiare in Francia. Tuttavia, ben presto fu convocato da Sun Yat-sen, e ritorn\u00f2 in Cina per denunciare il \"Movimento di protezione costituzionale\" di Yuan Shikai. Come dirigente del partito rivoluzionario, Wang ricopr\u00ec importanti cariche nel governo: presidente del comitato permanente del governo cinese, presidente del comitato per le questioni militari, capo del dipartimento amministrativo, vicepresidente delle conferenze sulla difesa nazionale, vicedirettore generale. Sebbene rappresentasse l'ala di sinistra del Kuomintang e fosse di idee progressiste, era un anticomunista.\nAll'inizio della seconda guerra sino-giapponese era il pi\u00f9 importante oppositore di Chiang Kai-Shek e durante il conflitto propose di trattare con il governo giapponese. Ritenuto un traditore, fu oggetto di un tentato assassinio da parte di alcuni esponenti del Kuomintang nel 1939. Nel marzo 1940 fu nominato capo del governo collaborazionista con base a Nanchino; scopo del governo era di incitare il popolo cinese a patteggiare un'equa resa al Giappone, piuttosto che di resistere ad oltranza come voleva il Kuomintang.\nQuando fu creata la Repubblica di Nanchino, sotto il controllo dell'Impero giapponese, Wang ne divenne il presidente, per cui storicamente viene considerato un \"grande traditore\" \"(\"hanjian\")\" del popolo cinese, tanto da essere paragonato al collaborazionista norvegese Vidkun Quisling, che si era posto al servizio di Hitler durante la seconda guerra mondiale. Wang mor\u00ec nel 1944, mentre era in Giappone per medicarsi le ferite ricevute nell'attentato di cinque anni prima, a causa di complicazioni mediche. Con il suo decesso il governo collaborazionista inizi\u00f2 presto a sfaldarsi; al termine della guerra la sua tomba a Nanchino venne distrutta dai seguaci di Chiang Kai-Shek."}
{"id": "2641503", "revid": "36426", "url": "https://it.wikipedia.org/wiki?curid=2641503", "title": "Vescovo di B\u00e9ziers", "text": ""}
{"id": "2641507", "revid": "287204", "url": "https://it.wikipedia.org/wiki?curid=2641507", "title": "Campionato di pallacanestro svizzero 2009-2010", "text": "Caratteristiche del campionato di pallacanestro svizzero 2009-2010."}
{"id": "2641508", "revid": "599013", "url": "https://it.wikipedia.org/wiki?curid=2641508", "title": "Chiesa di Santa Maria Assunta al Serro", "text": "La chiesa di Santa Maria Assunta al Serro \u00e8 un edificio religioso del quartiere genovese di San Quirico, nella val Polcevera. La sua comunit\u00e0 parrocchiale fa parte del vicariato di Bolzaneto dell'arcidiocesi di Genova.\nStoria e descrizione.\nL'opera di edificazione fu avviata il 1\u00ba novembre del 1951 con la benedizione della prima pietra da parte dell'arcivescovo di Genova Giuseppe Siri; egli stesso comp\u00ec la solenne consacrazione il 23 aprile del 1960. In realt\u00e0 la prima pietra era stata posta nel 1951 dall'allora arcivescovo Siri non sulla sponda sinistra del Polcevera dove oggi sorge la chiesa, ma sulla sponda destra, esattamente di fronte, nella localit\u00e0 Ca' di Sette, dove gi\u00e0 esisteva una modesta cappella che dipendeva dalla parrocchia di San Biagio.\nPoi quell'area fu occupata dalla raffineria ERG, di conseguenza la cappella provvisoria fu demolita e la chiesa venne edificata di fronte, sulla sponda opposta del torrente. Fu eretta in parrocchia con decreto arcivescovile del 2 aprile 1961, in vigore dal 21 maggio.\nLa chiesa ha una struttura portante in calcestruzzo armato con tamponamenti in in mattoni pieni a vista sia sulla facciata principale che su quelle laterali, tranne una fascia con intonaco civile sopra alla porta d'ingresso in cui \u00e8 evidenziata una grande croce. Internamente \u00e8 ad aula unica con abside semicircolare e una grande cupola con rivestimento in lastre di rame. All'interno si trova una Via Crucis dello scultore siciliano Francesco Messina (1900-1995)."}
{"id": "2641509", "revid": "36426", "url": "https://it.wikipedia.org/wiki?curid=2641509", "title": "Pietro Bonsi", "text": ""}
{"id": "2641510", "revid": "19330", "url": "https://it.wikipedia.org/wiki?curid=2641510", "title": "Tryavna", "text": ""}
{"id": "2641512", "revid": "19330", "url": "https://it.wikipedia.org/wiki?curid=2641512", "title": "Dryanovo", "text": ""}
{"id": "2641514", "revid": "104485", "url": "https://it.wikipedia.org/wiki?curid=2641514", "title": "Maketaton", "text": "&lt;-i-t:n:N5-Aa13:D36-V31:X1-&gt;\nMak.t Itn\n\"Maketaton\" (\"Protetta da Aton\")\nBiografia.\nNacque a Tebe come la sorella Merytaton, e come lei entro il quinto anno di regno del padre, e mor\u00ec giovane ad Akhetaton, probabilmente di parto, nell'anno 14\u00b0 di regno del padre. Anche se, posta la scarsit\u00e0 di fonti sul periodo amarniano, non \u00e8 possibile stabilire chi fosse il marito o il figlio, alcuni hanno ipotizzato che poteva trattarsi di Tutankhamon, anche se tale teoria si \u00e8 rivelata poi errata. Una teoria alternativa sulla sua morte chiama in causa una grave epidemia che colp\u00ec l'Egitto tra il 12\u00ba e il 15\u00ba anno di regno di Akhenaton; da tale periodo molti nobili - tra cui la regina madre Tiye, le principesse Neferneferure e Setepenra - scompaiono dalle fonti.\nIl suo funerale \u00e8 rappresentato nella tomba reale di Amarna e, stando ai nuovi canoni dell'arte amarniana, mostra i genitori Akhenaton e Nefertiti in preda a un grande e scomposto dolore."}
{"id": "2641516", "revid": "827882", "url": "https://it.wikipedia.org/wiki?curid=2641516", "title": "Hwang Seong Kyung", "text": ""}
{"id": "2641527", "revid": "6923", "url": "https://it.wikipedia.org/wiki?curid=2641527", "title": "Bremer Vulkan", "text": "Bremer Vulkan \u00e8 stato un cantiere navale tedesco di Brema, fondato nel 1893, quando un gruppo di investitori rilev\u00f2 un precedente cantiere che era stato aperto il 21 settembre 1805.\nNel corso della prima guerra mondiale vennero costruiti alcuni sommergibili della Kaiserliche Marine e nel corso della seconda guerra mondiale 74 sommergibili Tipo VII della Kriegsmarine. Il cantiere fu oggetto dei bombardamenti alleati nel corso del secondo conflitto mondiale e al termine della guerra venne utilizzato dai vincitori come campo di concentramento.\nDopo la guerra a partire dagli anni cinquanta vennero realizzati varie navi, passeggeri da carico e militari, tra cui alcune classi navali per la Bundesmarine e la Deutsche Marine.\nIn seguito a una bancarotta nel 1996, il cantiere nel 1997 \u00e8 stato costretto alla chiusura."}
{"id": "2641528", "revid": "63756", "url": "https://it.wikipedia.org/wiki?curid=2641528", "title": "Automazione industriale", "text": ""}
{"id": "2641531", "revid": "767487", "url": "https://it.wikipedia.org/wiki?curid=2641531", "title": "Il prezzo", "text": "Il prezzo \u00e8 un film del 1999 diretto da Rolando Stefanelli.\nPrimo lungometraggio a soggetto del regista, prodotto con il supporto del Ministero per i Beni e le Attivit\u00e0 Culturali, \u00e8 stato presentato al Courmayeur Noir in festival del 1999 ottenendo il premio alla miglior interpretazione per la protagonista Chiara Caselli e la menzione speciale della giuria. Il film ha avuta una ridotta distribuzione in sala nel 2000 e successivamente Stefanelli venne candidato per questo film al David di Donatello 2001 come miglior regista esordiente.\nTrama.\nRomano, scoperto di avere il fegato malridotto per l'abuso di alcool, lascia il lavoro d'insegnante e accetta la proposta del suo amico Italo di andare ad Amsterdam per ritirare una partita di hashish e portarla a Roma, nascosta in una Mercedes, all'interno di un doppiofondo montato da un altro complice, Alvaro. Il piano prevede che Romano si faccia accompagnare da una donna in modo da sembrare una coppia in viaggio e ridurre cos\u00ec il rischio di controlli. Romano decide di farsi accompagnare da Alba, che fino a otto mesi prima era la sua fidanzata, senza dirlo ad Italo e neppure alla propria attuale compagna, Arianna. Ad Alba, trentenne direttrice di un'agenzia fotografica, Romano racconta di essersi disintossicato e di lavorare come mercante d'arte, nascondendole il vero scopo del viaggio e cercando di apparire come una persona stabile e senza problemi di denaro. Prima dell'arrivo ad Amsterdam, i due fanno l'amore. Giunti a destinazione, Alvaro si occupa del carico mentre Romano incontra il fornitore, Edgar, che gli offre alcool, Viagra e la disponibilit\u00e0 di due donne. Romano accetta e quando rientra in albergo tra lui e Alba avviene una resa dei conti. Durante il viaggio di ritorno, quando sono gi\u00e0 in Italia, il doppiofondo si apre e i pacchetti di droga cadono lungo l'autostrada. Alba aiuta Romano a recuperare la droga ma quando si fermano in un autogrill ne approfitta per gettarla in un secchione e si fa dare un passaggio da un camionista. Romano rimane cos\u00ec senza ragazza e senza droga mentre Alvaro, che li ha seguiti, ha gi\u00e0 recuperata la merce: per\u00f2 c'\u00e8 ancora un prezzo da pagare per l'errore commesso dal corriere."}
{"id": "2641533", "revid": "36426", "url": "https://it.wikipedia.org/wiki?curid=2641533", "title": "San Salvatore a Camaldoli", "text": ""}
{"id": "2641538", "revid": "106908", "url": "https://it.wikipedia.org/wiki?curid=2641538", "title": "Isola Marcus", "text": ""}
{"id": "2641543", "revid": "729019", "url": "https://it.wikipedia.org/wiki?curid=2641543", "title": "Aeroporto Internazionale Sir Seewoosagur Ramgoolam", "text": "L'Aeroporto Internazionale Sir Seewoosagur Ramgoolam \u00e8 un aeroporto situato a 48\u00a0km a sud est di Port Louis, in Mauritius. \u00c8 intitolato al politico mauriziano Seewoosagur Ramgoolam.\nL'aeroporto \u00e8 hub per la compagnia aerea Air Mauritius."}
{"id": "2641548", "revid": "297059", "url": "https://it.wikipedia.org/wiki?curid=2641548", "title": "Sir Seewoosagur Ramgoolam International Airport", "text": ""}
{"id": "2641560", "revid": "1632387", "url": "https://it.wikipedia.org/wiki?curid=2641560", "title": "Ruination", "text": "Ruination \u00e8 il secondo album registrato in studio dalla band statunitense Job for a Cowboy, pubblicato nel 2009 dalla Metal Blade Records."}
{"id": "2641562", "revid": "194702", "url": "https://it.wikipedia.org/wiki?curid=2641562", "title": "D'Oria (famiglia)", "text": ""}
{"id": "2641569", "revid": "19330", "url": "https://it.wikipedia.org/wiki?curid=2641569", "title": "Balchik", "text": ""}
{"id": "2641571", "revid": "2210568", "url": "https://it.wikipedia.org/wiki?curid=2641571", "title": "Elisabetta Federica Sofia di Brandeburgo-Bayreuth", "text": "Biografia.\nAl tempo della sua nascita, il matrimonio dei suoi genitori seguitava ad essere pienamente intatto. Ad ogni modo, durante gli anni successivi, la coppia divenne sempre pi\u00f9 estranea ed il margravio Federico rivolse sempre pi\u00f9 attenzioni alla sua amante Wilhelmine von Marwitz, dama di compagnia della moglie. Elisabetta Federica Sofia era considerata per il suo tempo \"una delle donne pi\u00f9 belle di tutta la Germania\" come la descrisse Giacomo Casanova. Come figlia unigenita ella ebbe inoltre una rigida educazione e venne preparata ad un grandioso e nobile matrimonio.\nNel gennaio 1744 il duca Carlo II Eugenio di W\u00fcrttemberg si rec\u00f2 in visita a Bayreuth e si innamor\u00f2 perdutamente di Elisabetta. Suo zio, il re Federico II di Prussia, era molto contento di questo fatto a tal punto che fu lui per primo a spingere Carlo II Eugenio su questa linea, dal momento che lo conosceva personalmente come buon partito nei due anni, che egli aveva trascorso alla corte prussiana per essere educato.\nIl 26 settembre 1748, pertanto, Elisabetta Federica Sofia spos\u00f2 il duca Carlo Eugenio a Bayreuth. Il matrimonio fu una delle celebrazioni pi\u00f9 fastose della storia del margraviato, occasione nella quale venne aperto il nuovo teatro di corte (re-inaugurato dopo i restauri voluti dai genitori di Elisabetta) e venne coniata per i novelli coniugi una moneta commemorativa. Il matrimonio si present\u00f2 come un'accoppiata vincente tanto pi\u00f9 che la quindicenne duchessa non aveva alcuna influenza nella politica del proprio nuovo reame. Presto per\u00f2 Carlo II Eugenio abbandon\u00f2 ogni pretesa di fedelt\u00e0 ed inizi\u00f2 a spendere sempre pi\u00f9 tempo con la propria amante, il che inizi\u00f2 ad inasprire i rapporti nella coppia.\nIl 19 febbraio 1750 Elisabetta diede alla luce il suo unico figlio, una bimba, la principessa Federica Guglielmina Augusta Luisa Carlotta di W\u00fcrttemberg, che per\u00f2 mor\u00ec il 12 marzo 1751, poco dopo il proprio primo anno di vita. L'assenza di un erede maschio, inoltre, contribu\u00ec ad inasprire i rapporti tra i due coniugi. Dopo un soggiorno in Italia nel 1753, la coppia apparve stabile ed unita. Ad ogni modo, dopo il ritorno in patria, il duca riprese i propri incontri con l'amante e le dispute si riaccesero. Quando, nel 1756, Carlo II Eugenio diede ordine di arrestare dispoticamente un amico della moglie facendolo illegalmente imprigionare senza che lei lo sapesse, Elisabetta si stacc\u00f2 quasi completamente dal marito.\nDurante la Guerra dei sette anni, inoltre, Carlo Eugenio ader\u00ec all'alleanza con Austria e Francia contro la Prussia e l'Inghilterra e cos\u00ec facendo distrusse completamente ogni amichevole rapporto con il re prussiano. Quando, nell'autunno del 1756, Elisabetta si rec\u00f2 in visita alla madre a Bayreuth, si rifiut\u00f2 poi di tornare dal marito nel W\u00fcrttemberg, aprendo una chiara disputa sul loro matrimonio. Nel 1759, infine, si giunse ad un accordo tra le due parti: il matrimonio non sarebbe stato disciolto ed Elisabetta sarebbe rimasta \"de facto\" Duchessa di W\u00fcrtemberg pur risiedendo presso la madre. Carlo Eugenio avrebbe pagato talleri annui per il mantenimento della moglie, pur pretendendo di continuare a ricevere regolarmente aggiornamenti circa le attivit\u00e0 e la salute della moglie.\nDopo la morte del padre nel 1763, Elisabetta eredit\u00f2 il castello di famiglia presso Donndorf che ancora si trovava in costruzione e venne completato solo nel 1765. Qui ella si preoccup\u00f2 di rimodellare e rifornire di arredi interni il palazzo, seguendo il proprio gusto personale e nominandolo Schloss Fantaisie, nome col quale ancora oggi \u00e8 noto. Ella mor\u00ec al Castello Vecchio (\"Alten Schloss\") di Bayreuth, all'et\u00e0 di 46 anni. Come da suo testamento, ella venne sepolta nella cappella del Castello di Bayreuth (\"Schlosskirche Bayreuth\") assieme ai genitori."}
{"id": "2641572", "revid": "287204", "url": "https://it.wikipedia.org/wiki?curid=2641572", "title": "Bichi", "text": ""}
{"id": "2641573", "revid": "767487", "url": "https://it.wikipedia.org/wiki?curid=2641573", "title": "Jim West", "text": "\u00c8 conosciuto soprattutto per la collaborazione con il cantante statunitense \"Weird Al\" Yankovic.\nBiografia.\nNato a Toronto, in Canada, Jim cresce a Tampa, in Florida. Cominci\u00f2 a suonare la chitarra all'et\u00e0 di dodici anni e da quando aveva sedici anni cominci\u00f2 a suonare in varie band, spesso insieme a Steve Jay. Negli anni ottanta i due andarono a Los Angeles e vennero ammessi alla band di \"Weird Al\" Yankovic, ma Jim ancora oggi fa anche degli album da solista.\nWest vive nell'area di Los Angeles ma trascorre molti mesi alle Hawaii. Conserva ancora la cittadinanza canadese."}
{"id": "2641578", "revid": "287204", "url": "https://it.wikipedia.org/wiki?curid=2641578", "title": "Palazzo Rospigliosi Pallavicini", "text": "Palazzo Rospigliosi Pallavicini si trova in piazza del Carmine 21 a Firenze. \u00c8 sede del Collegio Missionario Femminile di San Francesco d'Assisi delle Suore Francescane Missionarie di Maria.\nStoria.\nOrigini.\nLa sistemazione urbanistica di piazza del Carmine risale al 1330. Il palazzo era un antico possedimento dei camaldolesi e nel catasto del 1427 venne dichiarato di propriet\u00e0 di Messer Michele d'Arrigo di Gardo, con dimensioni vicine a quelle attuali. Nel 1472 la casa venne venduta a Giacchinetto di Ricciardo Cavalcanti e nel 1472 \u00e8 acquistata da Niccol\u00f2 di Zanobi Borgherini per 1070 fiorini d'oro. A quell'epoca risale la creazione del tabernacolo su piazza Piatellina e la creazione del palazzo vero e proprio.\nXVI e XVII secolo.\nNel XVI secolo aveva raggiunto una tale importanza nel quartiere da venire raffigurato prospetticamente nelle piante cittadine dell'epoca, al pari dei pi\u00f9 importanti monumenti della zona, come il Carmine, San Frediano, la Nunziatina e San Salvatore a Camaldoli: per la vicinanza con Palazzo Pitti infatti veniva spesso abitato da importanti funzionari della corte granducale. In queste mappe si nota come il fronte sulla piazza fosse gi\u00e0 simile a quello odierno.\nNel 1574 fu comprato dalla coppia Ciro Alidosi e Elmellina Ciancolini, le cui propriet\u00e0 si estendevano fino all'attuale via del Leone. Essi curarono un restauro e un abbellimento generale del palazzo e del giardino che, come appare nella mappa del Buonsignori (1584) era all'epoca uno dei giardini privati d'Oltrarno.\nNel 1632, per l'incuria dei proprietari, il palazzo venne messo in vendita al Monte di Piet\u00e0, venendo acquistato tre anni dopo dal conte Lorenzo di Gio' del Mastro, condottiero per i Medici. In un registro delle anime della parrocchia di San Frediano del 1672 il palazzo risulta abitato dalla famiglia del marchese Andrea Alamanni. Nel 1786 venne ceduto al cavaliere Andrea de' Rossi di Bergamo, che per\u00f2 lo ridusse a uno stato di semiabbandono.\nI Ginori.\nSolo nel 1790 venne riscattato da Giuseppe di Lorenzo Ginori, che compr\u00f2 altre due case su piazza Piattellina permettendo un ingrandimento e una generale riedificazione. A quest'epoca risalgono gli affreschi del piano nobile, lo scalone in pietra con affreschi a monocromo e un lucernario. Il conte arricch\u00ec anche il giardino di piante esotiche e rare, secondo il gusto dell'epoca, installandovi, tra l'altro, un gazebo e una \"Kaffeehaus\". Un inventario botanico dell'epoca ricorda la presenza di limoni, aranci del Portogallo, ibiscus, bromeliacee, viole, mughetti, palmizi e varie piante ad alto fusto, tra cui ancora oggi esiste una magnolia settecentesca. In scomparse serre (dette \"stufe dislunghe\") venivano coltivate le ambite piante di ananasso, una golosa rarit\u00e0 del centro America che veniva di solito regalata agli amici. Inoltre si trovavano nel giardino tre grandi voliere con pavoni e fagiani dorati. L'acqua era convogliata in due vasche a muro e alimentava anche due fontane.\nI Ginori per\u00f2 non abitarono il palazzo, preferendo affittarlo a visitatori stranieri. Nel 1814 vi risiedette John Sandford e dal 1827 i signori Craufurd, liberali scozzesi che diedero ospitalit\u00e0 a numerosi patrioti. Qui, l'11 ottobre 1827, nacque Giorgina Craufurd, mogli di Aurelio Saffi, come ricorda una lapide sulla facciata. Tra le ospiti anglosassonici fu anche la celebre Lady Walpole, contessa di Oxford.\nI Pallavicini-Rospigliosi.\nNel 1834 il marchese Leopoldo Carlo Ginori-Lisci vendette il complesso al principe don Giulio Cesare Rospigliosi, che l'anno successivo, per questioni di eredit\u00e0 dinastiche, aggiunse al proprio nome quello dei Pallavicini: il doppio stemma \u00e8 tuttora visibile in facciata.\nL'Istituto religioso.\nNel 1901 arrivarono nel palazzo, come affittuarie, le Suore Francescane Missionarie di Maria, e nel 1910 fu istituito un pensionato universitario per studentesse, vista la domanda dopo l'apertura di nuove Facolt\u00e0 all'Universit\u00e0 di Firenze. Nel 1915 l'edificio fu destinato a ospedale militare assistito dalle suore coadiuvate da un colonnello medico e dalle crocerossine, richiedendo numerose trasformazioni dell'antica struttura. Nel 1921 il palazzo fu acquistato dalla societ\u00e0 \"Fribourgeoise\" che dieci anni dopo, il 28 febbraio 1931, ne fece dono alla Case Madre delle religiose, con sede in Roma.\nNel XX secolo lo scorcio del muro di recinzione del giardino, con il grande portone e gli alberi che spuntano sulla piazza, fu un soggetto amato da Ottone Rosai, che lo ritrasse ben otto volte. L'8 settembre 1943, su richiesta dell'arcivescovo Elia Dalla Costa, il convento fu nascondiglio per madri e bambine ebree, che per\u00f2 vennero prelevate dai nazi-fascisti il 27 novembre: di ottanta donne trenta vennero deportate ad Auschwitz e non fecero mai ritorno. Un bambino di dodici anni fu protetto nonostante le regole del convento non consentano l'accesso ai bimbi maschi: salvatosi, riusc\u00ec sessant'anni dopo a far conferire a Suor Ester Busnelli ed alla comunit\u00e0 di religiose la medaglia dei Giusti tra le nazioni.\nL'alluvione del 1966 fece vari danni, che richiesero importanti lavori di restauro, al termine dei quali era stata ricavata anche una cappella interna e un ampliamento del Pensionato Universitario. Nel 1995 il pensionato fu chiuso e il palazzo divenne Casa per Ferie per persone bisognose. Un restauro delle facciate e del tetto risale al 1996, mentre la scala e gli affreschi furono aggetto di cure nel 2000.\nArchitettura.\nLa facciata principale del palazzo, rivolta sulla piazza, \u00e8 composta da un doppio portale centrale incorniciato dal bugnato e da assi di finestre ai piani superiori. Sulla facciata si trova uno stemma e una targa che ricorda Giorgina Craufurd.\nAll'interno, nel cortile centrale, \u00e8 stato ricavato uno scalone, coperto da vetrata, che porta al primo e al secondo piano. Al piano nobile sono presenti alcune sale con decorazioni d'epoca, tra cui spicca un Salone ottocentesco con personificazioni delle Arti nei cassettoni del soffitto.\nGiardino.\nIl giardino \u00e8 oggi diviso in quattro riquadri verdi delimitati da siepi di bosso e muretti, separati da due vialetti a croce e quattro passaggi perimetrali. Quello del braccio ovest \u00e8 coperto da una galleria verde. Degli arredi sette-ottocenteschi resta solo una fontana a muro, ornata da un prospetto dorico-egizio di epoca neoclassica. Tra le specie presenti vi sono piccoli alberi, arbusti e firoi, come oleandri, nespoli, gelsomini e rose. Una grotticina artificiale, nell'angolo nord-est, accoglie oggi un'immagine mariana."}
{"id": "2641579", "revid": "36426", "url": "https://it.wikipedia.org/wiki?curid=2641579", "title": "Ibiscus", "text": ""}
{"id": "2641581", "revid": "36426", "url": "https://it.wikipedia.org/wiki?curid=2641581", "title": "Mughetti", "text": ""}
{"id": "2641583", "revid": "36426", "url": "https://it.wikipedia.org/wiki?curid=2641583", "title": "Palmizio", "text": ""}
{"id": "2641589", "revid": "322321", "url": "https://it.wikipedia.org/wiki?curid=2641589", "title": "Lessolo", "text": "Lessolo (\"L\u00e9ssoj\" in piemontese, dunque L\u00e9ssolo in italiano) \u00e8 un comune italiano di abitanti della citt\u00e0 metropolitana di Torino in Piemonte.\nStoria.\nLessolo viene citato per la prima volta in un documento del 1044. Nella zona sono stati per\u00f2 rinvenuti indizi che fanno pensare alla presenza di insediamenti salassi, romani e poi longobardi.\nLa parrocchia di San Giorgio fu istituita nel 1305. La chiesa di San Giorgio nella sua attuale struttura risale principalmente al XVIII secolo.\nUn ramo dei signori di Castellamonte, che comprendeva le famiglie Cagnis, Cognenco, Magnis, Capris, ebbe a lungo giurisdizione sul paese.\nSimboli.\nLo stemma del Comune di Lessolo \u00e8 stato concesso con decreto del presidente della Repubblica del 28 marzo 2007.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2641590", "revid": "729019", "url": "https://it.wikipedia.org/wiki?curid=2641590", "title": "Aeroporto Internazionale di Citt\u00e0 del Capo", "text": "L'Aeroporto Internazionale di Citt\u00e0 del Capo (IATA: CPT, ICAO: FACT) \u00e8 un aeroporto situato nei pressi di Citt\u00e0 del Capo, in Sudafrica.\nL'aeroporto \u00e8 hub per la compagnia aerea sudafricana South African Airways e dispone di 5 edifici terminal.\nFino a met\u00e0 degli anni novanta, l'aeroporto era dedicato al Primo ministro Daniel Fran\u00e7ois Malan."}
{"id": "2641591", "revid": "104458", "url": "https://it.wikipedia.org/wiki?curid=2641591", "title": "Cape Town International Airport", "text": ""}
{"id": "2641594", "revid": "1846281", "url": "https://it.wikipedia.org/wiki?curid=2641594", "title": "Jos\u00e9 Fernando Polozzi", "text": "Caratteristiche tecniche.\nGiocava come difensore centrale; ha giocato pi\u00f9 di ottanta partite nel Campeonato Brasileiro S\u00e9rie A. Era un difensore tecnico e dal buon senso della posizione, ma difettava nella rapidit\u00e0.\nCarriera.\nClub.\nPer due volte Polozzi gioc\u00f2 nelle giovanili del Ponte Preta per poi venire scartato, e la stessa cosa avvenne con il Guarani. Il Ponte Preta per\u00f2 gli diede una chance quando entrambi i difensori centrali titolari delle giovanili si infortunarono; il secondo posto nella Ta\u00e7a S\u00e3o Paulo de Juvenis del 1974 gli fece guadagnare l'ingresso in prima squadra.\nInizi\u00f2 a mettersi in evidenza durante il Campionato Paulista 1977, in cui la Ponte Preta si classific\u00f2 seconda. In coppia con Oscar, erano considerati tra i migliori centrali difensivi del Brasile.\nAcquistato dal Palmeiras nel 1979, si rivel\u00f2 spesso utile in occasione di calci d'angolo. Complice la scarsa stagione del club, le sue prestazioni calarono d'intensit\u00e0. Torn\u00f2 quindi alla Ponte Preta nel 1983 e gir\u00f2 diversi club minori, tornando brevemente al Parque Ant\u00e1rtica nel 1985, prima di ritirarsi nel Tiradentes, squadra del Distrito Federal, nel 1992.\nNazionale.\nHa giocato cinque partite per il , venendo incluso tra i convocati per il .\nAllenatore.\nUna volta ritiratosi, ha allenato tra le altre il Tup\u00e3 nel 1995 centrando la promozione al Campionato Paulista Serie A2 con il Guaratinguet\u00e1 nel 2004."}
{"id": "2641597", "revid": "69794", "url": "https://it.wikipedia.org/wiki?curid=2641597", "title": "Niccol\u00f2 Paganini", "text": "Continuatore della scuola violinistica italiana di Pietro Locatelli, Gaetano Pugnani e Giovanni Battista Viotti, \u00e8 considerato uno dei maggiori violinisti di sempre, sia per la padronanza dello strumento, sia per le innovazioni apportate in particolare allo \"staccato\" e al \"pizzicato\". La sua attivit\u00e0 di compositore fu legata a quella di esecutore.\nAncora oggi la sua figura \u00e8 circondata da leggende legate al suo prodigioso genio (talune anche alimentate dall'ambiente del romanticismo ottocentesco) ed al famoso patto col diavolo da lui siglato per ottenere la fama e l\u2019abilit\u00e0 necessaria per suonare il violino, contribuendo cos\u00ec a mitizzare la sua figura.\n\u00c8 considerato tutt\u2019oggi come il pi\u00f9 grande violinista della storia.\nBiografia.\nNacque a Genova il 27 ottobre del 1782 da una modesta famiglia originaria di Carro (nell'odierna provincia della Spezia). Il padre Antonio faceva imballaggi al porto ed era appassionato di musica; con la madre Teresa abitavano in Vico Fosse del Colle, al Passo della Gatta Mora, un \"caruggio\" di Genova nella zona di via del Colle. Fin dalla pi\u00f9 giovane et\u00e0 Niccol\u00f2 prese dal padre le prime lezioni di musica sul mandolino e, in seguito, fu indirizzato, sempre dal padre, allo studio del violino. Paganini \u00e8 considerato un autodidatta, in quanto i suoi due maestri furono di scarso valore e non ricevette che una trentina di lezioni di composizione da Gaspare Ghiretti. Malgrado ci\u00f2, all'et\u00e0 di 12 anni, gi\u00e0 si faceva ascoltare nelle chiese di Genova e diede un concerto nel 1795 al teatro di Sant'Agostino, eseguendo delle sue variazioni per chitarra e violino sull'aria piemontese \"La Carmagnola\", andate perdute.\nIl padre lo condusse a Parma nel 1796, all'et\u00e0 di 14 anni. Qui Niccol\u00f2 si ammal\u00f2 di polmonite e venne curato con il salasso, che lo indebol\u00ec e lo costrinse a un periodo di riposo nella casa paterna a Romairone, in val Polcevera, vicino a San Quirico dove studi\u00f2 anche fino a 10-12 ore al giorno su un violino costruito dal Guarneri, regalatogli da un ammiratore di Parma. Secondo talune fonti, si ritiene che tal strumento possa essere identificato con il Guarneri del Ges\u00f9 \u201cCarrodus\u201d del 1743, il quale, \u00e8 stato rinominato \u201cil Violino che Paganini ha perso al gioco\u201d, e che secondo tal logica ha poi portato Paganini a entrare successivamente in possesso, nel 1800 a Livorno, del suo Guarneri del Ges\u00f9 \u201cil cannone\u201d del 1743, del quale oltretutto (grazie a quanto rivelato da recenti studi effettuati sulle fibre del legno di ambedue gli strumenti), il carrodus risulta esser il violino gemello, poich\u00e9 ambedue fabbricati con il legno del medesimo albero.\nTale tesi (riguardo l\u2019identifica del primo violino appartenuto al maestro) risulta confermata da plurime circostanze: la prima \u00e8 quella che riguarda la minor notoriet\u00e0 degli strumenti di Guarneri rispetto a quelli di Stradivari che confermerebbe, a sua volta, l\u2019entrata in possesso del violino nelle mani del giovane Paganini tramite semplice donazione (i Guarneri infatti non erano visti come violini preziosi, come lo erano gli Stradivari), mentre l\u2019altra \u00e8 quella che si ricollega all\u2019aneddoto che accompagna il suddetto violino del \u201843 (del fatto che fu perso al gioco dal musicista stesso), lasciandolo senza uno strumento di sua propriet\u00e0 con cui esibirsi, per poi, in un secondo momento, \"portarlo a conoscere\u201d quello che sarebbe stato il suo strumento pi\u00f9 importante: il cannone del \u201842. Paganini imitava i suoni naturali, il canto degli uccelli, i versi degli animali, i timbri degli strumenti, come il flauto, la tromba e il corno. In seguito diede dei concerti nell'Italia Settentrionale e in Toscana. Raggiunta una portentosa abilit\u00e0, and\u00f2 di nuovo in Toscana, dove ottenne le pi\u00f9 calorose accoglienze. Nel 1801, all'et\u00e0 di 19 anni, interruppe la propria attivit\u00e0 di concertista e si dedic\u00f2 per qualche tempo all'agricoltura e allo studio della chitarra. In breve tempo divent\u00f2 virtuoso anche di chitarra e scrisse molte sonate, variazioni e concerti non pubblicati; insoddisfatto, si mise a scrivere sonate per violino e chitarra, trii e quartetti in unione agli strumenti ad arco. Paganini scriveva per chitarra a sei corde, che in quel periodo soppiant\u00f2 quella \"spagnola\" a cinque cori (quattro corde doppie e una singola nella parte alta detta cantino), e questo spiega il suo estro negli scoppiettanti pizzicati sul violino.\nAlla fine del 1804, all'et\u00e0 di 22 anni, riapparve a Genova, ma torn\u00f2 a Lucca l'anno successivo, dove accett\u00f2 il posto di primo violino solista alla corte della principessa di Lucca e Piombino Elisa Bonaparte Baciocchi, sorella di Napoleone I. Il 27 dicembre 1808 diresse i musicisti durante la tenuta del Grande Oriente d'Italia per l'affiliazione e l'amicizia col Grande Oriente di Francia, eseguendo un proprio inno massonico composto su parole del fratello Vincenzo Lancetti, scrittore (Cremona 1767 - Milano 1851), e nei verbali della tenuta la sua qualit\u00e0 di massone risulta esplicitamente. Quando Elisa Baciocchi, nominata granduchessa di Toscana, si trasfer\u00ec a Firenze nel 1809, Paganini la segu\u00ec, ma per un banale incidente se ne allontan\u00f2 e non volle pi\u00f9 tornarvi, malgrado i numerosi inviti. A Torino fu invitato a suonare nel castello di Stupinigi da un'altra delle sorelle dell'imperatore francese, Paolina Borghese.\nNella sua vita, Paganini percorse l'Italia tre volte, facendosi applaudire in numerose citt\u00e0. La prima di queste citt\u00e0 fu Milano nel 1813, a 31 anni, il 29 ottobre, al teatro Carcano. I critici lo acclamarono primo violinista al mondo. Qui nel giro di diversi anni diede 37 concerti, in parte alla Scala e in parte al Carcano. Nel marzo 1816 trionf\u00f2 nella sfida lanciatagli da Charles Philippe Lafont e due anni dopo ripet\u00e9 il trionfo in un confronto con Karol Lipi\u0144ski. Strinse amicizia con Gioachino Rossini e con Louis Spohr. Nel 1817, a 35 anni, suon\u00f2 a Roma, suscitando una tale impressione che il Metternich lo invit\u00f2 a Vienna. Ma, gi\u00e0 allora, le precarie condizioni di salute gli impedirono di realizzare quel progetto. Invece and\u00f2 al Sud, a Palermo, dove il 23 luglio 1825 vide la luce Achille (1825-1895), il figlio avuto con una \"mediocre cantante e per giunta nevrotica\", Antonia Bianchi (Como, 1800 - 1874). Paganini convisse con la Bianchi dal 1824 al 1828 prima che lei venisse sposata dal milanese Carlo Felice Brunati. Pur non ufficializzando mai il legame con la madre di suo figlio, Paganini tuttavia si dimostr\u00f2 affettuoso verso questo bimbo illegittimo, tanto che per averlo con s\u00e9 dovette sborsare 2 000 scudi alla madre e poi farselo riconoscere manipolando le sue conoscenze altolocate.\nNel 1828 finalmente and\u00f2 a Vienna, dove le lodi ai suoi concerti furono unanimi. L'imperatore Francesco II lo nomin\u00f2 suo virtuoso di camera. Dopo aver dato 20 concerti a Vienna, si rec\u00f2 a Praga, dove sorsero aspre discussioni sul suo valore. Compose anche dal 1817 al 1830 sei concerti per violino e orchestra (famoso il finale del secondo, detto \"La campanella\"); ritornato a Genova nel 1832 incominci\u00f2 la composizione dei famosi Capricci per violino e, nel 1834, una sonata per la grande viola, variazioni su temi di S\u00fcssmayr e Gioachino Rossini, serenate, notturni, tarantelle. La \"gran viola\" in questione \u00e8 uno speciale strumento a cinque corde, andato perduto, che Paganini aveva fatto produrre a Francesco Borghi, liutaio di Forl\u00ec, e che divenne nota anche col nome di \"controviola Paganini\".\nTra il 1832 e il 1833 si alterna tra Parigi e l'Inghilterra e conosce la giovane Charlotte Watson, figlia del suo accompagnatore al pianoforte, e se ne innamora. A Boulogne fissa un incontro con lei ma vi trova il padre e scoppia uno scandalo. Nel 1833 acquista nei pressi di Parma la grande Villa Gaione, con l'intenzione di trascorrervi i periodi di riposo tra una tourn\u00e9e e l'altra.\nLa malattia.\nIl 1834 segna l'inizio dei sintomi pi\u00f9 evidenti di una malattia polmonare all'epoca non diagnosticata, segnata da accessi di tosse incoercibile, che duravano anche un'ora, che gli impedivano di dare concerti e che lo spossavano in maniera debilitante, per la quale furono interpellati almeno venti fra i medici pi\u00f9 famosi d'Europa, ma che nessuno riusc\u00ec a curare. Il dottor Sito Borda, pensionato dell'Ateneo di Pavia, finalmente pose la diagnosi di tubercolosi e lo cur\u00f2 con un rimedio dell'epoca, il latte di asina. Solo in seguito propose medicamenti mercuriali e sedativi della tosse, tipici dell'epoca, con poco risultato e grossi effetti collaterali. I disturbi alla gola si presentarono molto tempo prima che insorgesse la laringite vera e propria e la necrosi dell'osso mascellare. Comunque la reazione di Paganini alla malattia fu molto dignitosa e composta; malgrado non avesse una grande opinione dei medici, che non erano riusciti a curarlo, si rivolgeva sempre con fiducia a qualcun altro, sperando di trovare un medico che potesse aiutarlo.\nNonostante la difficolt\u00e0 in cui si trovava, non si abbandon\u00f2 mai alla disperazione e in questi estremi frangenti dimostr\u00f2 una grande forza d'animo. Al tempo gli diagnosticarono una laringite tubercolare; dagli sforzi della tosse non poteva pi\u00f9 parlare e divent\u00f2 completamente afono. Gli faceva da interprete il figlioletto Achille di 15 anni, che si era abituato a leggergli le parole sulle labbra e quando anche questo non fu pi\u00f9 possibile, si mise a scrivere dei bigliettini, che sono stati conservati e sottoposti a esame grafologico. Achille, diventato adulto, cercher\u00e0 di dare continuit\u00e0 all'opera del padre, continuando a riordinare e a pubblicare le sue opere, autenticandone la firma. In seguito i nipoti, che non avevano conosciuto il nonno Niccol\u00f2, venuti in possesso dell'intera opera paganiniana, decideranno di venderla allo Stato e, solo dopo un rifiuto, metteranno l'opera all'asta.\nMorte e sepoltura.\nPaganini mor\u00ec il 27 maggio 1840 a Nizza in casa del presidente del Senato. Il vescovo di Nizza ne viet\u00f2 la sepoltura in terra consacrata per la sua fama di eretico. Il suo corpo fu quindi imbalsamato con il metodo Gannal e conservato nella cantina della casa dov'era morto. Dopo vari spostamenti, nel 1853 fu sepolto nel cimitero di Gaione e successivamente nel cimitero della Villetta di Parma.\nLa tecnica.\nNiccol\u00f2 Paganini fu il pi\u00f9 grande violinista dell\u2019Ottocento. Era dotato di una tecnica straordinaria e le sue composizioni erano considerate ineseguibili da un altro violinista. Era velocissimo, compiva salti melodici di diverse ottave, eseguiva lunghi passi con accordi che coprivano tutte e quattro le corde, alternava velocemente note eseguite con l\u2019arco e note pizzicate alla mano sinistra. Eseguiva anche misteriosi e spettrali armonici artificiali. Ogni tecnica era portata all'eccesso e le sue violente esecuzioni finivano quasi sempre con la volontaria e progressiva rottura delle corde e la conclusione del concerto sull'unica corda superstite, quella di sol.\nLa leggenda nera di Paganini.\nOltre che questa forte componente virtuosistica, a determinare il suo successo era anche il forte alone di mistero che circondava la sua figura. Su Paganini si diffusero infatti leggende infondate, ma credute da molti. Si diceva, per esempio, che avesse ucciso un rivale in amore e che in prigione gli fosse stato concesso di suonare il violino; con il passare del tempo avrebbe perso tutte le corde tranne quella di sol, costretto quindi a suonare solo su quella corda. Da questo aneddoto si faceva derivare la sua particolare bravura sulla corda di sol. Un aneddoto ben pi\u00f9 fantasioso e inquietante \u00e8 quello che raccontava di come Paganini fosse un assassino seriale e ricavasse le corde del suo violino dalle viscere delle sue vittime.\nIl patto col diavolo.\nLa figura di Paganini era spesso collegata a Satana: si diceva che avesse stipulato un patto con il diavolo per poter suonare in quel modo. In generale il violino stesso era considerato lo strumento del diavolo (nonostante fosse stato suonato anche da preti come Antonio Vivaldi, il \"prete rosso\"), si veda anche l'esecuzione paganiniana del difficile brano \"Il trillo del diavolo\". Questa associazione con il diavolo era aiutata dalla sua immagine: era scarno, a causa della sifilide, forse anche della sindrome di Marfan, e vestiva quasi sempre interamente di nero. Il viso era cereo e gli occhi rientrati nelle orbite; aveva perso tutta la dentatura a causa del mercurio somministrato per curare la sifilide e la bocca gli era cos\u00ec rientrata, mentre naso e mento si erano avvicinati (come gli anziani senza dentiera). La tubercolosi che lo uccise gli era costata anche la necrosi mascellare, ed era associata popolarmente da sempre anche al vampirismo. Quando Paganini suonava sul palcoscenico pareva a molti sembrare davvero uno scheletro in frac con un violino incastrato sotto la mascella.\nI \"Concerti\" per violino.\nI concerti per violino e orchestra presentano una singolarit\u00e0 di concezione, che alla loro epoca fu talvolta scambiata per esibizionismo esagerato. Le serie di accordi di difficile impostazione, i trilli e i salti di registro, sono dovuti anche al fatto che Paganini, per questioni economiche, voleva essere l'unico in grado di suonare la propria musica in modo da essere l'unico a potervici lucrare.\nVolendo mantenere segrete le partiture, le consegnava al direttore d'orchestra solo qualche ora prima dell'esecuzione. Questi aveva quindi la possibilit\u00e0 di studiarle solo per poco tempo; perci\u00f2 il compositore doveva limitarsi a un'orchestrazione di facile interpretazione (l'orchestra doveva infatti essere in grado di suonare il brano a prima vista).\nIn questo modo, gli assoli di violino risultano maggiormente complicati all'orecchio dell'ascoltatore che nel frattempo si \u00e8 abituato all'accompagnamento semplificato dell'orchestra. \nUn esempio di quanto detto lo si trova nel primo e nel secondo concerto per violino e orchestra. In particolare nel secondo, il movimento denominato \"la Campanella\" \u00e8 considerato dalla critica un capolavoro e venne trascritto per pianoforte da Franz Liszt.\n\"Paganini non ripete\".\nQuesto popolare detto ebbe origine nel febbraio del 1818 al Teatro Carignano di Torino, quando Carlo Felice, dopo aver assistito a un concerto di Paganini, fece pregare il maestro di ripetere un brano. Paganini, che subiva spesso lesioni ai polpastrelli ed amava improvvisare al momento le composizioni, quindi difficilmente ripetibili, gli fece rispondere il suo disappunto \u00abPaganini non ripete\u00bb. A seguito del rifiuto gli fu negato il permesso di eseguire un terzo concerto in programma. \nLa controversia caus\u00f2 l'annullamento dei concerti previsti a Vercelli e Alessandria. In due lettere inviate all'amico avvocato Luigi Guglielmo Germi scrisse: \u00abLa mia costellazione in questo cielo \u00e8 contraria. Per non aver potuto replicare a richiesta le variazioni della seconda Accademia, il Sig. Governatore ha creduto bene di sospendermi la terza\u2026\u00bb (il 25 febbraio 1818) e poi, ancora: \u00abIn questo regno, il mio violino spero di non farlo pi\u00f9 sentire\u00bb (l'11 marzo dello stesso anno). Tuttavia nel 1836 torn\u00f2 a suonare proprio a Torino per ringraziare Carlo Alberto per la concessione di legittimazione del figlio Achille.\n\u00abPaganini non ripete\u00bb assurse a vulgata usata tutt'oggi per motivare il rifiuto di ripetere un gesto o una frase.\nLe vicende delle opere di Paganini.\nNegli anni '70 dell'Ottocento Schubert di Amburgo, Ricordi e Schott pubblicarono alcuni titoli. Il resto giacque inedito a casa di Achille non avendo trovato altri editori. Poi tutto tacque finch\u00e9 nel 1908 gli eredi di Achille Paganini decisero di vendere allo Stato la collezione dei manoscritti inediti. La commissione governativa incaricata di esaminare i manoscritti diede parere negativo, cos\u00ec non vennero acquistati. Nel 1910 i manoscritti vennero acquistati all'asta da Leo Olschki che rivendette al collezionista di Colonia Wilhelm Heyer per il suo museo e divennero di fatto inconsultabili.\nL'asta comprendeva tutti i manoscritti tranne i tre residui concerti per violino e orchestra dei cinque allora conosciuti.\nAlcuni manoscritti facenti o non facenti parte dell'asta furono stampati nei primi decenni del secolo. Nel 1922 la Universal Edition di Vienna diede alle stampe alcuni pezzi per violino e pianoforte. L'editore Zimmermann di Francoforte sul Meno nel 1925 stamp\u00f2 26 composizioni per chitarra sola. Nel 1926 un'altra asta assegn\u00f2 i manoscritti a Fritz Reuther, un collezionista di Mannheim. Nel 1935 tocc\u00f2 a Schott e nel 1940 a Ricordi. Sempre Schott, nel 1952, estraendoli dalla collezione Reuter pubblic\u00f2 alcuni pezzi per violino e pianoforte. Zimmermann nel 1955 mand\u00f2 in stampa importanti composizioni cameristiche tratte dalla collezione postuma. Alcune composizioni furono pubblicate in Germania e Spagna nel 1956-57. Nel 1970 e 1971 la B\u00e8rben di Ancona pubblic\u00f2 alcuni inediti per violino e per chitarra. Nel 1971 il governo italiano acquist\u00f2 i 90 manoscritti e dal 1972 l'Istituto Italiano per la Storia della Musica ha gradualmente incominciato la pubblicazione degli inediti. Ora si trovano presso la Biblioteca Casanatense di Roma.\nIl Sesto Concerto, con grande probabilit\u00e0 scritto prima degli altri cinque, fu ritrovato, nella versione per violino e orchestra, nel 1972 da Edward Neill presso l'antiquario londinese Hermann Baron, e pubblicato in edizione critica l'anno successivo. Negli archivi del Comune di Genova il chitarrista Gabriele Zanetti nel 2017 ha reperito la versione per violino e chitarra la cui edizione \u00e8 stata pubblicata da Da Vinci di Osaka. All'inizio degli anni '90 del XX secolo fu infine ritrovato l'archivio del violinista e compositore Camillo Sivori in cui sono presenti 23 composizioni paganiniane, di alcune delle quali non si sospettava l'esistenza. Su incarico del comune di Genova le proff. Maria Rosa Moretti e Anna Sorrento nel 1982 stilarono il \"Catalogo tematico delle musiche di Niccol\u00f2 Paganini\" da qui la dicitura \"M.S.\" assegnata ufficialmente alle sue opere. Attualmente il catalogo supera i 130 numeri d'opera.\nPremio Paganini.\nPer promuovere l'attivit\u00e0 concertistica dei violinisti esordienti, dal 1954 si svolge annualmente (dal 2002 solo negli anni pari) a Genova, nel mese di ottobre, presso il Teatro Carlo Felice, il Concorso internazionale di violino Niccol\u00f2 Paganini, giunto nel 2015 alla 54\u00aa edizione.\nIl concorso, di notevole difficolt\u00e0 (al punto che talvolta il primo premio non viene assegnato), si articola in tre prove (nelle prime due l'ingresso in teatro \u00e8 libero), nel corso delle quali i concorrenti devono eseguire vari pezzi per violino solo o con accompagnamento di pianoforte e \u2013 nella finale \u2013 due concerti per violino e orchestra.\nIl 12 ottobre all'eventuale vincitore \u00e8 concesso l'onore di suonare il \"Cannone\", il famoso violino di Paganini, costruito nel 1743 dal liutaio Bartolomeo Giuseppe Guarneri, lasciato dal musicista alla sua citt\u00e0 natale onde fosse \u00abperpetuamente conservato\u00bb. Oggi \u00e8 conservato a Palazzo Doria-Tursi, Musei di Strada Nuova - Genova.\nCuriosit\u00e0.\nNell'ordinamento pre-vigente la legge di Riforma dei Conservatori di Musica n. 508/99, era obbligo all'esame di Diploma di violino presentare sei Capricci di Paganini a scelta tra i ventiquattro dell'Op. 1.\nNel 1796 un'epidemia di morbillo interess\u00f2 il nord Italia; a febbraio Paganini si ammal\u00f2 assieme alla sorellina Angela. Angela mor\u00ec mentre Niccol\u00f2 sar\u00e0 colto da complicanze: un'encefalite morbillosa con crisi catalettiche tali da farlo credere morto; fu la madre Teresa ad accorgersi di un piccolo movimento del figlio. L'encefalite morbillosa lascer\u00e0 segni indelebili sul sistema nervoso di Paganini, che si faranno sempre pi\u00f9 evidenti in et\u00e0 matura. Curiosamente, lo stesso fenomeno di morte apparente accadde anche nell'infanzia al musicista Liszt. \nSi ipotizza che Paganini fosse affetto da una sindrome marfanoide, patologia che colpisce il collagene della matrice extracellulare.\nQuesto spiegherebbe l'aracnodattilia (dita estremamente lunghe e mobili), che gli permise di arrivare a livelli di esecuzione tecnica insuperati. Persino i calchi delle sue mani fatti il giorno dopo la sua morte mostrano in modo inequivocabile la meccanica dei suoi virtuosismi: con l'estenuante esercizio quotidiano, assieme alla capacit\u00e0 dovuta alla sindrome di Marfan, poteva avvolgere il pollice attorno al mignolo e con una falcata di 25 centimetri per mano non stupisce il fatto che potesse avvolgere l'intera tastiera del suo violino con tanta rapidit\u00e0. Con dita cos\u00ec lunghe flessibili e allenate dalla pratica continua ed estenuante non era fisicamente possibile ripetere i suoi virtuosismi, se non in qualche raro caso dove la velocit\u00e0 esecutiva superava i limiti fisici degli esecutori.\nPer mostrare le sue doti di violinista, Paganini aveva l'abitudine di incidere le corde dei violini che utilizzava durante i concerti, in modo tale che si rompessero quasi tutte tranne l'ultima. Ci\u00f2 aveva lo scopo di mostrare la sua versatilit\u00e0. Il fatto che proprio la quarta corda fosse lasciata integra non \u00e8 casuale: il sol \u00e8 certamente la corda pi\u00f9 espressiva del violino e con il suo suono neutro permette di passare dal grave all'acuto in modo morbido, rendendo il suono modulabile. Forse anche per questo le corde delle note mi la e re vennero escluse: piegare l'archetto in modo tale da non toccare le altre corde non \u00e8 fisicamente possibile. Paganini un\u00ec la spettacolarit\u00e0 dell'esecuzione al dinamismo con questo piccolo trucco che galvanizzava le folle, un po' come Mozart che con trovate talvolta semplici quali coprire la tastiera o farsi bendare creava stupore. \nNon era il solo ad utilizzare questo metodo ma rimane certamente il pi\u00f9 famoso, come anche nel modificare l'accordatura sfumando i suoni e utilizzando la tecnica del pizzicato con la mano sinistra della scuola Maestrini che si usava solo in Italia, che venne usata da pochissimi perch\u00e9 ritenuta retaggio passato.\nUna lettera, che Paganini scrisse qualche giorno prima della sua morte, al figlio Achille dice: \"Voglio che la mia musica sia suonata nelle generazioni future cos\u00ec da vivere per sempre\"."}
{"id": "2641600", "revid": "174925", "url": "https://it.wikipedia.org/wiki?curid=2641600", "title": "Ramesseo", "text": ""}
{"id": "2641604", "revid": "116024", "url": "https://it.wikipedia.org/wiki?curid=2641604", "title": "Tecniche procreazione assistita", "text": ""}
{"id": "2641606", "revid": "110157", "url": "https://it.wikipedia.org/wiki?curid=2641606", "title": "Chiesa di San Martino di Murta", "text": "La chiesa di San Martino di Murta \u00e8 un luogo di culto cattolico di Genova, situato nel paese di Murta, frazione del quartiere di Bolzaneto. La sua comunit\u00e0 parrocchiale omonima fa parte del vicariato di Bolzaneto dell'arcidiocesi di Genova.\nStoria.\nLe prime notizie di una prima cappella a Murta, dedicata al santo Martino di Tours risalgono al XII secolo, quando viene citata nel Registro Arcivescovile delle decime del 1143, come dipendente dalla pieve di Rivarolo. Si ritiene comunque che la data di erezione del primitivo edificio sia molto pi\u00f9 antica, perch\u00e9 da quello stesso documento la sua presenza appare come una realt\u00e0 consolidata. In un successivo documento del luglio 1170 viene citato un certo prete Giovanni, curatore della chiesetta fino al 9 settembre 1179; nel 1202 \u00e8 citata come parrocchiale, ed \u00e8 indicato come rettore prete Pellegrino, che risulta ancora in carica nel 1210. Il 29 ottobre del 1244 l'arcivescovo di Genova Giovanni de' Rossi attribu\u00ec la chiesa al prete Oberto da Sestri, favorito dalla locale famiglia dei Camilla, patroni dell'edificio.\nNei secoli successivi la chiesa si arricch\u00ec di preziose opere d'arte grazie alla munificenza delle famiglie patrizie genovesi che erano solite trascorrere a Murta il periodo estivo.\nL'antica cappella fu completamente riedificata in stile barocco all'inizio del Settecento, dopo che nel 1693 era stato costruito il nuovo campanile. La chiesa fu ricostruita pi\u00f9 ampia e con un diverso orientamento (il nuovo edificio \u00e8 orientato da est a ovest, ruotato di 90 gradi rispetto alla precedente cappella ); il 29 giugno del 1711, alla conclusione dei lavori, la chiesa fu solennemente benedetta.\nLa chiesa cos\u00ec come tutto il paese di Murta, sub\u00ec gravi danni e la spoliazione di tutti gli arredi durante l'invasione dell'esercito austriaco nel 1746-1747; il prezioso dipinto di \"San Martino\", attribuito al pittore fiammingo Antoon van Dyck fu portato a Genova in tempo per salvarlo da una pi\u00f9 che probabile sottrazione da parte degli occupanti.\nI danni causati dalla guerra resero necessari nuovi lavori di restauro, iniziati subito dopo la partenza degli occupanti, nel luglio del 1747. A questi lavori contribuirono, nei limiti delle loro possibilit\u00e0, anche gli abitanti di Murta, bench\u00e9 molti di essi avessero viste distrutte anche le loro abitazioni. Nuovi lavori, consistenti nel prolungamento della chiesa di circa cinque metri e l'aggiunta di due altari, furono eseguiti nel 1777. L'edificio fu solennemente consacrato dall'arcivescovo Giovanni Lercari il 29 ottobre del 1781 che in questa circostanza le aggiunse come contitolari San Lorenzo e san Nicola di Bari.\nUlteriori abbellimenti e restauri, necessari tra l'altro per riparare i danni provocati da un fulmine, si attuarono nel XIX secolo, tra il 1852 e il 1860, con il contributo finanziario dei villeggianti. In questa circostanza fu eseguita una nuova decorazione per rimediare ad un precedente intervento del 1822 realizzato (\"con pessimo gusto\", scrive il Persoglio) a strisce rosse e successivamente coperto con bianco di calce nel 1841.\nIl territorio della parrocchia, un tempo assai vasto, fu notevolmente ridotto nel Novecento quando furono create quattro nuove parrocchie: Nostra Signora dell'Aiuto di Trasta (1927), Santissimo Nome di Ges\u00f9 di Geo di Ceranesi (1936), Santa Maria Assunta del Serro (1961) e soprattutto San Francesco alla Chiappetta di Bolzaneto, antico complesso conventuale, da sempre parte della parrocchia di Murta (1961).\nIn passato fu celebre una grandiosa rovere plurisecolare piantata accanto alla chiesa, che costituiva un importante punto di riferimento per la comunit\u00e0. In particolari occasioni tra i rami di quest'albero era allestito un originale punto di ristoro, come avvenne nel 1897, nel 15\u00ba centenario della morte di san Martino di Tours. Il grande albero, gi\u00e0 in fase di decadenza negli anni trenta del Novecento, croll\u00f2 definitivamente la notte tra il 28 ed il 29 agosto 1948, a causa di un forte temporale.\nDescrizione.\nLa chiesa, in stile barocco, la cui struttura attuale \u00e8 quella del rifacimento del 1710-1711, ha una semplice facciata; sopra il portale d'ingresso si trova un modesto dipinto murale raffigurante \"San Martino\" ed ai lati in due nicchie le statue dei compatroni \"San Nicola di Bari\" e \"San Lorenzo\".\nL'interno ha un'unica navata con sei altari laterali dedicati a sant'Agnese, san Lorenzo, sant'Isidoro, san Nicola di Bari, alla Madonna del Rosario e alla Madonna di Lourdes. Nel 1947 in una nicchia alla sinistra della navata \u00e8 stata collocata una statua della \"Madonna della Guardia\", per la quale vi \u00e8 a Murta una particolare devozione, trovandosi il paese a poca distanza dal santuario a lei dedicato, ben visibile da molte parti del territorio murtese.\nNella chiesa sono conservate tele seicentesche e settecentesche di notevole valore, tra le quali l'ancona di \"San Martino\", attribuita al pittore fiammingo Antoon van Dyck, attivo a Genova negli anni venti del Seicento. Il quadro fu salvato dal saccheggio del 1747, essendo stato messo al sicuro a Genova. Altro notevole dipinto \u00e8 quello raffigurante \"San Nicola di Bari\", opera settecentesca di Giuseppe Palmieri.\nNella chiesa \u00e8 presente un pregevole organo, fabbricato nel 1882 dagli organari Fratelli Lingiardi di Pavia, recentemente restaurato (2009). Alle pareti della navata sono collocati due grandi crocefissi da processione.\nDurante l'annuale festa della zucca tutti gli altari sono decorati con composizioni realizzate con fiori, frutta e zucche."}
{"id": "2641610", "revid": "339392", "url": "https://it.wikipedia.org/wiki?curid=2641610", "title": "Academy of St Martin-in-the-Fields", "text": ""}
{"id": "2641611", "revid": "729019", "url": "https://it.wikipedia.org/wiki?curid=2641611", "title": "Aeroporto Internazionale di Durban", "text": "L'Aeroporto Internazionale di Durban \u00e8 un aeroporto situato vicino a Durban, in Sudafrica.\nLa pista, gi\u00e0 scalo aeroportuale civile fino al 2010, \u00e8 utilizzata dalle vicine installazioni militari.\nNell'anno fiscale 2007 (da aprile 2007 a marzo 2008) ha visto transitare 4,4 milioni di passeggeri.\nL'aeroporto \u00e8 stato chiuso nel 2010, quando \u00e8 stato completato il nuovo aeroporto internazionale King Shaka."}
{"id": "2641612", "revid": "297059", "url": "https://it.wikipedia.org/wiki?curid=2641612", "title": "Durban International Airport", "text": ""}
{"id": "2641624", "revid": "74801", "url": "https://it.wikipedia.org/wiki?curid=2641624", "title": "Aeroporto di Christchurch", "text": "L'Aeroporto di Christchurch (in inglese: \"Christchurch Airport\") \u00e8 un aeroporto definito come \"internazionale\" dalle autorit\u00e0 dell'aviazione civile neozelandesi \"The Civil Aviation Authority of New Zaeland\" e situato nei pressi della citt\u00e0 di Christchurch, in Nuova Zelanda.\nL'aeroporto \u00e8 hub per la compagnia aerea Pacific Blue."}
{"id": "2641625", "revid": "287204", "url": "https://it.wikipedia.org/wiki?curid=2641625", "title": "Germaniawerft", "text": "Friedrich Krupp Germaniawerft, spesso semplicemente Germaniawerft, \u00e8 stato un cantiere navale tedesco con sede a Kiel ed uno dei pi\u00f9 importanti costruttori di U-Boot nel corso della seconda guerra mondiale.\nStoria.\nIl cantiere \u00e8 stato impiantato nel 1867 con la denominazione Norddeutsche Schiffbau-Gesellschaft presso Kiel e nel 1867 nello stabilimento venne costruito lo yacht SMS Hohenzollern del Kaiser Guglielmo II.\nIn seguito a bancarotta nel 1879 venne venduto e divenne propriet\u00e0 della \"M\u00e4rkisch-Schlesischen Maschinenbau und H\u00fctten-Aktiengesellschaft\" e in seguito a nuovi problemi finanziari alla fine del 1882 venne fondata una nuova compagnia con la denominazione Schiff und Maschinenbau Germania.\nNel 1896 il cantiere venne rilevato dai Krupp e nel 1902 assunse la denominazione Friedrich Krupp Germaniawerft.\nNegli anni precedenti il primo conflitto mondiale vennero costruite varie unit\u00e0 per la Kaiserliche Marine e nel corso del conflitto nel cantiere vennero costruiti 84 U-Boot.\nNegli anni precedenti la seconda guerra mondiale e durante il conflitto vennero realizzate svariate navi per la Kriegsmarine, tra cui l'incrociatore Prinz Eugen e sommergibili delle classi Tipo U 139, Tipo I, Tipo II, Tipo VII, Tipo X, Tipo XXIII, Tipo UB, Tipo UC, con l'ultimo sommergibile varato il 26 aprile 1945.\nDopo la guerra il cantiere, gravemente danneggiato, venne smantellato dagli alleati tra le proteste della popolazione. Alla fine degli anni sessanta il terreno dove sorgeva il cantiere venne acquistato dalla Howaldtswerke-Deutsche Werft e nello stabilimento sono state realizzate varie classi di sottomarini per diverse marine militari, tra cui gli U-212 sviluppati sulla base di un comune progetto con la Fincantieri, assieme ai battelli della Marina Militare italiana costruiti nello stabilimento del Muggiano."}
{"id": "2641626", "revid": "339392", "url": "https://it.wikipedia.org/wiki?curid=2641626", "title": "Christchurch International Airport", "text": ""}
{"id": "2641627", "revid": "1305772", "url": "https://it.wikipedia.org/wiki?curid=2641627", "title": "Starstrukk", "text": "Starstrukk \u00e8 il secondo singolo estratto dall'album \"Want\" del gruppo di musica elettronica 3OH!3.\nLa versione estratta dall'album \u00e8 stata pubblicata dalla Photo Finish Records il 9 luglio del 2009, mentre il 7 settembre dello stesso anno \u00e8 stata resa disponibile la versione che ha visto la collaborazione della popstar californiana Katy Perry. Su quest'ultima versione, pubblicata una settimana dopo anche su iTunes, \u00e8 stato girato il videoclip.\nSuccesso commerciale.\nIl singolo ha riscosso un discreto successo in Belgio, Finlandia, Irlanda e Polonia ed ha ottenuto un disco di platino negli Stati Uniti, un disco d'oro nel Regno Unito e due dischi di platino in Australia."}
{"id": "2641628", "revid": "1408685", "url": "https://it.wikipedia.org/wiki?curid=2641628", "title": "Jack-o'-lantern", "text": "Un Jack-o'-lantern \u00e8 una zucca lavorata a mano, tradizionalmente adoperata nei paesi anglosassoni durante la ricorrenza di Halloween. Privata della polpa interna, la zucca assume la forma di un involucro vuoto che, cesellato opportunamente, vuole richiamare la sagoma di un volto. Una fonte di luce, usualmente una candela, viene inserita all'interno della zucca. In seguito la calotta superiore, prima recisa, viene impiegata a mo' di coperchio, in maniera che il chiarore dello stoppino rischiari la sagoma dall'interno, mettendo in luce i tratti della sagoma intagliata.\nI Jack-o'-lantern venivano ricavati da grandi rape prima dell'introduzione della zucca dall'America.\nLa storia di \"Jack-o'-lantern\".\nL'usanza di Halloween \u00e8 legata alla famosa leggenda dell'irlandese Jack, un fabbro astuto, avaro e ubriacone, che una sera al pub incontr\u00f2 il diavolo. A causa del suo stato d'ebbrezza, la sua anima era quasi nelle mani del demonio, ma astutamente, Jack gli chiese di trasformarsi in una moneta promettendogli la sua anima in cambio di un'ultima bevuta. Mise poi rapidamente il diavolo nel suo borsello, accanto a una croce d'argento, cosicch\u00e9 egli non potesse ritrasformarsi. Per farsi liberare il diavolo gli promise che non si sarebbe preso la sua anima nei successivi dieci anni e Jack lo lasci\u00f2 andare. Dieci anni pi\u00f9 tardi, il diavolo si present\u00f2 nuovamente e questa volta Jack gli chiese di raccogliere una mela da un albero prima di prendersi la sua anima. Al fine di impedire che il diavolo discendesse dal ramo, il furbo Jack incise una croce sul tronco. Dopo un lungo battibecco, in cambio della libert\u00e0, il diavolo risparmi\u00f2 la dannazione eterna a Jack. Durante la propria vita, il fabbro commise cos\u00ec tanti peccati che, quando mor\u00ec, fu rifiutato dal Paradiso e presentatosi all'Inferno, venne scacciato dal diavolo che gli ricord\u00f2 il patto, ben felice di lasciarlo errare come anima tormentata. All'osservazione che era freddo e buio, il diavolo gli tir\u00f2 un tizzone ardente, che Jack posizion\u00f2 all'interno di una rapa che aveva con s\u00e9. Cominci\u00f2 da quel momento a vagare senza tregua alla ricerca di un luogo in cui riposarsi.\nDa allora Jack \u00e8 rappresentato con una zucca su cui viene intagliata una faccia.\nTradizioni simili in Italia.\nCaratteristiche molto simili ad Halloween si riscontrano nell'antica festa di Sant'Andrea celebrata a Martis e in altri comuni dell'Anglona e del Goceano, in Sardegna: la notte del 30 novembre gli adulti vanno per le vie del paese percuotendo fra loro graticole, coltelli e scuri allo scopo di intimorire i ragazzi e i bambini che nel frattempo vagano per le strade con delle sinistre zucche vuote intagliate a forma di teschio e illuminate all'interno da una candela. I giovani, quando vanno a bussare nelle case, annunciano la loro presenza battendo coperchi e mestoli e recitando un'enigmatica e minacciosa filastrocca in lingua sarda \"Sant'Andria muzza li mani!!...\" (Sant'Andrea mozza le mani) ricevendo in cambio, per questa loro esibizione, dolci, mandarini, fichi secchi, bibite e soldi\nL'uso delle zucche era ben presente anche nella cultura contadina della Toscana fino a pochi decenni fa, nel cosiddetto gioco dello \"zozzo\" (in alcune parti noto come \"morte secca,\" nei comuni di San Casciano e di Tavarnelle in Val di Pesa, provincia di Firenze, \u00e8 conosciuto come \"Poero Zozza\"). Nel periodo compreso tra agosto e ottobre (pi\u00f9 frequentemente d'estate) si svuotava una zucca, le si intagliavano delle aperture a forma di occhi, naso e bocca; all'interno della zucca si metteva poi una candela accesa. La zucca veniva poi posta fuori casa, nell'orto, in giardino ma pi\u00f9 spesso su un muretto, dopo il tramonto e per simulare un vestito le si applicavano degli stracci o addirittura un abito vero e proprio. In questo modo avrebbe avuto le sembianze di un mostro provocando un gran spavento nella vittima dello scherzo, in genere uno dei bambini, mandato fuori casa con la scusa di andare a prendere qualcosa. Si \u00e8 ipotizzato anche un parallelo tra lo \"zozzo\" e la rificolona.\nUna pratica identica era presente nel Lazio del nord, in anni precedenti la Seconda Guerra Mondiale, e da far risalire, tramite testimonianze indirette, quantomeno alla seconda met\u00e0 dell'Ottocento. La zucca intagliata ed illuminata veniva a volte chiamata \"La Morte\", o anche \"La Morta\" oppure \"Beccamorta\".\nL'uso di intagliare le zucche e illuminarle con una candela si ritrova anche in Lombardia e in Liguria, ad esempio nella cultura tradizionale di Riomaggiore nelle Cinque Terre, cos\u00ec come in Emilia ed in generale in tutta la pianura padana, dove fino alla fine degli anni '50 si svuotavano le zucche o si usavano normali lanterne ed illuminate da candele, venivano poste nei borghi pi\u00f9 bui ed anche vicino ai cimiteri e alle chiese. A Parma e nel Veronese tali luci prendono il nome di \"l\u00fcmera;\" anche e pi\u00f9 associato a fuochi fatui. Nel Polesine di \"lumassa: \u201cNella tradizione polesana i contadini utilizzavano la zucca per creare delle apparizioni scherzose delle anime dei defunti e per esorcizzare la paura della morte. La zucca veniva scavata all\u2019interno e venivano praticati dei fori, dove veniva posto un lume o una candela, per simulare l\u2019origine infera dello spirito, da cui il nome di \u201clumassa\u201d, (zucca contenente un lume). Le zucche \u201clumassa\u201d venivano poste in luoghi oscuri: molto spesso i burloni facevano apparire le \u201clumasse\u201d vicino ai cimiteri per far impaurire i viandanti di notte\u201d.\"\u00a0"}
{"id": "2641630", "revid": "1543377", "url": "https://it.wikipedia.org/wiki?curid=2641630", "title": "Ciclismo ai Giochi della I Olimpiade - Corsa in linea", "text": "La corsa in linea di ciclismo su strada dei Giochi della I Olimpiade fu uno degli eventi sportivi dei primi Giochi olimpici moderni, tenutasi ad Atene, il 12 aprile 1896.\nResoconto degli eventi.\nLa corsa era lunga 87 kilometri e consisteva nel pedalare fino alla citt\u00e0 di Maratona e ritornare ad Atene, arrivando al velodromo Neo Phaliron, seguendo lo stesso percorso della maratona di corsa. Sette ciclisti parteciparono all'evento, tra i quali il tedesco August Goedrich, il britannico Edward Battel (che lavorava come maggiordomo nell'ambasciata inglese ad Atene) e cinque greci. All'arrivo a Maratona, dovevano segnalare il loro passaggio per dimostrare di esservi transitati.\nAristeid\u012bs K\u014dnstantinid\u012bs fu primo a transitare al \"giro di boa\" presso Maratona; la sua bicicletta si ruppe nel ritorno verso Atene e Battel lo sopravanz\u00f2, prima che il greco fosse in grado di reperire un'altra bicicletta e di continuare. Sia Konstantinidis che Battel caddero di nuovo, prima del termine della gara, ma il britannico ebbe conseguenze peggiori e arretr\u00f2 in terza posizione, sopravanzato da Konstantinidis e da Goedrich. Molti altri ciclisti caddero: in totale Konstantinidis cadde tre volte, cos\u00ec come Goedrich, che dovette attendere una bicicletta sostitutiva."}
{"id": "2641634", "revid": "339392", "url": "https://it.wikipedia.org/wiki?curid=2641634", "title": "MerytAmon", "text": ""}
{"id": "2641636", "revid": "965226", "url": "https://it.wikipedia.org/wiki?curid=2641636", "title": "Ferruccio Fazio", "text": " \u00c8 stato Ministro della salute del Governo Berlusconi IV dal 2009 al 2011. \u00c8 stato pioniere in Italia nell'utilizzo della tomografia a emissione di positroni (PET) per attivit\u00e0 clinica e di ricerca. \u00c8 attualmente sindaco di Garessio.\nBiografia.\nFiglio di Cornelio Fazio, caposcuola della neurologia italiana, e nipote del senatore e partigiano Egidio Fazio, \u00e8 sposato con Margherita Colnaghi e ha due figli, Alessandro e Arianna. Si \u00e8 laureato in Medicina e Chirurgia presso l'Universit\u00e0 di Pisa nel 1968, nel 1970 ha ottenuto la specializzazione con lode in Medicina Nucleare e nel 1975 in Malattie dell'Apparato Respiratorio e Tisiologia.\nNel 1977, ha installato la prima PET in Europa all\u2019\"Hammersmith Hospital\" di Londra; nel 1988 la prima PET clinica in Italia all'Ospedale San Raffaele di Milano, mentre nel 2004 ha installato la prima Tomoterapia in Europa presso la stessa clinica.\nA Londra, tra il 1977 e il 1980 ha ricoperto il ruolo di Primario e Senior Lecturer in Medicina e Radiologia presso la Royal Postgraduate Medical School, Hammersmith Hospital, Universit\u00e0 di Londra.\nDal 1979 al 2008 \u00e8 stato Direttore del Servizio di Medicina Nucleare e di Radioterapia dell'Istituto Scientifico Ospedaliero S. Raffaele di Milano.\nDal 1981 al 1994 \u00e8 stato Segretario del Comitato Nazionale per le Scienze Biologiche e Mediche del C.N.R.\nDal 1983 al 1987 ha diretto il Centro Studi per la Neurofisiologia Cerebrale di Genova.\nTra il 1987 e il 1992 ha ricoperto il ruolo di Presidente del Consiglio Scientifico del Centro Studi per la Neurofisiologia Cerebrale di Genova.\nDal 1990 al 2014 \u00e8 stato Professore Ordinario di Diagnostica per Immagini e Radioterapia presso la Facolt\u00e0 di Medicina e Chirurgia dell'Universit\u00e0 di Milano-Bicocca.\nTra il 1991 e il 1994, ha presieduto il Progetto Finalizzato del CNR \"FATMA\" (Fattori di rischio delle malattie).\n\u00c8 stato Rappresentante del Ministero dell'universit\u00e0 e della ricerca nel Consiglio Sanitario Nazionale tra il 1991 e il 1993 e Rappresentante Italiano dell'European Neuroscience Program - European Science Foundation dal 1992 al 1994.\nNel 1992 \u00e8 stato insignito della Laurea Honoris Causa in Medicina e Chirurgia dall'Universit\u00e0 svedese di Lund.\nDal 1994 al 1996 \u00e8 stato Presidente dell'Associazione Italiana di Medicina Nucleare (A.I.M.N.).\nAl C.N.R. di Milano dal 1994 al 2002 ha diretto l'Istituto di Neuroscienze e Bioimmagini e dal 2002 al 2008 \u00e8 stato Direttore dell'Istituto di Bioimmagini e Fisiologia Molecolare.\nDal 2005 al 2008 ha ricoperto l'incarico di Presidente del Centro di Bioimmagini Molecolari dell'Universit\u00e0 di Milano-Bicocca mentre dal 2002 al 2008 \u00e8 stato Direttore del Centro di Eccellenza \"Laboratorio di Neuroimmagini Cliniche e Cognitive\" sempre presso l'Universit\u00e0 di Milano-Bicocca.\nDal 2005 al 2008 ha diretto il Consiglio di Amministrazione della Societ\u00e0 consortile \u201cLaboratorio di Tecnologie Oncologiche HSR-Giglio\u201d (LATO HSR-Giglio) di Cefal\u00f9.\nDal 2012 fino al 2013 \u00e8 stato Senior Advisor per McKinsey &amp; Company.\nDal 2012 al 2016 \u00e8 stato Presidente della Fondazione Toscana Gabriele Monasterio per la Ricerca Medica e di Sanit\u00e0 Pubblica.\nNel corso della sua carriera \u00e8 stato inoltre membro di diverse commissioni nazionali in Italia e all'estero: Ministero dell'Universit\u00e0 e della Ricerca, Ministero della Salute, Regione Lombardia, CNR, Universit\u00e0 di Milano, Lega Italiana per la Lotta contro i Tumori, Comitato olimpico nazionale italiano ecc.\nAttivit\u00e0 politica.\nDal 12 maggio 2008 al maggio 2009 \u00e8 stato sottosegretario di Stato al Lavoro, Salute e Politiche Sociali del quarto governo Berlusconi. Il 21 maggio 2009 gli \u00e8 stato attribuito il titolo di vice ministro con delega alla Salute. In seguito \u00e8 stato re-istituito il Ministero della salute e il 15 dicembre 2009 Fazio \u00e8 stato nominato ministro. \u00c8 rimasto Ministro della Salute fino al 16 Novembre 2011.\nAll'interno del Governo ha lavorato, in particolare, per: la riorganizzazione delle commissioni del Ministero della Salute, il piano nazionale delle liste di attesa per il triennio 2010-2013, la revisione dei Livelli Essenziali di Assistenza (LEA), la Legge 38 del 2010 sulle cure palliative e la terapia del dolore, l'accordo con la filiera distributiva del farmaco, l'implementazione della ricerca anche tramite accordi interministeriali per la costituzione di un fondo unico per la ricerca biomedica, il rafforzamento dell'AIFA (Agenzia Italiana del Farmaco), l'ottimizzazione del ruolo dell'AGENAS come soggetto imparziale di controllo della qualit\u00e0 delle prestazioni sanitarie, la revisione dell'Educazione Continua in Medicina (ECM), le attivit\u00e0 di partenariato europeo nell'area mediterranea, l'odontoiatria sociale garantita anche alla popolazione disagiata, la sicurezza dei parti naturali e cesarei e il piano nazionale prevenzione.\nNel 2009 \u00e8 stato nominato responsabile dell'unit\u00e0 di crisi per la sorveglianza e la prevenzione nei confronti del virus A H1N1.\nA tale proposito, il suo ministero \u00e8 stato censurato dalla Corte dei Conti per aver sottoscritto con la Novartis un contratto di fornitura di 24 milioni di dosi di vaccino a 184 milioni di euro, considerato troppo favorevole per l'azienda.\nNel 2011 ha lavorato anche per il Piano di indirizzo sulla riabilitazione che promuove un percorso assistenziale integrato per le persone con disabilit\u00e0 che prevede anche una definizione di un progetto riabilitativo individuale. Il Piano di indirizzo \u00e8 stato approvato il 10 febbraio 2011 dalla Conferenza Stato Regioni.\nA maggio 2019 viene eletto sindaco di Garessio, suo comune di nascita, in provincia di Cuneo.\nIl 20 aprile 2020 viene nominato dal Presidente della Regione Piemonte Alberto Cirio a capo della task force tecnica in affiancamento all\u2019Assessorato alla Sanit\u00e0 per la gestione della \"Fase 2\" dell\u2019emergenza COVID-19."}
{"id": "2641637", "revid": "767487", "url": "https://it.wikipedia.org/wiki?curid=2641637", "title": "Provincia di Quispicanchi", "text": "La provincia di Quispicanchi \u00e8 una delle 13 province della regione di Cusco nel Per\u00f9.\nConfina a nord con la provincia di Paucartambo e la regione di Madre de Dios, ad est con la regione di Puno, a sud con la provincia di Canchis e la provincia di Acomayo e a ovest con la provincia di Cusco e la provincia di Paruro.\nGeografia antropica.\nSuddivisioni amministrative.\n\u00c8 divisa in 12 distretti:"}
{"id": "2641638", "revid": "767487", "url": "https://it.wikipedia.org/wiki?curid=2641638", "title": "Jon Schwartz", "text": "\u00c8 conosciuto soprattutto per la collaborazione con il cantante statunitense \"Weird Al\" Yankovic e per la fondazione del sito internet di quest'ultimo.\nBiografia.\nSebbene sia nato a Chicago, Schwartz cresce a Phoenix. Nacque da una famiglia di musicisti: suo padre suona la fisarmonica, sua madre \u00e8 un insegnante di pianoforte e di canto e suo fratello \u00e8 Richard Bennett.\nSchwartz prese lezioni di batteria nel 1965, quando la sua famiglia si trasfer\u00ec a Los Angeles e decise di diventare un batterista professionista nella met\u00e0 degli anni settanta, quando cominci\u00f2 a far parte di alcune band.\nDal 1981 Schwartz fa parte della band di \"Weird Al\" Yankovic e suon\u00f2 in tutti i suoi concerti, tranne in quello del 2003 a causa di una malattia.\nAttualmente Schwartz vive con la moglie Leslie a Los Angeles."}
{"id": "2641639", "revid": "1714743", "url": "https://it.wikipedia.org/wiki?curid=2641639", "title": "Dorotea di Schleswig-Holstein-Sonderburg-Beck", "text": "Famiglia.\nDorothea era la maggiore dei tredici figli del duca Federico Luigi di Schleswig-Holstein-Sonderburg-Beck e di sua moglie, Luisa Carlotta di Schleswig-Holstein-Sonderburg-Augustenburg.\nDi tutti i figli della coppia, solo sette raggiunsero l'et\u00e0 adulta: Federico Guglielmo II, che eredit\u00f2 Beck alla morte del padre; Carlo Luigi, poi marito della contessa Anna Orzelska che eredit\u00f2 Beck alla morte del figlio del fratello maggiore; Filippo Guglielmo che mor\u00ec senza eredi nel 1729; Luisa Albertina che spos\u00f2 il conte di Seeguth-Stanislawsky; Pietro Augusto, che eredit\u00f2 Beck dal fratello maggiore; Sofia Enrichetta, Burgravia e contessa di Dohna-Schlobitten; e Carlotta, badessa di Quedlinburg.\nVita.\nA Reinfeld il 17 aprile 1709, Dorotea spos\u00f2 il margravio Giorgio Federico Carlo di Brandeburgo-Bayreuth, al quale diede cinque figli, due maschi e tre femmine.\nQuest'unione, per\u00f2, risult\u00f2 totalmente infelice. Nel 1716 ella venne accusata di adulterio ed imprigionata a Norimberga; otto anni dopo, nel 1724, il matrimonio tra i due venne formalmente disciolto, ma Dorotea rimase in prigione. Nel 1726, il suo ex marito ascese al trono e solo dopo la morte di questi, nel 1735, le venne consentito dal figlio di essere liberata.\nData ufficialmente per morta, ella si rec\u00f2 in Svezia dove visse con il nome di \"Dorothea von Ziedewitz\", dapprima come ospite del governatore di Brema e poi a Kalmar, ed infine presso la famiglia Lewenhaupt a St\u00e4fl\u00f6 dove mor\u00ec all'et\u00e0 di 76 anni."}
{"id": "2641640", "revid": "125427611", "url": "https://it.wikipedia.org/wiki?curid=2641640", "title": "Chiesa di Ognissanti (Firenze)", "text": "La chiesa di San Salvatore in Ognissanti (in breve di Ognissanti) \u00e8 un edificio di culto cattolico di Firenze, situato nell'omonima piazza.\nTradizionalmente di patronato della famiglia Vespucci, vi sono sepolti qui i suoi membri pi\u00f9 illustri.\nStoria.\nLe origini: gli Umiliati.\nLa chiesa, iniziata nel 1251 faceva parte del complesso conventuale degli Umiliati, un ordine giunto a Firenze da Alessandria nel 1239.\nAnche se la loro regola era stata approvata da papa Onorio III, l'ordine si era costituito nell'ambito dei movimenti pauperistici ai limiti dell'eresia. Gli Umiliati si affermarono come congregazione laica maschile e femminile, dedita alla perfezione evangelica e alla povert\u00e0, ma specialmente al lavoro che era parte integrante della vita dei religiosi, impegnati soprattutto nella lavorazione della lana e del vetro.\nA Firenze gli Umiliati si stabilirono prima fuori citt\u00e0, presso San Donato in Polverosa, quindi presso la chiesetta di Santa Lucia (1251), estendendo gradualmente le loro propriet\u00e0 fino a comprendere un oratorio sul \"borgo\" (cio\u00e8 su una strada fuori della vecchia cinta muraria), dove fecero costruire la loro chiesa \"ad honorem Sanctorum Omnium\" e il convento; il complesso venne portato a termine dal 1278 al 1294.\nLa zona era particolarmente adatta alla lavorazione della lana, perch\u00e9 all'altezza della porta alla Carraia, dove il Mugnone sfociava nell'Arno, c'era un'isoletta che formava un canale utile per ricavare l'energia idraulica per mulini e gualchiere. Per favorire tale sfruttamento, gli Umiliati costruirono la pescaia di Santa Rosa, insieme a un ricco sistema di canali. Il loro convento era dunque un vero e proprio centro del lavoro organizzato e il paesaggio urbano circostante venne caratterizzato da edifici legati all'attivit\u00e0 produttiva dei religiosi, assieme alle case per gli artigiani ed ai tiratoi dove si \"tirava\" la lana, cio\u00e8 la si lavava dopo la tintura e la faceva asciugare. Per il loro prestigio, alla fine del Duecento gli Umiliati furono chiamati a ricoprire importanti cariche pubbliche. Intanto la chiesa si andava arricchendo di opere d'arte di straordinario pregio, grazie anche al mecenatismo delle famiglie del quartiere, che avevano raggiunto una solida posizione economica e sociale.\nAll'inizio del Trecento la chiesa era cos\u00ec ricca da intraprendere un prestigioso programma decorativo, che aveva il fulcro nell'attivit\u00e0 di Giotto: intorno al 1310 veniva posta sull'altar maggiore la \"Maest\u00e0\" ora agli Uffizi, la \"Croce dipinta\" e, dal distrutto coro dei monaci, la \"Dormitio Virginis\" oggi a Berlino.\nIn quegli anni Ognissanti era anche un fervido centro dell'attivit\u00e0 politica repubblicana: qui si radunarono i congiurati contro Giano della Bella, tra i quali c'era anche Dino Compagni.\nIl Quattrocento.\nNel Quattrocento, lavorarono in Ognissanti Sandro Botticelli (che nella chiesa \u00e8 sepolto) e Ghirlandaio.\nIn particolare il Ghirlandaio era stato assoldato dalla famiglia Vespucci, di cui faceva parte anche il famoso Amerigo, il navigatore che diede il suo nome all'America. Per loro affresc\u00f2 una \"Piet\u00e0\" e una \"Madonna della Misericordia\" e anche l'\"Ultima Cena\" nel refettorio.\nIl Cinquecento: i Francescani.\nDurante il secolo successivo gli Umiliati cominciarono a diminuire di numero e di prestigio, anche per il cambiamento del panorama artigianale della citt\u00e0, orientato ora sulla lavorazione della seta piuttosto che della lana.\nNel 1571 l'ordine fu soppresso per i contrasti avuti in Lombardia con Carlo Borromeo e, per volere di Cosimo I, subentrarono nel loro cenobio fiorentino i Francescani Minori Osservanti. Questo ordine risiedeva nel convento presso la chiesa di San Salvatore al Monte, che avendo subito gravissimi danni in seguito all'assedio delle truppe imperiali del 1529-1530, avevano potuto apportare solo restauri contingenti e sollecitavano una nuova collocazione entro le mura cittadine.\nI francescani portarono arredi ed opere d'arte in loro possesso e soprattutto una venerata reliquia di san Francesco D'Assisi, il saio che il santo avrebbe indossato nel 1224, quando ricevette alla Verna le stimmate (la reliquia da qualche anno \u00e8 stata trasferita nel santuario della Verna).\nSubito vennero iniziati dei lavori di ristrutturazione: vennero costruiti i due chiostri, e la chiesa fu riconsacrata nel 1582 e intitolata a San Salvatore ad Ognissanti, in onore della primitiva sede dell'ordine nella chiesa di Monte alle Croci.\nSei e Settecento.\nAi primi del Seicento fu decorato il chiostro. Nel 1627 la chiesa fu ristrutturata internamente su disegno dell'architetto Matteo Segaloni con l'aiuto esecutivo di Sebastiano Pettirossi, su incarico di Ferdinando II de' Medici, con rinnovamenti radicali che determinano l'aspetto odierno della chiesa. Furono creati nuovi altari, dipinti e sculture. Il coro dei frati venne distrutto e al suo posto fu realizzato l'altar maggiore in pietre dure, su disegno di Jacopo Ligozzi.\nNel 1634 si provvide alla pavimentazione in pietra dei due chiostri (restaurata nel 1772 e nel 1966 dopo l'alluvione).\nNel 1637 era stata portata a compimento, in pietra serena, la facciata su disegno di Matteo Nigetti nel sobrio stile barocco fiorentino (ricostruita nel 1872 in travertino e coronata dal grande stemma di Firenze), finanziata dai fratelli Antonio ed Alessandro dei Medici \"Neofiti\", una famiglia di ebrei convertiti che fu protetta dai Medici e che ne ebbe lo stemma identico per concessione.\nEpoca moderna.\nDopo una prima soppressione nel 1810, il convento fu definitivamente soppresso nel 1866, e dal 1923 divenne sede della caserma dei carabinieri, che ancora si affaccia su via Borgo Ognissanti. I Frati minori si riappropriarono per\u00f2 in parte della loro antica sede nel 1885, mantenendo poi in vita la comunit\u00e0.\nNel 2000 i Frati minori decisero di lasciare il convento; l'arcivescovo di Firenze Silvano Piovanelli affid\u00f2, allora, convento e parrocchia alla Famiglia monastica benedettina Fraternit\u00e0 di Ges\u00f9, che vi rimase fino al 2005. In quell'anno arrivarono i Frati francescani dell'Immacolata, che la gestirono fino al 2016.\nNell'autunno 2016 la chiesa \u00e8 tornata alla gestione dei Frati minori.\nDescrizione.\nEsterno.\nLa facciata esterna \u00e8 opera di Matteo Nigetti del 1637: in origine realizzata in pietra forte, ma poi completamente rifatta per la sua cattiva conservazione nel 1872 in travertino di Rapolano, materiale estraneo alla tradizione fiorentina. Con l'occasione furono fatte alcune modifiche, come la sostituzione della finestra sopra il portale centrale con una nicchia e l'inserimento dello stemma di Firenze (che aveva pagato la facciata) nell'attico, dove in origine stava lo stemma Medici robbiano ora sopra l'ingresso del chiostro. \u00c8 composta da un doppio ordine tripartito di lesene, con nicchie e fantasiose cornici di finestre. Il portale \u00e8 decorato da una lunetta pi\u00f9 antica, un'\"Incoronazione della Vergine e santi\" di Benedetto Buglioni (1510 circa).\nIl campanile, che si intravede levarsi dal fianco della chiesa, risale al XIII-XIV secolo. Ospita al suo interno tre campane fuse nel 1756, la maggiore delle quali pesa 620 kg. \u00c8 inoltre presente una quarta campana, molto pi\u00f9 piccola delle altre, risalente al 1690.\nInterno.\nL'interno, a navata unica (95x14 m) con un profondo transetto (su cui si parano varie cappelle), appare pressoch\u00e9 integro nelle stratificazioni della sua storia, unico tra le chiese maggiori di Firenze - assieme alla Santissima Annunziata - a non aver subito un drastico restauro \"in stile\" tra Otto e Novecento. \u00c8 illuminato da finestre rettangolari, che si innestano sulle originali finestre ogivali, la cui forma originaria \u00e8 oggi visibile solo dall'esterno. Le finestre attuali e il cornicione che raccorda tutto lo spazio interno, risalgono al 1627, e furono forse disegnati da Sebastiano Pettirossi, su commissione di Giovanni Battista de Ambra, di cui si vede lo stemma sul cornicione stesso. Tra le finestre si trovano medaglioni con mezze figure di \"Santi e sante francescani\", opera di Anton Domenico Bamberini (1687), tra stucchi di un tale Attilio Casini, che realizz\u00f2 anche l'orologio murale sulla parete destra.\nLa navata \u00e8 coperta da capriate, nascoste da un controsoffitto, su cui \u00e8 raffigurata la \"Gloria di san Francesco e di san Pasquale Baylon\", di Giuseppe Romei (1769-1779), tra quadrature Giuseppe Benucci. La pavimentazione attuale risale a dopo l'alluvione del 1966, e andava a sostituire una del 1897, ultima tra quelle frutto di rifacimenti eseguiti circa una volta ogni secolo. In quest'ultimo restauro vennero rimosse quasi tutte le memorie sepolcrali, con l'esclusione di alcune particolarmente significative e del grande stemma mediceo, riferito per\u00f2 all'ebreo convertito Antonio de' Vitale, che ottenne da Ferdinando I de' Medici il privilegio di fregiarsi dello stemma della casa regnante dopo il suo battesimo, che fu all'origine anche di una grande ricchezza familiare, che rese possibile tra l'altro il finanziamento del rifacimento seicentesco della facciata.\nControfacciata.\nLa controfacciata presenta l'\"Apparizione della Madonna col Bambino a san Francesco\" di Cosimo Ulivelli (1662), che sormonta lo stemma De Ambra, gi\u00e0 menzionato. L'acquasantiera di destra, con pila in onice, \u00e8 probabilmente frutto di una ricomposizione tarda, mentre quella di sinistra \u00e8 di foggia cinquecentesca.\nSull'altare a destra dell'ingresso si trovava il reliquiario di san Rossore di Donatello, mentre oggi \u00e8 decorato dalla \"Madonna bambina tra i santi Elisabetta e Giovacchino\", tela di Vincenzo Dandini con gli stemmi Capponi e Bargellini. Su quello a sinistra, parzialmente demolito nel 1897, si trovano un'\"Annunciazione\" trecentesca, oggi nel refettorio.\nNavata.\nSui lati si aprono sei altari ciascuno, sotto edicole in pietra serena di gusto quattrocentesco (in parte frutto di restauri), composti da una copertura ad arco poco profonda, decorata da lacunari e retta da due colonne con capitelli corinzi.\nIl primo a destra (Borgherini o dell'Ascensione), mostra l'\"Ascensione\" di Ludovico Buti (1580-90 ca.). La seguente porta lignea con stemma dei Minori Osservanti introduce a un vano pertinente alla cappella interna di san Lino, oggi occupata da un esercizio commerciale. Questa cappella mostrava una pala con \"San Lino\" oggi nel transetto destro, mentre nell'andito si trova la sepoltura del pittore Agostino Veracini, con un ritratto eseguito dall'allievo Vincenzo Gotti, oggi spostato nel convento.\nSegue l'altare Vespucci, con i resti della \"Deposizione\" e della \"Madonna della Misericordia\", affreschi tra i pi\u00f9 antichi realizzati da Domenico Ghirlandaio (1472-1475 circa), in cui ritrasse i suoi committenti inginocchiati sotto il manto protettivo della Madonna. Il fanciullo ritratto appena sulla sinistra della Madonna si ritiene essere Amerigo Vespucci; accanto a lui il personaggio con il cappello bianco \u00e8 Simone Vespucci, benefattore che fece fondare l'ospedale di San Giovanni di Dio nei suoi possedimenti. L'affresco era stato scialbato e coperto dalla tela della \"Santa Elisabetta\" di Matteo Rosselli. Nei pressi dell'altare un tondo terragno di marmo, decorato dallo stemma Vespucci, che indica il pozzo di sepoltura della famiglia, in cui furono sepolti i suoi mebri pi\u00f9 illustri, compresi un Amerigo, ascendente del navigatore, e la bella Simonetta.\nIl terzo altare (Aldana o di san Girolamo) \u00e8 decorato con la \"Madonna e santi\" di Santi di Tito e Maso da San Friano (1565), dopo cui si trova il confessionale settecentesco, sormontato dall'affresco staccato del \"Sant'Agostino nello studio\" di Sandro Botticelli (1480 circa). L'opera, cos\u00ec come il \"San Girolamo nello studio\" del Ghirlandaio che gli fa pendant sulla parete opposta, proviene dal distrutto coro dei monaci, un tempo davanti all'altare attuale della chiesa. Dal confronto dei due affreschi si pu\u00f2 apprezzare ancora maggiormente la forza espressiva drammatica e passionaria del Botticelli, che spicca nettamente rispetto alla minuta descrizione statica e quasi goticheggiante del Ghirlandaio. Una curiosit\u00e0 nell'affresco di Botticelli \u00e8 rappresentata dalla scrittura nel libro sulla geometria posto sopra il Sant'Agostino del Botticelli: si tratta di fregi per dare l'idea di scrittura, ma su due righe, contrassegnate da una crocetta sulla sinistra, il grande pittore ha voluto inserire un piccolo \"divertissement\". Si legge infatti: \"Dov'\u00e8 Fra Martino? \u00c8 scappato. E dov'\u00e8 andato? \u00c8 fuor dalla Porta al Prato\". L'interpretazione di questi versi oggi propende sul carattere faceto, il grande pittore infatti, trascorrendo diverse giornate di lavoro nella chiesa aveva forse notato uno strano va e vieni di un frate e decise di sorprenderlo immortalando le sue scappatelle.\nIl quarto altare (Carloni-Nerli o di san Francesco) venne decorato dalle \"Stimmate di san Francesco\" di Nicodemo Ferrucci (1620 circa). Segue il pulpito marmoreo del 1564 ca attribuito a Battista Lorenzi con bassorilievi sempre di Battista Lorenzi (\"Storie di san Francesco\").\nIl quinto altare (Tappia o dell'Immacolata) era decorato dall'\"Immacolata Concezione\", capolavoro di Carlo Portelli oggi alla Galleria dell'Accademia, gi\u00e0 ritenuto sconveniente e rimosso dai frati nel 1671, i quali lo sostituirono con l'attuale pala di Vincenzo Dandini.\nL'ultimo altare a destra (Aldana o del Salvatore) conserva i resti di san Cirillo martire e una tela attribuita a Domenico Pugliani (\"Il beato Salvatore da Horta che guarisce i malati\", 1621).\nPer quanto riguarda il lato sinistro, procedendo in senso antiorario, si incontra al sesto altare la dedica a san Bernardino (Moroni), privato della mensa nel 1897 e contenente l'urna che accoglieva le ossa di san Valentino martire. La tavola con \"San Bernardino da Siena portato in cielo dagli angeli\" \u00e8 opera di Fabrizio Boschi. In questa zona della chiesa era collocato anche il monumento funebre marmoreo del beato Luca Manzuoli, frate umiliato e cardinale, morto nel 1411: alcuni frammenti sono collocati in alto sulla parete.\nSegue l'altare del Crocifisso (o Mannucci), con la croce lignea del 1340-50 circa forse di un artista itinerante tedesco, e sormontato dalla cantoria dell'organo (attribuita a Battista Lorenzi e aiuti). Dopo questo altare, opposto al santo di Botticelli, si trova il \"San Girolamo nello studio\" di Ghirlandaio (1480).\nIl quarto altare \u00e8 dedicato a sant'Antonio (o Trevi), con statua lignea del santo attribuibile forse allo scultore perugino Arrigo Poccetti, con datazione al 1620 circa.\nL'altare dell'Assunta (o Rossi-Castelli), \u00e8 decorato dalla \"Madonna in gloria e santi\" di Maso da San Friano (1571) e da una \"Gloria d'angeli\" di Santi di Tito. Segue la lapide funebre murata nella parete di Cesare, figlio del cavaliere e politico Alexis Fran\u00e7ois Artaud del tempo del Regno d'Etruria, in stile neoclassico (1805).\nIl secondo altare (della Trinit\u00e0, o Rustici-Bandeni), era decorato dal \"Martirio di sant'Andrea\" di Matteo Rosselli, oggi nel transetto destro, che copriva l'affresco dell'\"Incoronazione della Vergine\" di Ridolfo del Ghirlandaio (1520-30 circa), rimesso in luce nel 1898. Dal 1897 ospita il fonte battesimale, oggi nella forma del 1942.\nUna porta conduce poi alla cappella della Madonna dell'Alba, ambiente attiguo alla navata costruito nella tettoria del chiostro nel 1581 su iniziativa dei duchi spagnoli d'Alba. Passata a varie famiglie e ridecorata pi\u00f9 volte, mostra oggi l'aspetto del 1730-40 circa, con gli affreschi di Rinaldo Botti, le tele di Giuseppe Pinzani (sulla volta l'\"Incoronazione della Vergine\", negli ovali i santi \"Frediano, Lucia, Apollonia, Agostino, Michele e Raffaele\"). Al Botti spettano anche le lunette con la \"Presentazione di Maria al Tempio\", il \"Fidanzamento di Maria\", l'\"Incarnazione\" e l'\"Adorazione dei Magi\". Sull'altare una copia settecentesca della \"Madonna Salus populi romani tra san Bonaventura e un vescovo\".\nInfine il primo altare (dell'Annunciazione, gi\u00e0 di san Francesco o Carloni-Nerli) \u00e8 decorato dall'\"Annunciazione\" di Bartolomeo Traballesi (1570), con l'inconsueta rappresentazione di Dio che incarica l'arcangelo, e la rappresentazione in basso delle teste dei due committenti, probabilmente Benedetto Carloni e la moglie. La pala aveva una cornice lignea antica andata perduta con l'alluvione.\nTransetto destro.\nDal transetto destro si pu\u00f2 accedere al vano alla bse del campanile, con \"Storie di san Nicola\" di un artista vicino al Maestro della Santa Cecilia (1310 circa).\nSull'arcone trasversale del braccio del transetto si trova una tela con \"Lot e le figlie\" della scuola di Lorenzo Lippi (1630-40 ca.).\nAl primo altare a destra (Milanesi o di san Diego) si trova la pala di \"San Diego d'Alcal\u00e0 che guarisce i malati\" di Jacopo Ligozzi (1595). In prossimit\u00e0 dell'altare, sull'arcone del transetto, si trova una tavola con \"San Pietro designa come suo successore\", di Donato Mascagni del 1603.\nSegue la cappella di san Pietro d'Alcantara, affrescata nella volta e nei peducci da Matteo Bonechi e nelle pareti laterali da Vincenzo Meucci (1722); la tela dell'altare, anteriore all'edificazione della cappella, \u00e8 di Lazzaro Baldi (\"Cristo impartisce la comunione a san Pietro d'Alcantara alla presenza di santa Teresa d'Avila\") fu ritirata in seguito a una rovinosa caduta e non ancora ripristinata. In questa cappella un disco con stemma (rifatto nel 1937 sulla base dei disegni antichi) indica la sepoltura dei Filipepi, famiglia di cui faceva parte il pittore Sandro Botticelli che pure qui venne sepolto. Gli ammiratori del grande artista sono soliti scrivere dei messaggi personali raccolti in un cestino vicino alla lastra tombale al cui fianco \u00e8 visibile un \"Ritratto di Botticelli\" (2018) dipinto da Franco Giletta.\nAlla testata del transetto la cappella del Santissimo Nome di Ges\u00f9, gi\u00e0 Vespucci e poi Antinori e Baldovinetti. L'aspetto attuale risale al 1722, con la cupola affrescata da Giovan Domenico Ferretti con quadrature di Lorenzo del Moro. Il Ferretti realizz\u00f2 anche i due ovali ai lati dell'altare con la \"Madonna dolente\" e \"San Giuseppe\". Altre decorazioni sono la tela coi \"Santi Bernardino e Giovanni da Capestrano\" di Vincenzo Dandini e le due pitture laterali con l'\"Approvazione della devozione del nome di Ges\u00f9\" e la \"Morte di san Bernardino\" di scuola fiorentina della fine del Cinquecento. Da una porticina nella parete destra si accede alla cappella funebre di Carolina Bonaparte, ricavata da un ambiente nascosto per prudenza verso la contesta famiglia Bonaparte in epoca di Restaurazione. Presso l'altare, dalla sobria decorazione neoclassica, si trova una lapide che indica il luogo esatto della sepoltura.\nLa cappella settentrionale del transetto \u00e8 detta del Santissimo Sacramento o Lenzi. Qui sorgeva il primitivo oratorio degli Umiliati. La lastra di Lorenzo Lenzi, con il tipico stemma dalla testa taurina, \u00e8 stato attribuito a Lorenzo Ghiberti (1442). La cappella era stata originariamente affrescata da Bicci di Lorenzo e suo figlio Neri di Bicci: l'opera fu completata nel 1451, ma ne resta solo un lacerto, con la figura di un'edicola sul paramento murario a sinistra della cappella. Dal 1641 fu patronata dal ramo Marzichi della famiglia Lenzi, che la fece ridecorare da Ranieri del Pace con la \"Gloria dell'Eucaristia\" e scene di sacrificio (1721). Sulle pareti laterali, sopra ai pancali settecenteschi, si trovano due dipinti di Matteo Rosselli provenienti dalla navata: il \"Martirio di sant'Andrea\" (1620) e \"Sant'Elisabetta del Portogallo benedice un bambino\" (1625). La pala sull'altare \u00e8 di Giuseppe Pinzani (\"Sant'Elisabetta d'Ungheria che riceve le terziarie\", 1730 circa)..\nLa cappella seguente, oggi dedicata a santa Rosa da Viterbo (gi\u00e0 di santa Lucia o Porcellini), ha decorazioni di Giovanni Cinqui, allievo di Pier Dandini, con la \"Gloria di santa Rosa\" nella volta, il \"Battesimo di Cristo\" e la \"Predica del Battista\" nelle lunette, e due miracoli della santa nei polilobi sulle pareti. All'altare la \"Predica di santa Rosa\" di Giuseppe Pinzani (1714-15 ca.). Sull'arcone di ingresso alla cappella un \"Sant'Antonio da Padova\" di Benedetto Veli.\nA destra dell'altare maggiore si trova la piccola cappella di san Pasquale Baylon (gi\u00e0 di san Tommaso o Bartoli), ristrutturata nel 1691 da Antonio Ferri. Le pitture (all'altare \"San Pasquale in adorazione dell'Eucaristia\", e alle pareti \"Morte di san Pasquale\" e \"Guarigione dei malati durante una messa\") sono di Pier Dandini. Il paliotto marmoreo \u00e8 di Giovanni Gargioli.\nAltare maggiore e coro.\nLa cappella maggiore aveva anticamente una minore profondit\u00e0 ed era priva del coro retrostante, pioich\u00e9 i monaci si ritrovavano anticamente in una struttura antistante l'altare. Dalle pareti provengono gli affreschi trecenteschi esposti in sagrestia, mentre sull'altare maggiore si trovava il \"Polittico di Ognissanti\" di Giovanni da Milano, oggi agli Uffizi. L'ampliamento avvenne a partire dal 1574, sostenuto dalla famiglia Bardi di Vernio, che qui ottennero il loro diritto di sepoltura. Oggi la cappella maggiore \u00e8 separata da una balaustra, e decorata da specchiature e intarsi marmorei policromi, che si trovano anche sul monumentale altare maggiore (1593-1605), tradizionalmente attribuito al disegno di Jacopo Ligozzi. Negli ottagoni del paliotto, in commesso di pietre dure, si trovano tre storie francescane: la \"Porziuncola\", le \"Stimmate\" e la \"Predica agli uccelli\".\nAll'interno dello stesso altare si trova un piccolo vano in cui fu conservato il saio di san Francesco d'Assisi indossato alla Verna durante il miracolo delle stimmate. La cappella maggiore \u00e8 inoltre decorata dal crocifisso bronzeo di Bartolomeo Cennini (1669-1674), da quattro santi marmorei (\"Francesco, Antonio da Padova, Bernardino\" e \"Diego d'Alcal\u00e0\") attribuiti a Simone Cioli, da due \"Angeli\" di Andrea di Simone Ferrucci, da due tele con miracoli francescani (\"San Bonaventura comunicato da un angelo\" di Fabrizio Boschi del 1610-20 circa e \"Santa Chiara che mette in fuga i saraceni\" di Cosimo Gamberucci del 1605 circa), e infine dagli affreschi giovanili di Giovanni da San Giovanni (\"Gloria d'angeli\" nella cupola, \"Cherubini\" nei peducci e \"Virt\u00f9 cardinali\" nelle lunette, 1616 circa).\nAttraverso due porte lignee settecentesche intagliate si accede al coro, rinnovato secondo i progetti di Bernardino Ciurini nel 1737. La parete di fondo fu decorata da Giuseppe Pinzani (\"Cacciata dei mercanti dal tempio\", 1740), poi mutilato dall'apertura di finestre e praticamente ridipinto nel 1844-45 da Gasparo Martellini.\nTransetto sinistro.\nLa prima cappella a sinistra dell'altare maggiore \u00e8 intitolata a san Giovanni da Capistrano (anticamente a san Benedetto), ed era forse la cappella che anticamente era decorata da affreschi di Giotto, come ricordano Ghiberti e Vasari, perduti nelle successive ristrutturazioni del 1661 e del 1690. Qui lo spedalingo Leonardo Buonafede, in esecuzione del testamento della catalana Francesca di Ripoll, aveva fatto decorare l'altare con una \"Madonna col Bambino in trono tra i santi Giovanni Battista e Romualdo\" di Ridolfo del Ghirlandaio, in sostituzione della pala rifiutata a Rosso Fiorentino, opera comunque accantonata nel 1690 quando si rinnov\u00f2 la cappella per onorare il nuovo santo dell'ordine francescano, Giovanni da Capestrano. Fu incaricato anche in questo caso Antonio Ferri, con balaustra realizzata da Jacopo Masoni e per gli angeli e le decorazioni in stucco Giovanni Passardi. Le pitture sono, come nella cappella gemella sull'altro lato rispetto all'altare maggiore, di Pier Dandini (\"San Giovanni da Capestrano nella battaglia di Belgrado contro i turchi\" sull'altare maggiore, \"Dono della Sapienza\" e \"Difesa del Nome di Ges\u00f9\" sulle pareti laterali).\nSegue la cappella del Saio di san Francesco (gi\u00e0 della Madonna del Presepe o Vespucci), dove fu conservato il saio che il santo indossava quando ricevette le stimmate alla Verna, dal 1571 al 2000 (prima era nella chiesa di San Salvatore al Monte e dopo \u00e8 tornato al santuario della Verna). Resta qui il crocifisso ligneo di ambito di Veit Stoss (1502), pure proveniente dalla chiesa del Monte alle Croci. Gli affreschi (\"Dio Padre che invia lo Spirito Santo, Annuncio a Maria\" e \"Annuncio ai pastori\") sono del frate Alberigo Carlini di Vellano, allievo prima di Ottavio Dandini e poi di Sebastiano Conca. La \"Gloria d'angeli\", un tempo coperta dalla teca del saio, \u00e8 di Agostino Veracini ed era usata anticamente come sfondo del presepe. Esternamente, sopra al cornicione, si trova la tela di \"Cristo acqua viva tra i santi Teresa d'Avila e Pietro d'Alcantara\". La vicina acquasantiera a muro, con un altorilievo di \"Ges\u00f9 crocifisso\", \u00e8 riferibile ai primi anni del Seicento.\nQui si trova anche la porta della sagrestia, con frammenti di affreschi di cui originali del luogo sono solo le finte tappezzerie di inizio Trecento. Sulla parete davanti all'ingresso ha sede, dal 1977, la grande \"Crocifissione coi dolenti e i santi Benedetto e Bernardo\" di Taddeo Gaddi (1330-40 circa), con la sinopia sulla parete opposta, e su quella laterale le frammentarie \"Resurrezione e Ascensione di Cristo\" riferibili ad Andrea Bonaiuti o a Pietro Nelli.\nTornando in chiesa spicca in questa parte del transetto la grande \"Croce di Ognissanti\" di Giotto. Sottoposta ad accurato restauro a partire dal 2005 (Opificio delle Pietre Dure, Firenze) l'opera si \u00e8 rivelata chiaramente autografa di Giotto, con una datazione collocabile al 1315 circa. Il grande crocifisso ligneo (450x360 cm, in origine pi\u00f9 alto) era collocato in chiesa, sul presbiterio, in posizione quindi dominante la navata e i fedeli, accanto alla \"Maest\u00e0\"; dopo il restauro, il 6 novembre 2010 il Crocifisso \u00e8 stato ricollocato all'interno del transetto di sinistra nella cappella rialzata dedicata ai caduti.\nSullo sfondo del transetto, la cappella Gucci-Dini, l'unica ad aver conservato alcune vestigia della chiesa trecentesca, in particolare il sepolcreto con mostra in pietra serena del 1375, decorata dalle rappresentazioni dei profeti \"Osea\" e \"Isaia\". Le scene della vita di san Francesco risalgono al 1925, e sono firmate \"R. Cresci\".\nSulla parete meridionale del transetto, sopra la porta per il chiostro, la tela settecentesca con la \"Gloria di san Pietro d'Alcantara\", collocata presso una teca che conservava una reliquia del santo.\nSegue l'altare di santa Margherita da Cortona (gi\u00e0 dedicato a sant'Antonio da Padova e decorato da una pala di Vincenzo Dandini spostata altrove), con una tela del pistoiese Pietro Marchesini (ante 1728).\nOrgani a canne.\nL'organo maggiore della chiesa venne costruito nel 1565 da Onofrio Zeffirini e successivamente pi\u00f9 volte modificato; dello strumento originario rimangono la cantoria e la cassa lignea rinascimentali, e alcune canne. Attualmente \u00e8 inglobato all'interno dell'organo Tamburini \"opus 553\", realizzato nel 1967, del quale costituisce il corpo principale. Tale strumento \u00e8 a trasmissione elettrica e dispone di 44 registri; oltre al corpo antico in navata, ne possiede un secondo nel coro, alle spalle dell'altare maggiore, suonabile anche da consolle indipendente a due manuali. La consolle principale si trova a pavimento nel transetto ed ha tre tastiere e pedaliera, con i comandi dei registri a placchette.\nNella cappella del Santissimo Sacramento si trova un organo a canne costruito da Domenico Cacioli nel 1743 e successivamente modificato da Marc'Antonio e Filippo Tronci. A trasmissione integralmente meccanica, dispone di 8 registri e la sua consolle \u00e8 a finestra, nella parete anteriore della cassa, con unica tastiera e pedaliera a leggio.\nIl chiostro.\nAi primi del Seicento, i frati fecero affrescare da Jacopo Ligozzi, Giovanni da San Giovanni ed altri pittori il chiostro Grande con le \"Storie di san Francesco\", predisponendo un parallelismo della vita del santo con quella del Cristo, il cosiddetto \"alter Christus\". Su questo chiostro si affacciavano la sala del capitolo, la spezieria e il refettorio. Tre pilastri ottagonali invece sono tipicamente medievali, infatti appartenevano all'antica chiesa gotica.\nNel 1602 sopra le porte delle celle del chiostro Minore (oggi parte della caserma dei Carabinieri) furono dipinti de medaglioni con santi e beati francescani, opera attribuita a Tommaso Pavietti.\nConfraternite.\nNella chiesa e nei suoi annessi si riunirono nel tempo alcune confraternite, tra cui: "}
{"id": "2641649", "revid": "125934991", "url": "https://it.wikipedia.org/wiki?curid=2641649", "title": "Prima coniugazione", "text": "In italiano, la prima coniugazione verbale \u00e8 quella dei verbi aventi l'infinito in -are, erede della prima coniugazione latina. \n\u00c8 la coniugazione col maggior numero di verbi e col minor numero di irregolari (soltanto quattro di base: \"andare\", \"dare\", \"fare\", \"stare\", e i derivati), e l'unica tuttora produttiva per la formazione dei neologismi."}
{"id": "2641650", "revid": "86599", "url": "https://it.wikipedia.org/wiki?curid=2641650", "title": "Montes di Io", "text": "Segue una lista dei montes presenti sulla superficie di Io. La nomenclatura di Io \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI montes di Io portano i nomi di personaggi e luoghi legati al mito di Io, di luoghi dell'Inferno dantesco o di altre strutture superficiali poste nelle vicinanze."}
{"id": "2641653", "revid": "1522738", "url": "https://it.wikipedia.org/wiki?curid=2641653", "title": "Tikiguania estesi", "text": "La tikiguania (Tikiguania estesi) \u00e8 una lucertola estinta, vissuta nel Triassico superiore (Carnico, circa 220 milioni di anni fa). I suoi resti sono stati ritrovati in India.\nSignificato dei fossili.\nConosciuto solo per un ramo mandibolare quasi completo, questo animale \u00e8 ritenuto essere la pi\u00f9 antica lucertola conosciuta. La mandibola presenta una dentatura pleurodonte e acrodonte, simile a quella che si riscontra nelle odierne iguane: erano presenti 14 denti di dimensioni crescenti verso la parte posteriore della mandibola, di forma tricuspidata e appiattiti lateralmente. La mandibola era lunga meno di due centimetri, e fa supporre che l'animale fosse di piccole dimensioni.\nI resti di Tikiguania rafforzano l'ipotesi che le iguane si diversificano prima della divisione della Pangea."}
{"id": "2641654", "revid": "1543377", "url": "https://it.wikipedia.org/wiki?curid=2641654", "title": "Bluesnarfing", "text": "Bluesnarfing \u00e8 il nome che identifica la tecnica e il tool di sicurezza utilizzato per accedere senza autorizzazione ad informazioni private contenute all'interno di un cellulare o di un PDA o di un qualsivoglia apparecchio che permetta l'utilizzo di una connessione bluetooth.\nGrazie a questo tipo di intrusione \u00e8 possibile accedere a buona parte dei contenuti dell'apparecchio sotto attacco, come per esempio il calendario, i contatti della rubrica, le email ed i messaggi di testo. Su buona parte degli apparecchi vulnerabili l'accesso avviene non solo in lettura, ma anche in scrittura, ne consegue che risulta quindi possibile modificare, aggiungere e cancellare i contenuti dell'apparecchio attaccato.\nAttualmente esistono pi\u00f9 programmi disponibili per effettuare questo tipo di attacco, uno dei primi tool sviluppati per la piattaforma Gnu/Linux \u00e8 stato bluesnarfer sviluppato da due esperti di sicurezza informatica italiani, Roberto Martelloni e Davide Del Vecchio, all'incirca nel 2004, per essere di supporto a un articolo in italiano che spiega i fondamenti teorici che stanno dietro a questo attacco, l'articolo \u00e8 al momento reperibile sia sulle home page dei due autori del tool che sul sito dell'ezine per la quale \u00e8 stato pubblicato l'articolo, questo tool inoltre si trova attualmente installato sulla maggior parte delle distribuzioni linux orientate alla sicurezza informatica.\nSebbene sia il Bluesnarfing che il Bluejacking sfruttino una connessione Bluetooth senza che gli utilizzatori leciti ne siano a conoscenza, l'attacco bluetooth \u00e8 pi\u00f9 pericoloso, infatti, qualsiasi dispositivo con la connessione Bluetooth attivata e \"visibile\" (in grado cio\u00e8 di essere rilevata da altri dispositivi Bluetooth nei dintorni) pu\u00f2 essere suscettibile di Bluesnarfing, qualora il dispositivo attaccato risulti vulnerabile o qualora il livello di sicurezza impostato sul dispositivo non sia stato impostato adeguatamente.\nSolo disattivando il Bluetooth completamente, la potenziale vittima, troncando ogni possibilit\u00e0 di comunicazione attraverso il protocollo bluetooth, pu\u00f2 sentirsi pi\u00f9 al sicuro dalla possibilit\u00e0 di essere attaccata, infatti anche un dispositivo impostato per non segnalare la sua presenza agli altri dispositivi pu\u00f2 facilmente essere rintracciato effettuando una ricerca dell'indirizzo che lo identifica (MAC address del dispositivo) tramite un attacco a forza bruta. Come in tutti questi tipi di attacchi, il principale ostacolo \u00e8 l'ampio spazio di ricerca degli indirizzi nel quale ricercare, nello specifico il protocollo Bluetooth usa un unico MAC Address a 48-bit, di cui i primi 24 bits identificano il produttore; mentre i rimanenti 24 bits permettono di discriminare circa 16.8 milioni di combinazioni e di conseguenza di dispositivi.\nPoich\u00e9 il Bluesnarfing rappresenta una violazione della privacy, questo tipo di attacco risulta illegale in molte nazioni."}
{"id": "2641655", "revid": "22356", "url": "https://it.wikipedia.org/wiki?curid=2641655", "title": "Tikiguania", "text": ""}
{"id": "2641657", "revid": "729019", "url": "https://it.wikipedia.org/wiki?curid=2641657", "title": "Aeroporto di Perth", "text": "L'Aeroporto di Perth \u00e8 il principale aeroporto dell'Australia Occidentale, situato a 12\u00a0km da Perth, in Australia."}
{"id": "2641659", "revid": "297059", "url": "https://it.wikipedia.org/wiki?curid=2641659", "title": "Perth Airport", "text": ""}
{"id": "2641661", "revid": "1543377", "url": "https://it.wikipedia.org/wiki?curid=2641661", "title": "MAG (videogioco)", "text": "MAG (originariamente noto come MAG: Massive Action Game) \u00e8 uno sparatutto in prima persona MMO in esclusiva PlayStation 3 sviluppato da Zipper Interactive. \u00c8 stato annunciato da Sony alla conferenza stampa dell'E3 2008. Vari sottotitoli sono stati presi in considerazione all'inizio, tra i quali \"MAG: Shadow War\", \"MAG: Zero\", \"MAG: Global Assault\" e \"MAG: Final Hour\". MAG \u00e8 stato pubblicato negli Stati Uniti il 26 gennaio 2010 e in Europa il 27 gennaio 2010. Il 28 gennaio 2014 sono stati chiusi i server necessari al comparto multigiocatore online, rendendo di fatto inutilizzabile il gioco, in quanto privo di modalit\u00e0 offline.\nTrama.\n2025: le nazioni di tutto il mondo sembrano convivere pacificamente, ma sotto la superficie imperversa la Guerra Ombra, un conflitto segreto tra le compagnie militari private (PMC) che competono per la supremazia globale.\nModalit\u00e0 di gioco.\nIl gioco utilizza una nuova architettura di server per supportare le battaglie online fino a 256 giocatori divisi in 8 squadre: 4 squadre formano un plotone, e 4 plotoni formano una compagnia. Ogni squadra \u00e8 guidata da un giocatore che \u00e8 all'interno del suo gruppo il pi\u00f9 alto di grado, i quali possono impartire direttive o prendere parte direttamente allo scontro.\nIl trailer del gioco all'E3 2008 mostrava ampi spazi, diverse tattiche come attacchi aerei e lanci con paracadute e una discreta variet\u00e0 di veicoli, dai tank e APCs agli aerei.\nFazioni.\n\"MAG\" contiene tre differenti fazioni di compagnie militari private: la \"Seryi Volk Executive Response\" (\"S.V.E.R.\", pronunciato \"Sever\"), la \"Raven Industries\" e la \"Valor Company\". I giocatori possono personalizzare volto, voce e divisa dei loro personaggi, come anche armi e kit che porteranno in battaglia.\nSviluppo.\nL'11 novembre 2009 il \"Senior Community Manager\" degli sviluppatori, Jeremy Dunham, ha annunciato che MAG \u00e8 entrato nella quarta fase di beta testing, con la presenza di ben 6.000 correzioni rispetto alla precedente beta.\nDal 4 al 10 gennaio 2010 \u00e8 stato possibile scaricare dal PlayStation Network la versione beta del videogioco.\nNel corso degli anni furono pubblicati alcuni DLC che aggiungevano nuove missioni.\nNel febbraio 2011 gli utenti che avevano sottoscritto un abbonamento a PlayStation Plus avevano la possibilit\u00e0 di scaricare e giocare il titolo gratuitamente fino al livello otto, dopo aver terminato la prova ed acquistato il gioco, l'esperienza guadagnata sarebbe stata conservata e mantenuta nella versione finale.\nSony ha deciso che nel corso di gennaio 2014 i server di MAG cesseranno l'attivit\u00e0 per un necessario riassesto delle risorse.\nAccoglienza.\nLa rivista \"Play Generation\" lo classific\u00f2 come il quinto migliore titolo sparatutto, quinto migliore online e secondo migliore per Move del 2010."}
{"id": "2641664", "revid": "1431409", "url": "https://it.wikipedia.org/wiki?curid=2641664", "title": "Lee Thompson Young", "text": "Biografia.\nNato nella Carolina del Sud, figlio di Velma Love e Tommy Scott Young, si \u00e8 laureato in arti cinematografiche alla University of Southern California; inizia ad avere le prime esperienze recitative attorno ai dieci anni, partecipando a recite scolastiche. Nonostante la giovane et\u00e0, la sua passione per la recitazione lo spinge fino a New York, dove debutta nella parte da protagonista nella serie televisiva targata Disney Channel \"Il famoso Jett Jackson\", recitandovi dal 1998 al 2001. Nel 1999 partecipa al film Disney per la televisione \"Johnny Tsunami - Un surfista sulla neve\". Dopo la fine de \"Il famoso Jett Jackson\" partecipa ad un film tratto dalla serie e continua la sua carriera, alternando lavori televisivi a lavori cinematografici.\nPartecipa ad alcuni episodi delle serie televisive \"The Guardian\" e \"South Beach\", per il cinema recita nei film \"Friday Night Lights\" (2004) e \"Una parola per un sogno\" (2006). Nel 2007 fa parte del cast dell'horror \"Le colline hanno gli occhi 2\", nello stesso anno debutta alla regia, dirigendo ed interpretando un cortometraggio intitolato \"Mano\". La sua carriera prosegue con alcune apparizioni nella serie televisiva \"Scrubs - Medici ai primi ferri\" e con il ruolo ricorrente dell'agente Al Gough nella serie targata ABC \"FlashForward\". Nel 2010 entra a far parte del cast principale della serie televisiva poliziesca \"Rizzoli &amp; Isles\" nel ruolo di Barry Frost.\nIl 19 agosto 2013 il suo corpo viene trovato privo di vita nella sua dimora con una ferita d'arma da fuoco. Il suo manager ha confermato che l'attore si \u00e8 tolto la vita.\nDoppiatori italiani.\nNelle versioni in italiano dei suoi film, Lee Thompson Young \u00e8 stato doppiato da:"}
{"id": "2641667", "revid": "76963", "url": "https://it.wikipedia.org/wiki?curid=2641667", "title": "Christine Woods", "text": "Biografia.\nNata in California, dopo aver studiato teatro musicale all'Universit\u00e0 dell'Arizona, inizia la sua carriera d'attrice nel 2005 debuttando in un episodio di \"\", seguono altre apparizioni in altre serie televisive come \"Dr. House - Medical Division\", nell'episodio \"La morte cambia tutto\", \"How I Met Your Mother\", nell'episodio \"Il triciclo\".\nInoltre appare come guest star in \"Cold Case - Delitti irrisolti\", \"NCIS - Unit\u00e0 anticrimine\" e \"In Plain Sight - Protezione testimoni\". Nel 2009 fa parte del cast della televisiva della ABC \"FlashForward\", dove ricopre il ruolo dell'agente dell'FBI Janis Hawk. Nel 2013 appare nella serie televisiva statunitense \"Hello Ladies\" di Stephen Merchant. \nNel 2014 appare in 3 episodi della quinta stagione di \"The Walking Dead\", nei panni della poliziotta Dawn Lerner. Nel 2015 appare invece in 5 episodi della seconda stagione di \"About a Boy\", nel ruolo di Liz.\nDoppiatrici italiane.\nNelle versioni in italiano delle opere in cui ha recitato, Cristine Woods \u00e8 stata doppiata da:\nDa doppiatrice \u00e8 sostituita da:"}
{"id": "2641668", "revid": "181699", "url": "https://it.wikipedia.org/wiki?curid=2641668", "title": "Villa Sant'Antonio (Ascoli Piceno)", "text": ""}
{"id": "2641670", "revid": "729019", "url": "https://it.wikipedia.org/wiki?curid=2641670", "title": "AG Weser", "text": "La societ\u00e0 Aktien-Gesellschaft Weser, normalmente denominata AG Weser, \u00e8 stata un'industria tedesca che ha operato nella cantieristica con sede a Brema e il cantiere navale localizzato sul fiume Weser.\nLa societ\u00e0 \u00e8 stata fondata l'8 novembre 1843 con la denominazione \"Eisengiesserei und Maschinenfabrik Waltjen und Leonhard\", per assumere successivamente la denominazione \"Waltjen &amp; Co\" nel 1849.\nDurante la prima guerra mondiale negli stabilimenti della societ\u00e0 vennero fatte importanti realizzazioni per la Kaiserliche Marine.\nNel 1926 il cantiere si un\u00ec con altri otto cantieri per dare vita alla societ\u00e0 Deutsche Schiff- und Maschinenbau AG, ma il nome \"AG Weser\" venne mantenuto per lo stabilimento di Brema.\nNel cantiere vennero prodotti varie navi militari e U-Boot per la Kriegsmarine, negli anni che precedettero e nel corso della seconda guerra mondiale.\nIl 14 febbraio 1936 nel cantiere venne varato il primo di 162 U-Boot, l'ultimo dei quali sar\u00e0 varato il 1\u00ba marzo 1945.\nNel 1941 il cantiere venne rilevato dai Krupp.\nNel corso del conflitto il cantiere venne pesantemente danneggiato dai bombardamenti alleati e nel dopoguerra, dopo che nel 1949 la societ\u00e0 era stata rifondata, vennero realizzate navi civili e militari.\nNel 1983 in seguito a bancarotta il cantiere \u00e8 stato chiuso."}
