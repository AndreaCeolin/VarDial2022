{"id": "2784770", "revid": "254059", "url": "https://it.wikipedia.org/wiki?curid=2784770", "title": "Compagnia della Stella", "text": "La Compagnia della Stella, \u00e8 il nome di due compagnie di ventura formate, la prima prevalentemente da mercenari stranieri, e la seconda da mercenari italiani. Furono attive nella met\u00e0 del XIV secolo in Italia.\nFondazione.\nLa Compagnia della Stella venne fondata dai capitani di ventura Alberto Sterz, Anichino di Bongardo e Ugo della Zucca nell'agosto del 1364, alla fine della battaglia di Cascina. I venturieri che facevano parte della nuova compagnia, erano quelli che decisero di seguire lo Sterz ad uscire dalla Compagnia Bianca, che era stata sciolta, e quelli della compagnia del Bongardo. Essi erano in prevalenza tedeschi e inglesi. Il nome dato alla compagnia trasse origine dallo stemma dei \"Cavalieri di Bongard\", la famiglia di appartenenza di Anichino, che raffigurava una stella e che venne usato per le sue insegne. Lo stesso Bongardo per\u00f2, nel settembre dello stesso anno, lasci\u00f2 la compagnia di ventura, e quindi, ad assumere il comando della compagnia fu Alberto Sterz.\nLa Compagnia della Stella di Alberto Sterz.\nLa compagnia sotto la guida di Alberto Sterz, nel gennaio del 1365, fu assoldata dallo Stato della Chiesa le cui milizie erano guidate dal cardinale Egidio Albornoz, alleata del Regno di Napoli della regina Giovanna d'Angi\u00f2 contro Perugia, le cui milizie erano invece agli ordini del fuoriuscito Anichino di Bongardo. Il contingente della Compagnia della Stella era formato da circa 5.000 cavalieri e 1.000 fanti, mentre quello dei perugini da 10.000 uomini. La battaglia dur\u00f2 ben cinque mesi, e si svolse tra l'Umbria, la Toscana e i territori pontifici del Lazio. Ma la battaglia decisiva si svolse a \"San Mariano\", nei pressi di Corciano, dove la compagnia dello Sterz fu sconfitta dall'avversario, a causa non solo alla superiorit\u00e0 di quest'ultimo, ma anche alla mancanza di impegno da parte dei venturieri per gli stipendi non ricevuti. Lo Sterz e molti venturieri vennero catturati e imprigionati a Perugia. Subito dopo venne raggiunta la pace e furono liberati.\nLa compagnia pass\u00f2 al servizio di Siena nel mese di agosto dello stesso anno per cercare di contrastare il minaccioso attacco della Compagnia Bianca di Giovanni Acuto, alleata della Compagnia di San Giorgio. Il tentativo fu vano in quanto vista la superiorit\u00e0 dell'avversario, i venturieri dello Sterz furono costretti alla ritirata.\nLa compagnia fu sciolta nel 1366 in seguito alla morte del suo capitano, Alberto Sterz, decapitato a Perugia.\nLa Compagnia della Stella di Astorre Manfredi.\nUna seconda Compagnia della Stella venne fondata a Soragna dal condottiero Astorre Manfredi nel giugno del 1379. Vennero reclutati venturieri provenienti in massima parte dall'Emilia-Romagna, e inizialmente la compagnia cont\u00f2 circa 600 lancieri e 2.000 fanti.\nCon questa compagnia il Manfredi tent\u00f2 di attaccare Bologna e Rimini, ma poi venne assoldata da Bernab\u00f2 Visconti e dai veneziani. Nel mese di agosto del 1379, su ordine del Visconti attacc\u00f2 Genova, e saccheggi\u00f2 diversi borghi della citt\u00e0, fra i quali Sampierdarena.\nLa battaglia pi\u00f9 importante si svolse il 24 settembre, quando con 400 lancieri e 3.000 fanti, nei pressi della Val Bisagno, la compagnia del Manfredi fu sconfitta dai genovesi. Tutti i venturieri furono catturati, con l'eccezione proprio del Manfredi, salvato da un contadino cui ha promesso un premio di 10.000 ducati. Inoltre la maggior parte dei venturieri catturati furono giustiziati dalla popolazione."}
{"id": "2784776", "revid": "1305772", "url": "https://it.wikipedia.org/wiki?curid=2784776", "title": "Circuito di Wunstorf", "text": "Il circuito di Wunstorf era un autodromo temporaneo ricavato all'interno dell'aeroporto militare dell'omonima citt\u00e0, situata a circa 22\u00a0km a ovest di Hannover, in Bassa Sassonia, Germania. L'impianto ha ospitato principalmente competizioni nazionali tedesche come la F3 tedesca e il Deutsche Tourenwagen Meisterschaft negli anni ottanta e fino a met\u00e0 anni novanta e l'ADAC Super Touren Wagen Cup dal 1994 al 1998.\nContesto.\nNegli anni sessanta in Germania vi era una forte carenza di impianti: a parte il vecchio N\u00fcrburgring e l'Hockenheimring non esistevano altri circuiti permanenti in quel momento. Alla ricerca di alternative, le gare sugli aeroporti militari divennero molto popolari. Fino agli anni novanta tracciati come Mainz-Finthen, Kassel-Calden, Fassberg, Siegerland e Diepholz sono stati utilizzati per le gare dei vari campionati tedeschi: Wunstorf ha ospitato gare fino alla fine degli anni novanta.\nIl tracciato.\nIl tracciato si snodava lungo le due piste di decollo dell'aeroporto e le vie di rullaggio, ed era privo della palazzina box: le squadre usavano come box i rimorchi dei loro camion, parcheggiati a pettine alle spalle della pit lane. L'andamento altimetrico rispecchiava la natura \"aeroportuale\" del sedime, quindi era completamente piatto lungo le piste, mentre nella restante parte offriva una lieve ondulazione del terreno. Dopo l'edizione inaugurale del 13 settembre 1964, disputatasi su di un tracciato di 3,8\u00a0km, l'anno seguente il circuito prese la sua pi\u00f9 duratura configurazione \"triangolare\" di circa 5,1\u00a0km che, tranne poche edizioni, conserver\u00e0 fino agli anni novanta e di forma pressoch\u00e9 triangolare. Essa veniva percorsa in senso antiorario con la linea di partenza posta circa a met\u00e0 lunghezza della \"Pista 03-21\" e fu usata negli anni sessanta e fino al 1974, sempre con la presenza di un paio chicane lungo le piste di decollo. Nel 1975 si abbandon\u00f2 la conformazione a triangolo in favore di una ovale lunga circa 3,5\u00a0km, che impegnava ancora la \"Pista 03-21\" e la via di rullaggio parallela ad essa e posta pi\u00f9 a sud e nella seconda met\u00e0 degli anni settanta furono allestite diverse nuove versioni del tracciato, simili a questa, che usavano altre sezioni delle altre vie di rullaggio adiacenti.\nNel 1981 si ritorn\u00f2 alla classica configurazione a triangolo percorsa ancora in senso antiorario come agli inizi, mentre l'anno seguente si decise di invertire il senso di marcia e il tracciato sub\u00ec inoltre leggere modifiche lungo il rettilineo di partenza (collocato sempre sulla \"Pista 03-21\") con lo spostamento della chicane posta dopo il traguardo a prima dell'ingresso dei box, con conseguente spostamento della linea di partenza. Tale configurazione fu mantenuta dal 1982 al 1987, con lo spostamento dei box (e relative modifiche al tracciato) nei pressi del piazzale adiacente alla \"Pista 08-26\" avvenuto nel 1988 (tracciato mantenuto fino al 1992).\nPer il 1993 furono apportate altre modifiche ai tratti lungo le piste di decollo, con un completo ripensamento della zona del traguardo e dei box e la modifica alla chicane posta a met\u00e0 dell'altro rettilineo, sulla \"Pista 08-26\". Nel 1996 fu mantenuto il disegno, ma si decise di invertire di nuovo il senso di marcia, riportandolo all'originale antiorario e tale fu l'ultimo tracciato utilizzato, con l'\"ADAC-Flugplatzrennen Wunstorf\" del 1999 cancellata perch\u00e9 ritenuta incapace di attrarre un numero adeguato di spettatori."}
{"id": "2784786", "revid": "115751", "url": "https://it.wikipedia.org/wiki?curid=2784786", "title": "Impero russo ai Giochi olimpici", "text": ""}
{"id": "2784791", "revid": "666668", "url": "https://it.wikipedia.org/wiki?curid=2784791", "title": "Juninho Pernambucano", "text": "Da molti considerato il miglior tiratore di calci di punizione della storia, detiene il record per il maggior numero di gol segnati su punizione in carriera (77) davanti a Pel\u00e9.\nBiografia.\nIl soprannome \"Pernambucano\" gli \u00e8 stato attribuito per distinguerlo dal quasi coetaneo Juninho Paulista. I due soprannomi identificano la provenienza dei giocatori: \"Pernambucano\" indica la provenienza dalla regione brasiliana di Pernambuco, di cui Recife, citt\u00e0 natale di Juninho, \u00e8 la capitale.\nCaratteristiche tecniche.\nCalciatore di ruolo trequartista, ha giocato anche come centrocampista centrale e talvolta come ala destra.\n\u00c8 da molti considerato il miglior specialista di sempre nei calci di punizione, per via del suo particolare tiro dalla distanza che permetteva al pallone, dopo aver superato la barriera, di abbassarsi molto rapidamente, cogliendo di sorpresa il portiere. Su punizione ha realizzato 77 reti in carriera (44 con l'Olympique Lione, 4 con la nazionale brasiliana, 18 con il Vasco da Gama e 9 con l'Al-Gharafa).\nCarriera.\nCalciatore.\nClub.\nGli inizi.\nHa cominciato la sua carriera nella squadra della sua citt\u00e0, lo Sport Recife.\nHa rivelato che da giovane si innamor\u00f2 delle punizioni, ispirandosi a giocatori come Marcelinho Carioca e Didi.\nDopo 110 partite e 24 gol pass\u00f2 al Vasco da Gama, con il quale ha vinto una Coppa Libertadores, e dove nel giro di pochi anni \u00e8 diventato un \"fan favourite\", nonostante l'addio al club sia arrivato per azioni legali da mancato aumento di stipendio.\nOlympique Lione.\nNel 2001 si trasferisce dunque gratis al Lione, con cui realizz\u00f2 100 gol, aiutando la squadra a vincere sette titoli di Ligue 1 consecutivi. Nella partita di andata del girone della Champions League 2005-2006 contro il Real Madrid tir\u00f2 una punizione da 36 metri a 126 km/h, insaccatasi nell'angolino basso sinistro della porta. \nNella partita di Ligue 1 contro l'Ajaccio del 2006 segn\u00f2 su punizione da 41 metri e nella quinta giornata di Champions League 2007-2008 contro il Barcellona segn\u00f2 il suo 34\u00ba gol su punizione con il Lione, da 43 metri. Juninho era il punto di forza del Lione, e capitano; infatti, oltre che farsi notare per le sue punizioni, era un ottimo uomo assist e notevole \"leader\".\nNel dicembre 2006 il giornale sportivo francese \"L'\u00c9quipe\" calcol\u00f2 che il 45% dei gol del Lione provenivano da punizioni e passaggi diretti e indiretti di Juninho. \nIl 26 maggio 2009 in conferenza stampa Jean-Michel Aulas, presidente del Lione, annunci\u00f2 di aver liberato Juninho dall'ultimo anno del contratto che lo legava alla societ\u00e0 francese fino al 2010.\nAl-Gharafa.\nIl giocatore si \u00e8 poi accordato con l'Al-Gharafa, club del campionato qatariota, anche qui indossando la fascia da capitano. In due anni in Qatar va a segno 25 volte tra campionato e coppe, vincendo il \"triplete\" qatariota: (campionato, Coppa delle Stelle del Qatar e Coppa di Qatar).\nSeconda esperienza al Vasco da Gama.\nIl 28 aprile 2011 \u00e8 ritornato al Vasco da Gama, scegliendo la maglia numero 8.\nSegna all'esordio (via punizione) contro il Corinthians, arrivando a quota 16 reti stagionali contro il Bahia e giocando la sua 350esima partita con la squadra contro il San Paolo.\nNew York Red Bulls.\nIl 17 dicembre 2012 firma un contratto con i New York Red Bulls, con i quali esordisce il 6 marzo seguente, nella gara contro i Portland Timbers, aiutando la squadra a pareggiare per 3-3. Il 2 luglio 2013, dopo soli cinque mesi di permanenza nel club, decide di rescindere il suo contratto da \"Designated Player\" con la squadra della MLS.\nAl momento dell'addio dal club americano aveva giocato 13 partite e servito 4 assist.\nRitorno al Vasco da Gama.\nDopo dieci giorni firma nuovamente un contratto con il Vasco da Gama, tornando cos\u00ec a vestire per la terza volta in carriera la maglia del club di Rio de Janeiro.\nSegna nuovamente al suo \"debutto\" con il Vasco nel 3-1 sul Fluminense.\nIl 30 gennaio 2014, dopo 16 partite, 2 gol e 7 assist nel suo terzo trascorso al club, annuncia attraverso il sito ufficiale del Vasco da Gama la sua decisione di ritirarsi dal calcio giocato.\nNazionale.\nNella nazionale brasiliana ha esordito il 28 marzo 1999. Nel 2005 viene convocato nella rosa che vincer\u00e0 la Confederations Cup 2005. \u00c8 stato inoltre convocato da Carlos Alberto Parreira per il Mondiale 2006 disputato in Germania. Nella gara dei quarti di finale contro la Francia, Juninho \u00e8 stato schierato in campo da titolare, venendo sostituito nel secondo tempo da Adriano. Nella stessa rassegna iridata ha segnato il gol del vantaggio nel 2-1 contro il Giappone. Dopo il Mondiale ha lasciato la nazionale brasiliana, dichiarando di voler concedere pi\u00f9 spazio ai giovani.\nDirigente.\nIl 27 maggio 2019 Juninho viene nominato nuovo direttore sportivo del , tornando dopo dieci anni nel club al quale ha legato la sua carriera in Europa."}
{"id": "2784799", "revid": "149485", "url": "https://it.wikipedia.org/wiki?curid=2784799", "title": "Torkaman Chay", "text": "Torkaman Chay o Turkmenchay (farsi \u062a\u0631\u06a9\u0645\u0627\u0646\u200c\u0686\u0627\u06cc) \u00e8 il capoluogo della circoscrizione omonima nello shahrest\u0101n di Mianeh, nell'Azarbaijan orientale.\n\u00c8 famosa per il trattato che vi fu sottoscritto nel 1828 alla fine dell'ultima guerra russo-persiana. "}
{"id": "2784804", "revid": "123484751", "url": "https://it.wikipedia.org/wiki?curid=2784804", "title": "Dario Del Corno", "text": "Biografia.\nFu allievo di Raffaele Cantarella, cui subentr\u00f2 nella cattedra di Letteratura greca all'Universit\u00e0 degli Studi di Milano nel 1972. Si interess\u00f2 soprattutto del teatro greco: oltre ad aver ricoperto, nella stessa universit\u00e0, anche la cattedra di Letteratura teatrale della Grecia antica, fece numerosissime traduzioni di opere teatrali dell'Antica Grecia; fu direttore della rivista di studi teatrali \"Dioniso\", edita dall'Istituto Nazionale del Dramma Antico. Fu autore di manuali scolastici. Svolse una intensa opera di divulgazione per il supplemento domenicale del \"Sole-24 ore\" e in un'opera di viaggi alla ricerca delle tracce dell'antica Grecia, scritto in collaborazione con la moglie.\nCur\u00f2 edizioni critiche come testi di scena di opere di Menandro, Nonno di Panopoli, Plutarco (in particolare i \"Moralia\" per Adelphi), Euripide (con Marina Cavalli), Plauto, Artemidoro di Daldi, Lucio Flavio Filostrato (la \"Vita di Apollonio di Tiana\"), Aristofane (per la Fondazione Lorenzo Valla), Publio Terenzio Afro, Eschilo, Sofocle, introducendo inoltre opere di altri studiosi dell'antichit\u00e0 come Bruno Snell, Mario Untersteiner, Raffaele Cantarella, e traducendo anche altri autori come Johann Wolfgang Goethe, Achim von Arnim, Clemens Brentano, William Shakespeare per il teatro (pi\u00f9 spesso per Glauco Mauri o Luca Ronconi) e per la stampa.\nScrisse anche opere per il teatro musicale: \"Outis\", un libretto messo in musica da Luciano Berio, \"Racconto di Natale\", un libretto per Carlo Galante, e \"Sulla corda pi\u00f9 alta\", un'azione musicale per attore, danzatore, violoncellista e gruppo di fiati messa in musica dal figlio, Filippo Del Corno.\nRiposa al Cimitero Monumentale di Milano."}
{"id": "2784805", "revid": "125346762", "url": "https://it.wikipedia.org/wiki?curid=2784805", "title": "Pierluigi Mantini", "text": "Biografia.\nNato all'Aquila, si \u00e8 laureato in giurisprudenza presso l'Universit\u00e0 degli Studi di Firenze e specializzato in scienze amministrative presso l'Universit\u00e0 degli Studi di Roma \"La Sapienza\". \u00c8 avvocato cassazionista e risiede a Milano.\nHa insegnato diritto pubblico dell'economia e diritto regionale presso la sede teramana dell'Universit\u00e0 degli Studi di Chieti (1985-1988), diritto pubblico dell'ambiente presso il Politecnico di Milano (1989-1990) e legislazione delle opere pubbliche presso l'Universit\u00e0 degli Studi di Firenze (1991-1994). Dal 1994 insegna diritto amministrativo e diritto urbanistico presso il Politecnico di Milano.\n\u00c8 inoltre autore di oltre 150 pubblicazioni scientifiche di diritto amministrativo, pubblico, urbanistico, ambientale nonch\u00e9 direttore di collane giuridiche.\nAttivit\u00e0 politica.\nDi formazione cattolica, ha iniziato la sua attivit\u00e0 politica da giovanissimo con il Movimento Politico dei Lavoratori, partito vicino alle ACLI; negli anni Novanta si iscrive ad Alleanza Democratica e successivamente ai Comitati Prodi. Nel 1994 diventa componente della commissione del Ministero dei lavori pubblici per l'attuazione della legge di riforma dei lavori pubblici.\nIl 5 gennaio 2000 \u00e8 eletto nella segreteria nazionale dei Democratici ed \u00e8 in seguito tra i fondatori di Democrazia \u00e8 Libert\u00e0 - La Margherita. Alle elezioni del 2001 viene eletto alla Camera dei deputati, nella parte proporzionale nella circoscrizione Toscana. Alle elezioni del 2006 \u00e8 di nuovo ricandidato ed eletto, nelle liste dell'Ulivo, questa volta in Lombardia 1.\nNel 2007 aderisce quindi al Partito Democratico e, alle elezioni del 2008, viene eletto nuovamente deputato, sempre nella circoscrizione Lombardia 1. Nel 2009 aderisce con la sua associazione liberaldemocratica \"Neo-Dem\" alla Costituente di Centro e all'Unione di Centro, partito in cui ricopre la carica di responsabile nazionale per le riforme istituzionali.\nIl 19 settembre 2013 viene eletto, dalla Camera dei deputati, nel Consiglio di presidenza della giustizia amministrativa. Nel 2015 \u00e8 nominato nella commissione di studio del Governo per il recepimento delle direttive europee in materia di appalti e concessioni ed \u00e8 tra i redattori del nuovo Codice dei contratti pubblici. Dal 2016 \u00e8 componente della commissione appalti dell'Autorit\u00e0 nazionale anticorruzione (ANAC).\n\u00c8 attualmente Consigliere giuridico presso la Struttura Commissariale della Presidenza del Consiglio dei Ministri per la ricostruzione dell'Italia centrale e presso il M.I.T..\nOpere principali.\nTra le opere pubblicate, si cita:"}
{"id": "2784810", "revid": "1573940", "url": "https://it.wikipedia.org/wiki?curid=2784810", "title": "Osku", "text": "Osku (farsi \u0627\u0633\u0643\u0648) \u00e8 il capoluogo dello shahrest\u0101n di Osku nell'Azarbaijan orientale."}
{"id": "2784813", "revid": "1005847", "url": "https://it.wikipedia.org/wiki?curid=2784813", "title": "Provincia di Bellavista", "text": "La provincia di Bellavista \u00e8 una provincia del Per\u00f9, situata nella regione di San Mart\u00edn.\nGeografia antropica.\nSuddivisioni amministrative.\n\u00c8 divisa in 6 distretti:"}
{"id": "2784814", "revid": "767487", "url": "https://it.wikipedia.org/wiki?curid=2784814", "title": "Il segreto di Villa Paradiso", "text": "Il segreto di Villa Paradiso \u00e8 un film del 1940 diretto da Domenico Gambino.\nTrama.\nIn una citt\u00e0 argentina si trova un locale notturno, all'interno della \"Villa Paradiso\", che ospita anche una casa da gioco, dove una sera, un agente della polizia locale, si reca per investigare su una banda di falsari.\nMa l'agente viene ucciso, questo provoca una immediata mobilitazione del Capo della polizia che invia tre investigatori per l'inchiesta sul locale e sui suoi misteriosi proprietari.\nBen presto i poliziotti scopriranno che i dirigenti della villa sono anche i componenti della banda dei falsari, durante l'irruzione nel locale i tre vengono scoperti, ma sono messi in guardia dalla cantante del locale, che d\u00e0 la possibilit\u00e0 agli agenti dopo una cruenta sparatoria di arrestare tutta la banda.\nProduzione.\nProdotto da Federico D'Avack per la Sovrania Film, la pellicola, con l'aiuto alla regia di Roberto Bianchi, venne girata nei studi di Cinecitt\u00e0 nell'autunno del 1939.\nDistribuzione.\nIl film venne distribuito nel circuito cinematografico italiano nel gennaio del 1940.\nLa critica.\nGiuseppe Isani nelle pagine di Cinema del 10 giugno 1940 \u00ab Gli elementi di ritmo e di stringato montaggio che caratterizzano in genere i film a sfondo criminal-poliziesco mancano a questo film. Sembra cos\u00ec di assistere alla narrazione di una storia continuamente frenata da un un'irriducibile balbuzie cinematografica che rallenta ogni cosa. Movimenti di macchina ingiustificati, primi piani che diventano fatti personali la filo-drammaticit\u00e0 di Giovanni Grasso sfiorano spesso la caricatura \u00bb"}
{"id": "2784817", "revid": "767487", "url": "https://it.wikipedia.org/wiki?curid=2784817", "title": "Hadj M'hamed El Anka", "text": "Nato da una famiglia modesta di origine cabila, dopo aver finito di studiare ha iniziato a cantare.\nLe sue canzoni parlano della sua lingua, della giustizia, di politica e della natura."}
{"id": "2784822", "revid": "98077", "url": "https://it.wikipedia.org/wiki?curid=2784822", "title": "Ulrico Hoepli Editore", "text": ""}
{"id": "2784824", "revid": "122255157", "url": "https://it.wikipedia.org/wiki?curid=2784824", "title": "Grattacielo di Rimini", "text": "Il grattacielo di Rimini \u00e8 l'unico grattacielo della citt\u00e0 romagnola di Rimini.\nStoria.\nI primi scavi per la realizzazione delle sue fondamenta ebbero inizio nell'ottobre 1957, mentre i lavori di costruzione della struttura (su progetto dell'ingegnere istriano Raoul Puhali) terminarono nel 1959. Nel 1960 furono completati gli allestimenti degli appartamenti agli ultimi piani.\nDescrizione.\nSi trova nelle vicinanze della stazione ferroviaria e a circa 300 metri dalla spiaggia, in una posizione di collegamento tra il centro storico e il mare. Ha un'altezza di circa 101,50\u00a0m e dispone di 28 piani fuori terra, che includono 180 appartamenti ed uffici, serviti da 6 ascensori rapidi in grado di raggiungere l'ultimo piano in 50 secondi e da un montacarichi di servizio, su di un podio destinato a svariati esercizi commerciali. Questo avancorpo ospit\u00f2 negli anni settanta, al primo piano, la scuola media statale n. 4 di Rimini. Dispone inoltre di portineria 24h, telecamere di sicurezza e un'autorimessa da circa 70 posti auto al piano interrato.\nNei media.\nNel 2017 il regista Marco Bertozzi ha presentato il film-documentario intitolato \"Cinema Grattacielo\" dopo 10 anni di riprese, interamente girate all'interno dello stabile e interpretate da alcuni abitanti del grattacielo di Rimini."}
{"id": "2784827", "revid": "1573940", "url": "https://it.wikipedia.org/wiki?curid=2784827", "title": "Ilkhechi", "text": "Ilkhechi (farsi \u0627\u06cc\u0644\u062e\u0686\u06cc) \u00e8 il capoluogo della circoscrizione omonima nello shahrest\u0101n di Osku, nell'Azarbaijan orientale."}
{"id": "2784831", "revid": "767487", "url": "https://it.wikipedia.org/wiki?curid=2784831", "title": "Cheikh El Hasnaoui", "text": "Biografia.\nNato in una famiglia di origini modeste rimase orfano di madre all'et\u00e0 di due anni. Dopo aver seguito gli studi nella scuola coranica del villaggio, all'et\u00e0 di 14 anni decide di partire. Cheikh El Hasnaoui \u00e8 considerato una figura di rilievo nel suo genere musicale - lo chaabi - ed un simbolo dell'Algeria riconciliata con le sue identit\u00e0. Le sue canzoni parlano della sua lingua, della giustizia, di politica e della natura.\nCheikh \u00e8 famoso particolarmente per il disco \"La Maison Blanche\", che narra episodi degli anni 1930, nel quale crea uno stile del tutto personale riconoscibile per la sua voce grave e per le sonorit\u00e0 lancinanti del banjo oltre che per i suoi testi evocanti dolore d'amore. Dolore per il quale Cheikh El Hasnaoui si esili\u00f2 in Francia nel 1937. Il tema dell'esilio diverr\u00e0 allora quello di gran parte della sua produzione artistica successiva."}
{"id": "2784832", "revid": "98077", "url": "https://it.wikipedia.org/wiki?curid=2784832", "title": "Edumond Le Monnier", "text": ""}
{"id": "2784833", "revid": "124852296", "url": "https://it.wikipedia.org/wiki?curid=2784833", "title": "Sci di fondo ai IX Giochi olimpici invernali", "text": "Nello sci di fondo ai IX Giochi olimpici invernali furono disputate sette gare, quattro maschili e tre femminili. Le medaglie assegnate furono ritenute valide anche ai fini dei Campionati mondiali di sci nordico 1964. Rispetto all'edizione precedente fu introdotta la 5\u00a0Km femminile."}
{"id": "2784834", "revid": "599013", "url": "https://it.wikipedia.org/wiki?curid=2784834", "title": "Matteo Anchisi", "text": ""}
{"id": "2784842", "revid": "287204", "url": "https://it.wikipedia.org/wiki?curid=2784842", "title": "Chiesa di San Siro di Struppa", "text": "La chiesa di San Siro di Struppa \u00e8 un luogo di culto cattolico del quartiere genovese di Struppa, in val Bisagno, la cui comunit\u00e0 parrocchiale fa parte del Vicariato \u201cMedio - Alto Bisagno\u201d dell'arcidiocesi di Genova.\nStoria.\nLa fondazione.\nL'antichissima chiesa pievana che divenne abbazia benedettina intitolata a san Siro sorse nel Medioevo lungo la strada della Val Bisagno (che allora correva a mezza costa e non sul fondovalle, per evitare le piene del torrente), all'importante crocevia tra la strada che attraverso il valico di Creto portava a Montoggio, in Valle Scrivia e quella per la Val Trebbia.\nLe poche case che formano il borgo di San Siro, situato a 168 m s.l.m., un tempo facevano parte integrante dell'abbazia.\nSi ritiene che una prima chiesa o cappella esistesse in questo luogo fin dal V secolo negli anni immediatamente successivi alla morte di San Siro, presso la localit\u00e0 detta \"Emiliano\" (oggi chiamata San Siro di Struppa), sopra Molassana (\"Molliciana\"), ma le prime notizie risalgono al 955. Questa chiesa sorse nei pressi del luogo dove secondo la tradizione sarebbe nato il santo, vescovo di Genova nel IV secolo, ed \u00e8 considerata il monumento storico pi\u00f9 importante della Val Bisagno. In seguito divenne pieve e dopo il mille basilica.\nNei pressi della pieve viene citata poi anche l'esistenza di un'altra chiesa dedicata a San Siro, consacrata nel 1025, come racconta Jacopo da Varazze, in quell'anno divenne abbazia dei benedettini per volere del vescovo di Genova \"Landolfo II\"; inglobando questa chiesa nel monastero i monaci costruirono una terza chiesa.\nVerso la fine dell'XI secolo i benedettini lasciarono l'abbazia e l'antica pieve al clero diocesano e si stabilirono a Sant\u2019Eusebio, in seguito del monastero se ne persero le tracce. Vicino alla pieve si trova l'oratorio di Sant'Alberto e Sant'Antonio Abate, che secondo gli storici sarebbe la terza chiesa monastica costruita nell'XI secolo. Nei suoi oltre mille anni di vita, la chiesa ha subito numerose modifiche e ristrutturazioni.\nLa chiesa pievana, considerata gi\u00e0 \u201cvecchia\u201d in documenti del 1125, fu probabilmente ricostruita nella prima met\u00e0 del XII secolo, come testimonia l'analisi storico-artistica, che la colloca nel pieno del romanico genovese di quel periodo, pur non essendoci documenti che attestino questa circostanza.\nCitata ancora come pieve nel registro delle decime del 1143, la chiesa, che disponeva di numerose rendite e di lasciti di cittadini, estendeva la sua giurisdizione a sei rettorie: San Cosma e Damiano, San Giovanni di Aggio, San Martino de Corsi, San Martino di Struppa, Sant'Eusebio e Santa Maria di Molassana.\nTutta questa zona fino al XIV secolo era indicata come \u201cMollicciana\u201d e per questo la pieve di San Siro era chiamata \u201cSan Siro de Mollicciana\u201d. Fu solo dal XV secolo che Molassana e Struppa divennero entit\u00e0 amministrative distinte, per ritrovarsi poi entrambe inglobate nella Grande Genova nel 1926.\nLe ristrutturazioni dal XVI al XIX secolo.\nL'edificio conserv\u00f2 l'originaria struttura romanica fino alla fine del XVI secolo, quando per adeguarlo alle disposizioni del Concilio di Trento ed al gusto dell'epoca sub\u00ec varie modifiche: fu ingrandito l'altare maggiore, inseriti i due altari laterali, creata la sagrestia e rifatte la volta e l'abside mentre i muri in pietra furono ricoperti con intonaco e imbiancati.\nUlteriori interventi nel XVII secolo introdussero elementi barocchi.\nDanneggiata e incendiata dai soldati austriaci durante la guerra degli anni 1746-1747, negli anni immediatamente successivi fu sottoposta a nuovi restauri.\nNel 1851 per consentire il movimento delle nuove campane fu eliminata la trifora della cella campanaria.\nIl Novecento.\nAlla fine dell'Ottocento, nonostante diversi lavori di manutenzione eseguiti intorno alla met\u00e0 del secolo, la chiesa si presentava in condizioni precarie e nell'anno 1900 fu chiusa al pubblico.\nNegli anni successivi furono decisi radicali lavori di ristrutturazione, eseguiti, a pi\u00f9 riprese, a partire dal 1921. Con questi interventi di restauro sono state ripristinate le originarie forme romaniche, ancora ben conservate sotto le successive stratificazioni.\nInizialmente furono demolite le volte in muratura e ripristinato il tetto ligneo, rimosso l'intonaco dalle pareti e ripristinate le monofore della facciata.\nUlteriori interventi, condotti negli anni trenta e cinquanta riguardarono le navate laterali e le absidi; fu anche eliminato l'altare settecentesco e ripristinate le trifore sul campanile.\nI lavori di restauro si conclusero nel 1963, quando la chiesa fu dotata della porta in bronzo e di un nuovo altare in marmo, solennemente consacrato dal cardinale Giuseppe Siri il 15 aprile 1963.\nSuccessivamente oltre alla chiesa, sono state ristrutturate anche le case del borgo, rinnovate mantenendo le caratteristiche antiche e nel 1988 \u00e8 stato rifatta anche la pavimentazione del sagrato con il caratteristico \u201crisseu\u201d di sassi bianchi e grigi.\nDescrizione storico-artistica.\nLa chiesa \u00e8 un tipico esempio di architettura romanica.\n\u00c8 costruita in arenaria con conci disposti a file regolari e praticamente priva di decorazioni scolpite, ad eccezione degli archetti pensili sottogronda che delimitano in alto la facciata e tutto il perimetro della chiesa.\nFacciata.\nL'austera facciata, che evidenzia mediante due paraste la ripartizione interna in tre navate, ha un unico ingresso centrale, con un semplice portale, sovrastato da un rosone che dopo la ristrutturazione \u00e8 tornato a sostituire la precedente finestra barocca. Nelle ali laterali si trovano due monofore allungate.\nLa porta in rame sbalzato \u00e8 opera di Ilario Cuoghi; vi sono raffigurati i sei santi patroni dell'ordine benedettino ed \u00e8 stata collocata sugli originari cardini medioevali.\nCampanile.\nIl campanile, alto trentadue metri, ha una pianta quadrata con cuspide piramidale, ed \u00e8 basato sull'ultima campata della navata destra.\nNella cella campanaria si aprono le trifore, ripristinate nel corso dei restauri dopo che nell'Ottocento erano state sostituite da finestre a fornice unico, per consentire il movimento delle campane all'esterno della cella.\nPossiede un concerto di 6 campane in tonalit\u00e0 di re bemolle 3 maggiore.\nInterno.\nL'interno \u00e8 diviso in tre navate delimitate da due serie di tozze colonne sormontate da capitelli sfero-cubici, privi di ornamento. Un pilastro a forma di croce, in cima alla navata di destra, sostiene il campanile. Ciascuna navata termina con un proprio abside semicircolare.\nIl soffitto \u00e8 formato da capriate in legno, realizzate nel corso dei restauri del Novecento, secondo l'originario stile romanico.\nAltare maggiore.\nL'altare maggiore (realizzato da G. Raitano nel 1963) contiene un paliotto marmoreo con i simboli di San Siro, gi\u00e0 architrave del portale cinquecentesco di un palazzo genovese, che fa da base ad un loculo in cui era custodita, fino a quando fu rubata, nel 1979, una reliquia del santo.\nLa reliquia (un braccio di San Siro) era stata donata alla chiesa dal vescovo Landolfo I nel 1025 ed era conservata in un prezioso reliquiario d'argento donato nel 1629 dal patrizio Giovanni Battista Lercari.\nIn sostituzione della reliquia scomparsa l'arcivescovo Giuseppe Siri ne don\u00f2 un'altra, gi\u00e0 conservata nella cattedrale di S. Lorenzo.\nIl polittico di San Siro.\nLa pi\u00f9 notevole tra le opere d'arte conservate nella chiesa \u00e8 il Polittico di San Siro, realizzato nel 1516, gi\u00e0 ritenuto di Teramo Piaggio, successivamente attribuito a Pier Francesco Sacchi (1485-1528), detto il Pavese. Il dipinto \u00e8 stato restaurato nel 1960.\nNel riquadro centrale \u00e8 rappresentato il santo in trono che col pastorale schiaccia il Basilisco (mostro che simboleggia l'eresia ariana). Sempre nella parte centrale, sopra l'immagine del santo, \u00e8 dipinta una Madonna con il Bambino in dolcissimo atteggiamento materno.\nAi lati ci sono otto riquadri (quattro per lato) che raffigurano altrettante scene della vita di San Siro: \u201cVocazione di S. Siro\u201d, \"Il miracolo del merlo restituito alla vita \", \"Il miracolo della nave\", \"Visioni di S. Siro\", \"Guarigione di un'indemoniata\", \"Uccisione del Basilisco\", \"Morte di San Siro e traslazione delle reliquie\", \"I miracoli e la devozione al santo\".\nFestivit\u00e0.\nLa festa di S. Siro, \u00e8 celebrata il 7 luglio"}
{"id": "2784843", "revid": "462459", "url": "https://it.wikipedia.org/wiki?curid=2784843", "title": "Fratelli Manetti", "text": ""}
{"id": "2784845", "revid": "287204", "url": "https://it.wikipedia.org/wiki?curid=2784845", "title": "Haras El-Hodood Sporting Club", "text": "L'Haras El-Hodood Sporting Club \u00e8 una societ\u00e0 calcistica di Alessandria d'Egitto, Egitto. Milita nell'Egyptian Premier League, la massima divisione del campionato nazionale."}
{"id": "2784846", "revid": "339392", "url": "https://it.wikipedia.org/wiki?curid=2784846", "title": "T\u00e9l\u00e9vision Suisse Romande", "text": ""}
{"id": "2784854", "revid": "287204", "url": "https://it.wikipedia.org/wiki?curid=2784854", "title": "Blyth Arena", "text": "Il Blyth Arena \u00e8 uno stadio situato a Squaw Valley, Stati Uniti. Oltre ad ospitare partite di hockey su ghiaccio e competizioni di pattinaggio di figura, ha anche ospitato le cerimonie di apertura e chiusura degli VIII Giochi olimpici invernali nel 1960."}
{"id": "2784855", "revid": "287204", "url": "https://it.wikipedia.org/wiki?curid=2784855", "title": "4995 Griffin", "text": "4995 Griffin \u00e8 un asteroide areosecante della fascia principale. Scoperto nel 1984, presenta un'orbita caratterizzata da un semiasse maggiore pari a 2,3408225\u00a0UA e da un'eccentricit\u00e0 di 0,3123175, inclinata di 20,59188\u00b0 rispetto all'eclittica.\nL'asteroide \u00e8 dedicato a Griffin Swanson, figlio dello scopritore."}
{"id": "2784856", "revid": "1305772", "url": "https://it.wikipedia.org/wiki?curid=2784856", "title": "Velk\u00e1 Hle\u010fsebe", "text": "Velk\u00e1 Hle\u010fsebe (in tedesco \"Gro\u00df Sichdichf\u00fcr\") \u00e8 un comune della Repubblica Ceca facente parte del distretto di Cheb, nella regione di Karlovy Vary.\nGeografia fisica.\nI comuni limitrofi sono Sekersk\u00e9 Chalupy, Velk\u00e9 Kr\u00e1sn\u00e9, Mal\u00e9 Kr\u00e1sn\u00e9 e Jedlova ad ovest, Valy e L\u00e1zn\u011b Kyn\u017evart a nord, Horgassing, Mari\u00e1nsk\u00e9 L\u00e1zn\u011b, Usovice e Stanoviste ad est e Drmoul, Horn\u00ed Ves, Trst\u011bnice, Pl\u00e1nsk\u00e1 Hu\u0165, Skeln\u00e9 Hut\u011b, Zadn\u00ed Chodov e Chodovsk\u00e1 Hu\u0165 a sud.\n\u00c8 collegata alla sua frazione Mal\u00e1 Hle\u010fsebe mediante numerose linee di autobus.\nSi trova a 561 metri s.l.m., tra il CHKO Slavkovsk\u00fd les ed il fiume Kosov\u00fd potok.\nStoria.\nLa prima menzione scritta del paese risale al 1587. Probabilmente \u00e8 molto pi\u00f9 antico, ma molte fonti importanti furono perdute nell'incendio del castello Tachau. Il nome ufficiale era \"Gross Siehdichf\u00fcr\". Dal 1854 da \"Siehdichf\u00fcr\" cambu\u00f2 in \"Sichdichf\u00fcr\" e rimase tale fino al 1916. Dal 1906 il villaggio, non avendo una chiesa, prese parte alla parrocchia di San Vito, con sede nella chiesa di Neudorf b. Plan. La costruzione della chiesa neo-romanica di Sant'Anna \u00e8 stata iniziata nel 1901 e fu completata e consacrata dieci anni pi\u00f9 tardi. Nel 1906 fu costruito un cimitero con una cappella.\nEdifici.\nCaserma.\nParte del villaggio \u00e8 una vasta area di ex-caserma di Klimentov (frazione di Velk\u00e1 Hle\u010fsebe), costruita negli anni cinquanta ed abbandonata dai soldati nel 2004. La sua capienza era di 2500 uomini, inclusa la fanteria, i carri, e le forze missilistiche. Parte dell'area al di fuori della caserma e un certo numero di alloggi per il personale militare sono passati in propriet\u00e0 al Ministero della Difesa ceco."}
{"id": "2784857", "revid": "438678", "url": "https://it.wikipedia.org/wiki?curid=2784857", "title": "Gro\u00df Sichdichf\u00fcr", "text": ""}
{"id": "2784859", "revid": "970659", "url": "https://it.wikipedia.org/wiki?curid=2784859", "title": "Pietro Damini", "text": "Biografia.\nEsponente del tardo Rinascimento, fu allievo di Giovanni Battista Novelli. Dimostr\u00f2 una precoce abilit\u00e0, ma ha sperimentato vari stili, ora naturalista, ora idealista, ora imitatore del Tiziano.\nTra i suoi lavori, \"Cristo consegna le chiavi a San Pietro\" per la chiesa di San Clemente a Padova, la \"Crocifissione\" per la basilica di Sant'Antonio e \"Il ritrovamento del pozzo dei Martiri\", pala che orna l'altare in fondo al Corridoio dei Martiri nella Basilica di Santa Giustina. A Telgate, nella parrocchiale \u00e8 presente il \"Battesimo di Cristo\". Nel duomo di Asolo vi \u00e8 la pala di \"San Prosdocimo con san Nicola\".\nNel duomo di Loreo, in Polesine, si trova una sua pala d'altare recante il \"Miracolo della Madonna del Rosario che salva una donna dal marito geloso\".\nL'Accademia Tadini, a Lovere, conserva il \"Battesimo di Sant'Agostino\" proveniente da una chiesa di Crema e il \"Ritratto del teologo Serafino Facio\".\nMor\u00ec durante la peste del Seicento. I suoi fratelli Giorgio e Damina furono pure pittori."}
{"id": "2784864", "revid": "1305772", "url": "https://it.wikipedia.org/wiki?curid=2784864", "title": "Fabio Lombardo", "text": "Biografia.\nHa studiato composizione, analisi, voce e direzione di coro a Firenze (Conservatorio L.Cherubini), Parigi (Centre d'art polyphonique et chorale), Arezzo (Fondazione Guido d'Arezzo) e Siena (Accademia Chigiana). Tra gli incontri durante il periodo della formazione, determinanti sono stati quelli con Fosco Corti e Romano Pezzati. Ha studiato anche musica elettronica con Albert Mayr e Pietro Grossi.\nNel 1982 ha fondato l'insieme vocale e strumentale L'Homme Arm\u00e9, gruppo dedito fin dall'inizio e principalmente all'esecuzione della musica rinascimentale e barocca, con il quale da alcuni anni si dedica all'esecuzione di musiche contemporanee, curando in particolare lo studio e l'esecuzione del rinascimento fiorentino. Nel 1987 \u00e8 stato chiamato da Piero Farulli a fondare la Schola Cantorum Francesco Landini della Scuola di musica di Fiesole, un coro che si dedica allo studio del repertorio oratoriale da J. S. Bach alla letteratura corale contemporanea.\nAlla guida del Gruppo Polifonico Francesco Coradini di Arezzo, di cui \u00e8 stato direttore artistico e musicale dal 1986 al 1998, ha vinto il primo premio al 44\u00ba Concorso Internazionale di Llangollen (Gran Bretagna) nel 1990. Dal 2000 al 2003 ha fondato e diretto il Coro dell'Universit\u00e0 di Siena. Ha diretto inoltre varie formazioni corali e orchestrali, tra cui l'Orchestra della Toscana, l'Orchestra barocca Modo Antiquo, l'Orchestra barocca di Bologna e l'Orchestra Vincenzo Galilei .\nNegli ultimi anni ha dedicato una crescente attenzione alla musica contemporanea eseguendo opere di Luciano Berio, Vinko Globokar, Philippe Hersant, Luigi Nono, Romano Pezzati, Arvo P\u00e4rt, Salvatore Sciarrino, e altri autori. Dopo esperienze in Istituzioni formativo-musicali italiane e straniere, dal 1996 insegna direzione di coro al Conservatorio di La Spezia.\nLe sue registrazioni discografiche sono con etichette discografiche quali Christophorus, Tactus, Arts, Dynamic .\nDiscografia.\nFabio Lombardo ha realizzato alcune incisioni discografiche in qualit\u00e0 di direttore dell'Ensemble L'Homme Arm\u00e9.\nQuesti sono i dischi realizzati con altri gruppi:"}
{"id": "2784866", "revid": "339392", "url": "https://it.wikipedia.org/wiki?curid=2784866", "title": "Schweizer Fernsehen", "text": ""}
{"id": "2784869", "revid": "1573940", "url": "https://it.wikipedia.org/wiki?curid=2784869", "title": "Sarab", "text": "Sar\u0101b o Ser\u0101b (farsi \u0633\u0631\u0627\u0628) \u00e8 il capoluogo dello shahrest\u0101n di Sarab, nell'Azarbaijan orientale. \u00c8 famosa per i suoi tappeti.\nDal 1747 al 1813, \u00e8 stata la capitale del Khanato di Sar\u0101b. "}
{"id": "2784871", "revid": "287204", "url": "https://it.wikipedia.org/wiki?curid=2784871", "title": "Amedeo Laboccetta", "text": "Candidato alle Elezioni politiche italiane del 2013, \u00e8 primo dei non eletti in Campania ed entra in Parlamento il 28 giugno 2017. Nel 2011, \u00e8 stato eletto con oltre 11.000 preferenze coordinatore cittadino del Pdl di Napoli.\n\u00c8 stato arrestato il 13 dicembre 2016 per favoreggiamento in merito alle inchieste Atlantis/BPlus assieme a Francesco Corallo.\nAttivit\u00e0 politica.\nMuove i primi passi in politica nel Fronte della Giovent\u00f9, del quale diventa giovanissimo dirigente, e nell'organizzazione degli universitari missini (FUAN). Nel Movimento Sociale Italiano \u00e8 tra i leader della componente romualdiana. Nel 1989, viene eletto segretario provinciale di Napoli del Msi-Dn. Insieme al giornalista e scrittore Marcello Veneziani, fonda la rivista \"Lo Stato\".\nPer 15 anni consigliere comunale e deputato nella XVI legislatura, a Montecitorio siede nelle commissioni Bilancio e finanze e nella Bicamerale Antimafia. Le sue denunce hanno portato allo scioglimento per infiltrazione camorristica del Comune di Castello di Cisterna, in provincia di Napoli.\nNel 2013, viene nominato su indicazione del presidente della Regione Campania alla presidenza della societ\u00e0 GORI (Gestione ottimale risorse idriche) che si occupa dell'approvvigionamento e della distribuzione idrica in oltre 70 Comuni delle province di Napoli e di Salerno.\nTorna in Parlamento il 28 giugno 2017 in sostituzione del dimissionario Raffaele Calabr\u00f2.\nIniziative parlamentari.\nTra le sue vittorie politiche pi\u00f9 significative, l'abolizione della Fondazione della Camera dei deputati costata alle casse italiane circa 20 milioni di euro in dieci anni.\nL'inchiesta su Atlantis/Bplus.\nNel novembre del 2011 la Guardia di Finanza ha svolto una perquisizione negli uffici romani di Francesco Corallo, azionista della societ\u00e0 di gioco legale Atlantis/BPlus Gioco Legale, nell'ambito di un'inchiesta della Procura di Milano su presunti finanziamenti illeciti che la medesima societ\u00e0 avrebbe ricevuto dalla Banca Popolare di Milano. Nel corso della perquisizione, Corallo si \u00e8 opposto al sequestro di un computer portatile, che \u00e8 stato infine prelevato da Laboccetta, che ne ha rivendicato la titolarit\u00e0. Laboccetta in seguito ha provveduto a consegnare alla Procura di Milano il computer in questione nel quale sono stati cancellati alcuni contenuti che il parlamentare ha dichiarato essere riferiti alla sua attivit\u00e0 politica, in particolare trattavasi dell'elenco delle persone iscritte al PDL, partito del quale Laboccetta \u00e8 coordinatore a Napoli. La procura di Milano aveva chiesto alla Camera dei Deputati l'autorizzazione al sequestro del computer. Il 18 gennaio 2012 la Giunta per le autorizzazioni a procedere della Camera dei deputati ha bocciato la relazione Santelli, che negava l'autorizzazione. Successivamente la procedura si \u00e8 conclusa senza deliberazione formale perch\u00e9 volontariamente il parlamentare ha consegnato il computer agli inquirenti."}
{"id": "2784873", "revid": "122825679", "url": "https://it.wikipedia.org/wiki?curid=2784873", "title": "Campionati del mondo di mountain bike - Cross country femminile Elite", "text": "Il cross country femminile Elite \u00e8 uno degli eventi inseriti nel programma dei campionati del mondo di mountain bike. Si corre sin dalla prima edizione, quella del 1990.\nAlbo d'oro.\n\"Aggiornato all'edizione 2021\"."}
{"id": "2784878", "revid": "115751", "url": "https://it.wikipedia.org/wiki?curid=2784878", "title": "Saarland ai Giochi olimpici", "text": ""}
{"id": "2784879", "revid": "1573940", "url": "https://it.wikipedia.org/wiki?curid=2784879", "title": "Mehraban", "text": "Mehrab\u0101n (farsi \u0645\u0647\u0631\u0628\u0627\u0646) \u00e8 il capoluogo della circoscrizione omonima nello shahrest\u0101n di Sarab, nell'Azarbaijan orientale. "}
{"id": "2784880", "revid": "38120", "url": "https://it.wikipedia.org/wiki?curid=2784880", "title": "Yemen del Sud ai Giochi olimpici", "text": ""}
{"id": "2784881", "revid": "547034", "url": "https://it.wikipedia.org/wiki?curid=2784881", "title": "Yemen del Nord ai Giochi olimpici", "text": "Lo Yemen del Nord ha partecipato ai Giochi olimpici nel 1984 e nel 1988.\nI suoi atleti non hanno mai vinto alcuna medaglia.\nDopo la riunificazione dello Yemen, si \u00e8 unito allo Yemen del Sud partecipando ai Giochi olimpici come Yemen a partire dal 1992."}
{"id": "2784882", "revid": "115751", "url": "https://it.wikipedia.org/wiki?curid=2784882", "title": "RD del Congo ai Giochi olimpici", "text": ""}
{"id": "2784887", "revid": "547992", "url": "https://it.wikipedia.org/wiki?curid=2784887", "title": "Rina Mascetti", "text": "Biografia.\nFiglia della caratterista Gina Mascetti, esordisce pochi anni dopo la madre. Raggiunge la notoriet\u00e0 sul palcoscenico teatrale, sia di prosa sia di rivista, tra la fine degli anni sessanta e la fine degli anni settanta, lavorando con attori come Anna Magnani, Beniamino Maggio e Valeria Moriconi.\nSpesso attiva anche in televisione, la si ricorda nelle \"Inchieste del commissario Maigret\" (1968) di Mario Landi, nella \"Donna di cuori\" (1969) di Leonardo Cortese e in \"1870\" di Alfredo Giannetti. Si dedica anche al cinema, nel quale ricopre solitamente parti da comprimaria.\nNel biennio 1986-1987 conduce con Silvio Frattolillo la trasmissione radiofonica \"Voi e noi, insieme!\" su Radio Vaticana, settimanale dedicato agli ammalati.\nSi ritira dalle scene a met\u00e0 degli anni ottanta."}
{"id": "2784888", "revid": "287204", "url": "https://it.wikipedia.org/wiki?curid=2784888", "title": "Supercoppa d'Egitto", "text": "La Supercoppa d'Egitto () \u00e8 una competizione calcistica per club organizzata dalla Federazione calcistica dell'Egitto e disputata dalla stagione 2000-2001.\nNella competizione si affrontano il vincitore dell'Egyptian Premier League ed il vincitore della coppa nazionale. Nel caso in cui un club si aggiudichi entrambi i trofei, la seconda squadra classificata in campionato \u00e8 ammessa a disputare la coppa. La competizione prevede un'unica gara da disputarsi la settimana antecedente l'inizio del campionato."}
{"id": "2784893", "revid": "125757891", "url": "https://it.wikipedia.org/wiki?curid=2784893", "title": "Marco Marsilio", "text": "Biografia.\nNato a Roma da una famiglia di origini abruzzesi (Tocco da Casauria, in provincia di Pescara), \u00e8 laureato in Filosofia presso l'Universit\u00e0 degli Studi di Roma \"La Sapienza\" ed \u00e8 autore del saggio \"Razzismo. Un'origine illuminista\" per la Vallecchi editore.\n\u00c8 stato, al pari del suo collega di partito Fabio Rampelli, docente a contratto di Estetica, Museologia e Marketing applicato ai Beni culturali presso l'Universit\u00e0 Link Campus.\nAttivit\u00e0 politica.\nDalla fine degli anni ottanta e nei primi novanta partecipa ai movimenti studenteschi e universitari e dal 1996 al 2000 \u00e8 vicepresidente di Azione Giovani, il movimento giovanile di Alleanza Nazionale. Promotore di molteplici iniziative sociali, ambientali e a difesa della memoria storica e dell'identit\u00e0 del territorio, dal 1993 al 1997 \u00e8 stato Consigliere del Municipio Roma I (centro storico) di Roma.\nCollabora al rilancio del mensile \"Area\". Insieme all'attivit\u00e0 politica, ha profuso negli anni il suo impegno in diversi campi legati all'associazionismo culturale, ambientalista e sociale, e al volontariato nazionale e internazionale. Ha fatto parte della commissione \u201ccirchi e spettacolo viaggiante\u201d del Ministero dei Beni e delle Attivit\u00e0 Culturali, e del consiglio nazionale dell'Aiccre.\nConsigliere comunale di Roma per tre mandati dal 1997 al 2008, in Campidoglio ha ricoperto i seguenti incarichi: capogruppo di Alleanza Nazionale, membro delle Commissioni Cultura, Urbanistica e della Commissione speciale per Roma Capitale.\nElezione a deputato.\nAlle elezioni politiche del 2008 viene eletto alla Camera dei Deputati, nelle liste del Popolo della Libert\u00e0 nella circoscrizione Lazio 1.\n\u00c8 stato membro della V Commissione Bilancio, Tesoro e programmazione, dove ha ricoperto la carica di Segretario di commissione. Ha fatto parte anche della Commissione bicamerale per l'attuazione del Federalismo fiscale. Nel corso della sua attivit\u00e0 parlamentare \u00e8 stato relatore della Legge di Bilancio per il 2011, relatore in commissione sul Decreto di riordino della Croce Rossa e di numerosi altri provvedimenti.\n\u00c8 stato inoltre primo firmatario della proposta di legge per l'introduzione delle primarie nella selezione dei candidati alle elezioni. Nel corso della legislatura si \u00e8 occupato anche dei seguenti temi: l'obbligo di inserire le impronte digitali nella carta d'identit\u00e0 elettronica per garantire maggiore sicurezza ai cittadini; l'inserimento nel piano energetico nazionale della ricerca e dello sviluppo nel campo del nucleare pulito da fusione; l'indennizzo agli italiani rimpatriati dalla Libia; la tutela del servizio taxi dalle proposte di liberalizzazione; misure di sostegno al trasporto pubblico locale; le risorse per alimentare il Fondo per le case alle giovani coppie istituito dal ministro Giorgia Meloni.\nIl 21 dicembre 2012 \u00e8 tra i fondatori di Fratelli d'Italia, del quale ricopre l'incarico di vice Tesoriere nazionale e Portavoce della costituente regionale del Lazio.\nAlle elezioni politiche del 2013 \u00e8 ricandidato alla Camera, con Fratelli d'Italia nella circoscrizione Lazio 1, ma risulta il primo dei non eletti.\nDa marzo 2014 \u00e8 segretario amministrativo di Fratelli d'Italia e dal 2015 \u00e8 Coordinatore regionale nel Lazio.\nElezione a senatore e a presidente della Giunta regionale d'Abruzzo.\nAlle elezioni politiche del 2018 viene eletto al Senato della Repubblica, come capolista di Fratelli d'Italia nella circoscrizione Lazio.\nIl 30 novembre dello stesso anno, Ignazio La Russa ne ufficializza la candidatura a presidente della Giunta regionale Abruzzo alle elezioni regionali del 10 febbraio 2019 per la coalizione di centro-destra (Lega, Forza Italia, Fratelli d'Italia, Azione Politica, UDC-DC-IDeA).\nIl 10 febbraio 2019 viene eletto con il 48% dei voti e quasi 300.000 voti mentre il candidato del centro-sinistra Giovanni Legnini si ferma al 31% e quello del Movimento 5 Stelle Sara Marcozzi al 20%; Marsilio diventa cos\u00ec il primo presidente della Regione appartenente a Fratelli d'Italia e terr\u00e0 per s\u00e9 le deleghe in materia di ricostruzione, protezione civile, programmazione nazionale e comunitaria, politiche europee, delegazione di Roma, avvocatura regionale, stampa, affari della giunta, legislativo, indirizzo e controllo Agir, trasporti pubblici locali, mobilit\u00e0, lavori pubblici, difesa del suolo e infrastrutture.\nData l'incompatibilit\u00e0 dei due incarichi, Marsilio si dimette da senatore e al suo posto subentra Nicola Calandrini.\nL'11 febbraio 2020 viene eletto Vicepresidente del Gruppo dei Conservatori e dei Riformisti Europei (ECR), di cui Fratelli d'Italia fa parte (e di cui, nello stesso giorno, \u00e8 stata eletta presidente proprio la leader di Fratelli d'Italia, Giorgia Meloni), al Comitato delle Regioni dell'Unione Europea."}
{"id": "2784897", "revid": "287204", "url": "https://it.wikipedia.org/wiki?curid=2784897", "title": "Makomanai Open Stadium", "text": "Il Makomanai Open Stadium \u00e8 uno stadio situato a Sapporo, in Giappone. Oltre ad ospitare competizioni di pattinaggio di velocit\u00e0, ha anche ospitato le cerimonie di apertura e chiusura degli XI Giochi olimpici invernali nel 1972."}
{"id": "2784898", "revid": "2096950", "url": "https://it.wikipedia.org/wiki?curid=2784898", "title": "Massimo Parisi", "text": "Biografia.\nDal 1991 \u00e8 giornalista pubblicista, iscritto all'Ordine dei Giornalisti della Toscana.\nDeputato PdL e Forza Italia.\nAlle elezioni politiche del 2008 \u00e8 candidato alla Camera dei Deputati, nella \"circoscrizione Toscana\", nelle liste del Popolo della Libert\u00e0, venendo eletto deputato della XVI Legislatura.\nAlle elezioni politiche del 2013 \u00e8 ricandidato alla Camera dei Deputati, nella \"circoscrizione Toscana\", nelle liste del Popolo della Libert\u00e0, venendo rieletto deputato della XVII Legislatura.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia, divenendo successivamente coordinatore regionale di Forza Italia in Toscana.\nIl 31 maggio 2015, in seguito ai risultati deludenti delle Elezioni regionali toscane, rassegna le dimissioni da coordinatore regionale del partito poco prima delle chiusura dei seggi elettorali in polemica con la direzione del partito.\nIl 4 luglio seguente, insieme ai colleghi di Forza Italia Luca D'Alessandro, Monica Faenzi e Giovanni Mottola vota a favore della riforma \"Buona Scuola\" proposta dal governo Renzi nonostante la contrariet\u00e0 del suo partito.\nSostegno ai governi Renzi e Gentiloni.\nNel novembre 2017 si iscrive al Partito Radicale Transnazionale.\nProcedimenti giudiziari.\nAccusato di finanziamento illecito nell\u2019inchiesta P3, il 16 marzo 2018 viene assolto con formula piena mentre Denis Verdini viene condannato a 15 mesi.\nNell'aprile 2013, nell'ambito di una inchiesta per truffa per una presunta indebita percezione di fondi per l'editoria, la Procura della Repubblica di Firenze emette un'ordinanza attraverso la quale la Guardia di Finanza sequestra beni per 12 milioni di euro alla societ\u00e0 \"Settemari\" di Denis Verdini, Massimo Parisi e altre persone.\nIl 25 novembre 2014 viene indagato dalla Procura di Firenze insieme al collega Verdini con l'accusa di bancarotta fraudolenta in riguardo al fallimento della Societ\u00e0 Toscana Edizioni, debitoria nei confronti del Credito Fiorentino di Verdini, avvenuto nel febbraio 2014: i due esponenti politici nel 2005 si sarebbero appropriati di 1,3 milioni di euro della societ\u00e0 vendendo le quote della Nuova Toscana Editrice, controllata da loro al 40% e con un capitale di 62.000 euro.\nL'11 aprile 2018 il PM Luca Turco ha chiesto una condanna a 3 anni per Verdini e 2 per Parisi.\nIl 13 settembre 2018, invece, il tribunale di Firenze ha condannato Massimo Parisi a 5 anni, tre in pi\u00f9 rispetto alla richiesta dl pubblico ministero, mentre Denis Verdini \u00e8 stato condannato sempre per bancarotta fraudolenta della Ste a 5 anni e mezzo. Per entrambi, i giudici hanno anche deciso l'interdizione perpetua dai pubblici uffici. Tre anni ciascuno per gli altri 3 imputati nel processo, tutti amministratori della Ste che pubblicava 'Il Giornale della Toscana': Girolamo Strozzi Majorca Renzi, Enrico Luca Biagiotti e Pierluigi Picerno. Anche per questi imputati \u00e8 stata disposta l'interdizione dai pubblici uffici, ma entro un limite di cinque anni ciascuno."}
{"id": "2784902", "revid": "287204", "url": "https://it.wikipedia.org/wiki?curid=2784902", "title": "Glanz", "text": ""}
{"id": "2784904", "revid": "452415", "url": "https://it.wikipedia.org/wiki?curid=2784904", "title": "Parrocel", "text": "Parrocel \u00e8 un cognome francese. Pu\u00f2 riferirsi a:"}
{"id": "2784905", "revid": "18323", "url": "https://it.wikipedia.org/wiki?curid=2784905", "title": "Alessandro Ruben", "text": "Biografia.\nNato a Roma nel 1966, avvocato di religione ebraica iscritto dal 1998 all'Albo, \u00e8 stato consigliere dell'Unione delle Comunit\u00e0 Ebraiche Italiane e da gennaio 2010 presiede la sezione italiana dell'Anti-Defamation League.\nNel 2017 \u00e8 stato eletto membro della Commissione Nazionale dell\u2019\"Anti Defamation League\", la principale organizzazione non governativa USA che realizza indagini e ricerche sull\u2019antisemitismo e l\u2019estremismo che servono ad orientare le politiche per la prevenzione negli USA come in Europa, durante l\u2019assemblea generale svoltasi a San Francisco.\nAttivit\u00e0 politica.\nAppassionato di politica sin da giovanissimo, prima di essere eletto deputato nel 2008 aveva organizzato degli incontri a Washington per Gianfranco Fini e Silvio Berlusconi, forte del suo rapporto con gli Stati Uniti d'America, tanto che nei dossier pubblicati da Wikileaks, e ripresi su \"L\u2019Espresso\", Ruben viene fuori come una delle controparti pi\u00f9 \"serie e credibili\" che l'Italia abbia messo in campo in alcune trattative in campo strategico-militare.\nAlle elezioni politiche del 2008 viene candidato alla Camera dei deputati, tra le liste del Popolo della Libert\u00e0 (PdL) in quota Alleanza Nazionale, dove viene eletto deputato nella circoscrizione Piemonte 2. Con la nascita del quarto governo presieduto da Berlusconi, dopo la sua vittoria e del centro-destra per la terza volta alle politiche, appena eletto viene nominato consulente e consigliere per gli Affari internazionali del Ministro della Difesa Ignazio La Russa.\nNell'estate 2010, seguace di Fini, abbandona il gruppo parlamentare PdL per aderire a quello di Futuro e Libert\u00e0 per l\u2019Italia. Ruben \u00e8 uno dei pochi politici italiani che ha ottenuto una considerazione positiva nei cable di WikiLeaks.\n\u00c8 stato membro della delegazione parlamentare presso l'Assemblea Parlamentare della NATO dal 24 giugno 2008 e dal 1\u00ba agosto 2008 membro del gruppo speciale sul Mediterraneo della delegazione parlamentare della NATO. Membro del Collegio d'Appello presso la Segreteria per la tutela giurisdizionale della Camera dei Deputati, dal 4 marzo 2010. Dal 2010 al 2013 \u00e8 presidente del gruppo di collaborazione parlamentare Italia - Stati Uniti d'America\nNella vita politica, Alessandro Ruben \u00e8 stato definito dalla stampa nazionale, uno degli uomini pi\u00f9 legati al presidente della Camera Gianfranco Fini, apprezzato dai diplomatici nazionali ed internazionali per la sua riservatezza e per il suo lavoro, \u00e8 stato definito il suo \"vero Ministro degli Esteri\". Quest'ultima valutazione \u00e8 frutto di una missione negli Stati Uniti del presidente della Camera italiana in cui fu ospite della Camera dei Rappresentanti e della sua leader, Nancy Pelosi, a latere del G8 dei presidenti e nel quale Ruben sembra abbia avuto un ruolo decisivo in merito all'incontro tra Fini ed il vicepresidente degli Stati Uniti Joe Biden. All'epoca fece incontrare Gianfranco Fini anche con il neosegretario di Stato americano John Kerry.\nAlle elezioni politiche del 2013 viene candidato al Senato della Repubblica, in quarta posizione nella circoscrizione Puglia tra le liste \"Con Monti per l'Italia\" (in quota FLI), risultando tuttavia il terzo dei non eletti.\nVita privata.\nUomo molto riservato, descritto, da chi lo conosce bene, come una persona sobria, pratica e molto divertente, \u00e8 padre di due figlie; la prima nata nel 2004, dal precedente matrimonio, mentre la seconda nel 2020, quest'ultima avuta dalla compagna Mara Carfagna."}
{"id": "2784907", "revid": "767487", "url": "https://it.wikipedia.org/wiki?curid=2784907", "title": "Mario Tozi", "text": "In alcune fonti \u00e8 citato come Mario Tozzi.\nCarriera.\nGioc\u00f2 in Serie A con la maglia del Palermo nella stagione 1945-1946 (20 presenze ed una rete)."}
{"id": "2784908", "revid": "183114", "url": "https://it.wikipedia.org/wiki?curid=2784908", "title": "Dario del Corno", "text": ""}
{"id": "2784911", "revid": "767487", "url": "https://it.wikipedia.org/wiki?curid=2784911", "title": "Locomotiva bavarese S 3/6", "text": "Le locomotive del tipo S 3/6 sono state locomotive a vapore con tender delle K\u00f6nigliche Bayerische Staats-Eisenbahnen (Reali ferrovie dello stato bavaresi) per servizio viaggiatori a 3 assi motori accoppiati. Hanno dato seguito ad una lunga serie di locomotive derivate per le ferrovie della Germania e di altri paesi. Sono considerate tra le pi\u00f9 belle locomotive a vapore mai prodotte.\nStoria.\nIl progetto della locomotiva del gruppo \"S 3/6\" venne elaborato nei primi anni del nuovo secolo dall'ingegnere Hammel della Maffei di Monaco di Baviera. A differenza della tendenza che si stava affermando, prima nelle ferrovie prussiane e successivamente anche in Italia, ad usare la semplice espansione e il vapore surriscaldato che permettevano la semplificazione tecnica del motore, a due cilindri, la Maffei e le \"Ferrovie Bavaresi\" puntarono al sistema compound cio\u00e8 a 4 cilindri a due stadi di pressione, alta e bassa. Tale decisione comportava una elevata precisione dell'apparato motore e della distribuzione e ci\u00f2 venne realizzato nella S 3/6 che si dimostr\u00f2 una macchina veloce, potente ed affidabile. Le locomotive iniziarono ad essere costruite nel 1907 e proseguirono fino al 1930. Dopo la prima guerra mondiale un gruppo di 16 locomotive del tipo S 3/6 venne ceduto in conto riparazioni di guerra alla Francia e svolse un buon servizio sulla rete francese dello Stato (SNCF) alla testa di treni rapidi ed espressi; alcune locomotive vennero cedute per lo stesso motivo alle ferrovie del Belgio, (SNCB). Agli inizi degli anni trenta le S 3/6 vennero reimmatricolate nel nuovo \"gruppo P 18\" continuando a svolgere servizio alla testa di treni importanti e prestigiosi come l'espresso Rheingold. Nel dopoguerra, tra 1952 e 1956 il gruppo viene sottoposto ad un ammodernamento con la sostituzione della caldaia e della cabina con quella unificata e incalzate dalle elettrificazioni si avviano a servizi sempre meno importanti fino al loro accantonamento agli inizi degli anni sessanta.\nCaratteristiche.\nLe locomotive erano a 3 assi accoppiati con carrello a due assi anteriore e un asse portante posteriore.\nLa caldaia a 15 bar di pressione sviluppava la potenza di 2000 CV. Avevano un meccanismo motore a 4 cilindri, di cui 2 a bassa pressione e 2 ad alta pressione, sistema \"compound\". Si trattava di una locomotiva prevista soprattutto per il traino di treni veloci sulle linee delle ferrovie bavaresi; la sua classificazione infatti la identificava come \"S\", (\"schnellzug=treno veloce\"), a 3 assi accoppiati motori su 6 complessivi.\nIl tender era carrelli e portava 8,7\u00a0t di carbone e 27,4 metri cubi di acqua.\nLa prima livrea era molto elegante, in verde con filetti in oro; un'altra livrea analoga per le filettature oro aveva la tonalit\u00e0 blu al posto del verde. Con l'immatricolazione nelle ferrovie tedesche il colore venne sostituito dal classico nero con parti del rodiggio in rosso."}
{"id": "2784912", "revid": "287204", "url": "https://it.wikipedia.org/wiki?curid=2784912", "title": "T\u0159ebe\u0148", "text": "T\u0159ebe\u0148 (in tedesco \"Trebendorf\") \u00e8 un comune della Repubblica Ceca facente parte del distretto di Cheb, nella regione di Karlovy Vary.\nGeografia fisica.\nI comuni limitrofi sono Zirovice, Stodola e Frantiskovy Lazne ad ovest, Katerina, Vonsov, Sucha, Zelena, Devin, Stary Rybnik e Skalna a nord, Starost ad est e Trsnice, Jindrichov, Sebenbach e Chlumecek a sud.\nA nord del paese vi \u00e8 una riserva naturale.\nStoria.\nLa prima menzione scritta del villaggio risale al 1208. Nel XIV secolo fu costruita una fortezza della quale, tuttavia, non ci sono pervenute tracce."}
{"id": "2784919", "revid": "38120", "url": "https://it.wikipedia.org/wiki?curid=2784919", "title": "Yemen del nord ai Giochi olimpici", "text": ""}
{"id": "2784922", "revid": "599013", "url": "https://it.wikipedia.org/wiki?curid=2784922", "title": "Mirka Francia", "text": "Gioca nel ruolo di schiacciatrice.\nCarriera.\nLa carriera di Mirka Francia inizia a Cuba, suo paese di origine. Proprio con la nazionale cubana riesce a farsi notare, vincendo praticamente tutto ci\u00f2 che \u00e8 possibile vincere. In questi anni riesce ad imporsi come una delle giocatrici pi\u00f9 forti del mondo. Nella stagione 1998-99 decide di fare esperienza all'estero, cos\u00ec si reca in Italia per giocare nella Romanelli Volley di Firenze in serie A2. L'esperienza italiana si rivela entusiasmante, cos\u00ec Mirka viene acquistata dalla Pallavolo Sirio Perugia in serie A1, con cui vince la Coppa delle Coppe. Anche nel suo nuovo club riesce ad esprimersi ad alti livelli, ma nella stagione successiva, come molti altri colleghi connazionali, \u00e8 costretta a tornare a Cuba. La sua volont\u00e0 per\u00f2 era quella di ritornare in Italia, cos\u00ec lascia la nazionale cubana.\nDopo una stagione di inattivit\u00e0 per maternit\u00e0, torna a giocare nella Pallavolo Sirio Perugia, vincendo tre volte il Campionato italiano, altrettante volte la Coppa Italia, una edizione della Coppa di Lega, una della Supercoppa italiana, due edizioni della Coppa CEV e soprattutto due edizioni della Champions League.\nNella stagione 2008-09, in Turchia per giocare nell'Eczac\u0131ba\u015f\u0131 Spor Kul\u00fcb\u00fc. Nella sua prima stagione con la nuova squadra vince la Coppa di Turchia, arriva in finale di campionato e disputa la final four della Champions League 2008-09, svoltasi proprio nella citt\u00e0 della sua ex squadra, a Perugia. Nella stagione 2009-10 \u00e8 finalista in Supercoppa turca, sconfitta in finale dal Fenerbah\u00e7e Spor Kul\u00fcb\u00fc, mentre nella stagione successiva vince la sua seconda Coppa di Turchia. Nella stagione 2011-12 gioca il suo ultimo campionato, vincendo la Supercoppa turca, la Coppa di Turchia e lo scudetto. Nel 2014 torna in attivit\u00e0 vestendo la maglia del Top Quality Group San Giustino in serie B1."}
{"id": "2784924", "revid": "124808", "url": "https://it.wikipedia.org/wiki?curid=2784924", "title": "Papa Giovanni (miniserie televisiva)", "text": ""}
{"id": "2784928", "revid": "1793900", "url": "https://it.wikipedia.org/wiki?curid=2784928", "title": "Senese (sigaro)", "text": "Il Senese era un tipo di sigaro toscano, realizzato presso la manifattura di Lucca. Il formato era quello del Toscanello, a tronco di cono, e corrispondente a met\u00e0 sigaro toscano. Il Senese, fino dal nome, risultava essere un \"toscano\" dalle caratteristiche particolari.\nLa fascia infatti era di provenienza subtropicale mentre il ripieno, a differenza degli altri sigari della famiglia dei \"Toscani\", non era italiano ma europeo e subtropicale (Giava, Sumatra, Santo Domingo). Era disponibile in confezione da 5.\nCaratteristiche.\nCaratteristiche distintive del Senese:"}
{"id": "2784929", "revid": "110157", "url": "https://it.wikipedia.org/wiki?curid=2784929", "title": "T\u0159i Sekery", "text": "T\u0159i Sekery (in tedesco \"Tachauer Dreihacken\" o \"K\u00f6nigswarter Dreihacken\") \u00e8 un comune della Repubblica Ceca facente parte del distretto di Cheb, nella regione di Karlovy Vary.\nGeografia fisica.\nI comuni limitrofi sono Slatina e Mahring ad ovest, Velke Kr\u00e1sn\u00e9, Male Kr\u00e1sn\u00e9, Jedlova, Sekerske Chalupy, Haj e Stara Voda a nord, Plansk\u00e1 Hu\u0165, Skelne Hute, Mala Hled'sebe e Drmoul ad est e Novy Haimhausen, Jalovy Dvur e Broumov a sud.\nStoria.\nLa prima menzione scritta del villaggio risale al 1555.\nLe pi\u00f9 antiche miniere sono del XVI secolo. Nel 1536 Kaspar von Rabenstein Pflugk promosse la costruzione delle prime miniere di rame. Nel XVII secolo, l'attivit\u00e0 mineraria si concentr\u00f2 sull'estrazione di piombo, argento e cobalto. Nel 1736 le riserve conosciute esaurirono e le miniere furono chiuse. Esattamente cent'anni dopo, ricominciarono gli scavi. Nel XIX secolo furono estratti soprattutto cobalto e argento ed anche le vecchie miniere di rame furono rimesse in funzione. Tra gli anni 1916 e 1923, furono scoperti diversi depositi minerari di uranio."}
{"id": "2784930", "revid": "1971044", "url": "https://it.wikipedia.org/wiki?curid=2784930", "title": "Juan Vernet Gin\u00e9s", "text": "Biografia.\nDella sua educazione secondaria, Juan Vernet Gin\u00e9s (ma in catalano Joan Vernet i Gin\u00e9s) riconoscer\u00e0 l'influenza che ebbero su di lui le lezioni della professoressa Maria Comas e del dott. Febrer, cui egli deve i primi rudimenti conoscitivi d'astronomia matematica. Nel 1943, mentre lavorava nella Biblioteca dell'Ateneo di Barcellona, cadde sotto i suoi occhi il \"Saggio di storia delle idee fisiche e matematiche nella Catalogna medievale\" di Josep M\u00aa Mill\u00e0s Vallicrosa, che marcher\u00e0 per sempre la sua specializzazione all'interno degli studi arabistici che affronter\u00e0 e porter\u00e0 a termina.\nMentre stava completando i suoi studi universitari nella Universit\u00e0 di Barcellona (1946), realizz\u00f2 il suo primo viaggio in Marocco, come professore nel Centro Oficial de Ense\u00f1anza Media de Alcazarquivir. Si laure\u00f2 in Lettere e Filosofia nell'Universit\u00e0 di Madrid - Complutense (1948) con una tesi su Ibn al-Banna e in seguito ottenne la nomina di professore aggiunto per la cattedra di \"Storia della scienza araba\" nell'Universit\u00e0 di Barcellona, diventando in seguito professore ordinario di \"Lingua e Letteratura Araba\" (1954-1987). All'interno di tale ateneo, assist\u00e9 alla divisione dei Dipartimenti di Arabo ed Ebraico (1966); lavor\u00f2 con Lorenzo Guilera, direttore del Laboratorio di Calcolo, nel progetto pilota in Europa di catalogazione delle Biblioteche (1970); e collabor\u00f2 infine con Carles Sim\u00f3 e Teresa Mart\u00ednez Saez per il progetto di un programma per l'analisi morfologica automatica dei testi semitici.\nHa tenuto conferenze nelle pi\u00f9 prestigiose universit\u00e0 del mondo e nelle principali Accademie: Roma, Parigi, Teheran, Damasco, Tunisi, vari atenei d'Algeria e Marocco, Edimburgo, Amsterdam, Bruxelles, Bonn, Tubinga, Francoforte, Ginevra, Mosca, Atene, Copenaghen, Budapest, Buenos Aires, Berkeley, e altri ancora.\nContributi.\nJuan Vernet \u00e8 uno dei massimi promotori degli studi specialistici sulla scienza araba e sull'evoluzione della scienza medievale (specialmente l'astronomia e la cartografia nautica) e del Rinascimento, temi che ha trattato magistralmente in numerosi libri (39) e articoli (pi\u00f9 di 300).\nFra le sue linee di ricerca, le pi\u00f9 significative sono: lo studio dell'opera scientifica di Lloren\u00e7 Presas, l'identificazione dell'originale arabo del celebre \"Flores Astrologiae\" di Albumasar, la descrizione del panorama scientifico di al-Andalus dei secoli VIII e IX o i suoi studi sull'Islam che trattano la sua dimensione storica, tra traduzione del Corano, la biografia di Maometto.\nNel suo insegnamento universitario, Vernet diresse il gruppo barcellonese di storici della scienza medievale, fondato da Josep Mar\u00eda Mill\u00e0s Vallicrosa all'inizio degli anni settanta.\nAltri incarichi e riconoscimenti.\nMembro della Real Academia de Buenas Letras de Barcelona (1959); dell\"'Acad\u00e9mie Internationale d'Histoire des Sciences\" di Parigi (1960), della quale fu anche vice Presidente (1969-72), fu direttore e successore di Jaime Vicens Vives dell'\u00cdndice Hist\u00f3rico Espa\u00f1ol (1960-63); della Commissione Scientifica CSIC (1978); dell'Instituci\u00f3n Mil\u00e1 y Fontanals (CSIC), della quale fu Direttore (1980-85); dell'Institut d'Estudis Catalans (1980); della Real Academia de la Historia (1981); della \"Royal Asiatic Society\" di Londra (1986); della \"Soci\u00e9t\u00e9 Asiatique\" di Parigi (1991); e di molte altre istituzioni scientifiche e culturali spagnole e straniere.\n\u00c8 stato il primo titolare della cattedra dell\"'Institut du Monde Arabe\" (1990); inaugur\u00f2 il ciclo di conferenze della Grande Moschea di Parigi (1990-1991); fu nominato presidente del Fifth Internacional Symposium of History of Arabic Science nel 1992.\nHa collaborato con riviste quali \"Al-Andalus\", \"Al-Qantara\", \"Temas \u00e1rabes\", \"Oriens\", \"Archives Internationales d'Histoire des Sciences\", \"Mathematical Reviews\", nella redazione dell\"'Encyclop\u00e9die de l'Islam\"/Encyclopaedia of Islam, ed \u00e8 stato l'autore di varie biografie di scienziati spagnoli e arabi per il \"Dictionary of Scientific Biography\".\nPremi.\nHa ricevuto, fra gli altri:"}
{"id": "2784931", "revid": "74415", "url": "https://it.wikipedia.org/wiki?curid=2784931", "title": "Locomotiva Bavarese S3/6", "text": ""}
{"id": "2784940", "revid": "1543377", "url": "https://it.wikipedia.org/wiki?curid=2784940", "title": "Campionati del mondo di mountain bike - Downhill femminile Elite", "text": "Il downhill femminile Elite \u00e8 una delle gare inserite nel programma dei campionati del mondo di mountain bike. Si corre sin dalla prima edizione dei campionati, nel 1990.\nAlbo d'oro.\n\"Aggiornato all'edizione 2018.\""}
{"id": "2784941", "revid": "125785374", "url": "https://it.wikipedia.org/wiki?curid=2784941", "title": "Sam il pompiere", "text": "Sam il pompiere (\"Sam T\u00e2n\" nell'originale gallese e \"Fireman Sam\" nell'originale inglese) \u00e8 una serie d'animazione britannica/gallese realizzata con la tecnica del passo uno, prodotta dalla Bumper Films nel 1987 (prima serie) e dalla Siriol Productions/Cosgrove Hall Films/HiT Entertainment nel 2003 (seconda serie); in italiano \u00e8 stata trasmessa su Rai 2, su Rai YoYo e anche su Boomerang. Nel 2008 \u00e8 stata realizzata una terza serie dalla HiT Entertainment, non in passo uno ma con la tecnica della grafica 3D: questa serie \u00e8 trasmessa su Cartoonito. In molti Paesi del mondo il personaggio di Sam ha fatto da testimonial a campagne per la sicurezza contro gli incendi. La sigla italiana \"Sam il pompiere\" della prima e seconda serie fu cantata da Antonello Governale.\nProduzione.\nL'idea originale della serie venne a due ex pompieri del Kent, Dave Gingell e David Jones, che contattarono Mike Young, creatore di SuperTed, e gli chiesero di sviluppare ulteriormente il loro concetto. L'idea \u00e8 stata poi portata al direttore dell'animazione di S4C, Chris Grace, che ha visto il potenziale dell'idea e ha commissionato la serie. I personaggi e le trame sono stati creati da Rob Lee, un illustratore di Cardiff, e il programma \u00e8 stato prodotto utilizzando la tecnica dello stop-motion. Potevano essere necessari fino a 4 giorni per produrre 1 minuto.\nLa prima apparizione della serie aveva i dialoghi in lingua gallese, solo successivamente fu tradotta in inglese; \u00e8 stata anche tradotta in gaelico per la TV scozzese.\nTrama.\nLa serie racconta le avventure del pompiere Sam e della squadra di cui fa parte a Pontypandy, paesino del Galles meridionale (come visto in un episodio dove si intravede la bandiera rappresentativa bianca e verde col drago rosso). Il nome PontyPandy \u00e8 l'unione dei nomi di due paesi realmente esistenti: Pontypridd e Tonypandy.\nNella prima serie a chiamare i pompieri quando c'\u00e8 un'emergenza sono quasi sempre i bambini Sarah e James. Invece dalla seconda e terza serie a chiamare sono principalmente gli adulti. Sam il Pompiere nelle isole Filippine \u00e8 stato censurato (perch\u00e9 aveva con musica e sound modificati).\nSerie originale (1987-1994).\nLa serie originale comprendeva 32 episodi di 11 minuti e uno speciale di Natale di 20 minuti. La voce narrante e tutte le voci dei personaggi sono state doppiate in originale da John Alderton. Sam \u00e8 il personaggio principale dello spettacolo e interagisce con i colleghi della caserma dei pompieri e con i compaesani. \u00c8 visto come un \"eroe\" nel villaggio il quale, nonostante sia molto piccolo e con poca attivit\u00e0, presenta spesso degli incendi, che Sam e il suo team riescono tuttavia sempre a gestire.\nI colleghi di Sam sono l'ingenuo Elvis Cridlington, l'ufficiale capo della stazione Basil Steele (ribattezzato Norris Steele nella nuova serie girata in CGI) e Penny Morris, una ragazza sveglia, alter-ego femminile di Sam. Gli abitanti del villaggio sono l'autista di autobus e pompiere ausiliario Trevor Evans, la proprietaria del caff\u00e8 italiano Bella Lasagna, Norman Price, il ragazzo pestifero del paese che spesso provoca i guai a cui i pompieri devono porre rimedio, sua madre Dilys Price e i gemelli Sarah e James, nipoti di Sam. Nelle prime puntate i personaggi che ricorrono sono sempre gli stessi, bench\u00e9 ne vengano citati anche altri che non appaiono mai.\nNel 1988, la serie originale fu nominata per un BAFTA Award come miglior cortometraggio animato. I potenziali destinatari erano Ian Frampton e John Walker.\nSeconda serie (2003).\nNel 2003 una nuova serie \u00e8 stata prodotta dalla Siriol Productions e HiT Entertainment comprendente 26 episodi, ciascuno della durata di 13 minuti. Questi episodi utilizzavano tecniche pi\u00f9 moderne di animazione stop-motion, comprese le bocche che si muovono con il dialogo. Questa serie presentava tutti i personaggi originali con l'aggiunta di alcuni volti nuovi, come Tom Thomas, pilota australiano dell'elicottero di salvataggio Wallaby One, un fotografo / giornalista non meglio identificato e la famiglia Flood composta da Mike l'idraulico, sua moglie Helen infermiera e la loro figlia Mandy. Anche il design delle vetture e delle divise dei pompieri \u00e8 stato aggiornato. I personaggi maschili e alcuni femminili sono stati doppiati da John Sparkes.\nTerza serie (2008-Attuale).\nLa serie \u00e8 stata rinnovata nel 2008 e ha visto lo show convertirsi in CGI. Pontypandy \u00e8 diventato un villaggio di pescatori sul mare anzich\u00e9 un paese immerso nelle colline come nelle serie precedenti, anche se l'ambientazione generale \u00e8 rimasta. Un altro cambiamento in questa serie \u00e8 che i genitori dei gemelli appaiono per la prima volta; la loro madre Bronwen e il padre pescatore Charlie, fratello di Sam, gestiscono un ristorante.\nIl camion Jupiter \u00e8 stato aggiornato di nuovo cos\u00ec come le altre autovetture che hanno un aspetto pi\u00f9 moderno. Sono stati aggiunti via via anche altre veicoli come il furgone di Mike, il quad usato da Sam, un motoscafo per i salvataggi in mare e un'autopompa su rotaie utile quando si deve intervenire in montagna nei pressi della vecchia miniera.\nAnche gli abiti dei pompieri sono stati ammodernati con strisce riflettenti e distintivi extra alle loro uniformi. Molti personaggi hanno anche reso pi\u00f9 evidenti alcuni aspetti della loro personalit\u00e0. Norman Price \u00e8 molto pi\u00f9 malizioso e sconsiderato rispetto alle serie precedenti, dove gli incidenti erano dovuti a idee mal pianificate piuttosto che a schemi oltraggiosi. Altri esempi sono la rigidit\u00e0 maggiore del capitano Steele e la diminuzione della competenza generale di Elvis.\nLa caserma dei pompieri nella terza serie \u00e8 diversa rispetto a quella della prima e seconda serie. Inoltre cambiano anche le parole della sigla.\nAltri cambiamenti includono la rimozione di Bella, anche se il suo caff\u00e8 pu\u00f2 ancora essere visto di fronte al negozio di Dilys, ora divenuto un minimarket chiamato \"Il supermercato a prezzo ridotto\". Tuttavia Bella Lasagna \u00e8 ricomparsa nella decima stagione, giustificando la sua assenza con un temporaneo trasferimento nella citt\u00e0 di Newtown.\nCBeebies ha mandato in onda l'ultimo episodio della precedente serie il 28 dicembre 2007, prima che Cartoonito e Channel 5 sul contenitore Milkshake! iniziassero a trasmettere questa nuova serie dall'11 febbraio 2008.\nControversie.\nIl 26 luglio 2016, nell'episodio \"Acque pericolose\" della serie 9, Elvis scivola su un pezzo di carta e cade su una pila di carte facendole volare ovunque. Una delle pagine in volo che apparve brevemente in vista fu in seguito identificata come una pagina del Corano \"Surah Mulk (67), versi 13-26\". La societ\u00e0 di produzione si scus\u00f2 per questo incidente, rimosse l'episodio dalla trasmissione e cess\u00f2 il lavoro con Xing Xing, la societ\u00e0 di animazione responsabile dell'errore. La societ\u00e0 di produzione ha dichiarato che pensava che la societ\u00e0 di animazione mettesse un testo a caso e comunque non vi era motivo di credere che fosse stato fatto maliziosamente. In seguito \u00e8 stato rivelato che ad una prima visione sembrava che Elvis avesse calpestato la pagina con il Corano quando in realt\u00e0 a un'ispezione pi\u00f9 ravvicinata il giornale su cui \u00e8 intervenuto era una pagina vuota.\nNell'ottobre 2017 il commissario del fuoco di Londra, Dany Cotton, ha coinvolto il pompiere Sam in una campagna contro il sessismo e la promozione del vigile del fuoco di genere neutro. Propose che il nome della serie cambiasse da \"Fireman Sam\" (con desinenza maschile) a \"Firefighter Sam\" (con desinenza neutra). La Cotton ha dichiarato che un sondaggio ha dimostrato che le donne sono restie ad una carriera nel servizio antincendio perch\u00e9 \u00e8 vista come un lavoro per uomini e che, dato che il Pompiere Sam \u00e8 visto dai bambini fin da piccoli, questo rafforza lo stereotipo.\nFilm.\nUn film con attori, \"Fireman Sam In Action\", venne pubblicato nel 1996 su BBC Video. Tra i film d'animazione uscirono \"Fireman Sam: The Great Fire of Pontypandy\" (2009), \"Fireman Sam: Heroes of the Storm\" (2014), \"Fireman Sam: Alien Alert!\" (2016), \"Fireman Sam: Set For Action\" (2018).\nVideogiochi.\nL'azienda britannica Alternative Software pubblic\u00f2 \"Fireman Sam\", anche sottotitolato \"The Hero Next Door\", nel 1991 per gli home computer Amstrad CPC, Commodore 64 e ZX Spectrum. Molti anni dopo la P2 Games Ltd pubblic\u00f2 \"Fireman Sam: Junior Cadet\" (2011) e \"Fireman Sam: Fire &amp; Rescue\" (2013) per dispositivi mobili iOS e Android."}
{"id": "2784942", "revid": "71433", "url": "https://it.wikipedia.org/wiki?curid=2784942", "title": "Fratelli Strause", "text": "Con la loro societ\u00e0 hanno curato gli effetti speciali dei maggiori successi cinematografici degli ultimi anni, come \"Titanic\", \"Terminator 3 - Le macchine ribelli\", \"The Day After Tomorrow - L'alba del giorno dopo\", \"X-Men - Conflitto finale\", \"Avatar\" e molti altri. Come registi hanno realizzato due film di fantascienza \"Aliens vs. Predator 2\" e \"Skyline\".\nBiografia.\nFin da adolescenti condividono la passione per gli effetti speciali, nel 1995 si trasferiscono a Los Angeles ed iniziano a lavorare agli effetti speciali de \"Il professore matto\", successivamente lavorano ad altri film ad alto budget come \"X-Files - Il film\", \"Vulcano - Los Angeles 1997\" e la sequenza dell'iceberg di \"Titanic\". Lavorano inoltre nel campo della musica e degli spot pubblicitari, collaborando con artisti come U2, Britney Spears e Aerosmith e realizzando spot per Nike e Pepsi.\nNel 2000 Colin ha vinto un MTV Video Music Award per la miglior scenografia per il video dei Red Hot Chili Peppers, \"Californication\". Questo porta i due fratelli ad approcciare alla regia, realizzano il videoclip di \"Crawling\" dei Linkin Park, ottenendo le candidature come miglior regia e miglior video rock agli MTV Video Music Award del 2001. In seguito hanno diretto altri videoclip per artisti e gruppi come A Perfect Circle, Nickelback, Flyleaf, Disturbed e Staind.\nLa loro societ\u00e0 di effetti visivi, Hydraulx, ha curato gli effetti speciali dei maggiori blockbuster degli ultimi anni; \"300\", \"X-Men - Conflitto finale\", \"I Fantastici Quattro\", \"Terminator 3 - Le macchine ribelli\", \"Poseidon\", per i quali Greg ha vinto un British Academy Film Awards (BAFTA). \nNel corso della loro carriera hanno diretto spot pubblicitari per Coca Cola, Gatorade, Ford, Toyota e molti altri noti marchi.\nNel 2007 i fratelli Strause hanno debuttato alla regia cinematografica con il film \"Aliens vs. Predator 2\". Uscito nel Natale del 2007, il film ha ottenuto generalmente recensioni negative, guadagnando per\u00f2 in tutto il mondo un lordo di oltre 120 milioni di dollari.\nIn seguito continuano a lavorare nell'ambito dei video musicali e degli spot pubblicitari, per Usher dirigono i videoclip di \"Love in This Club\" e \"Moving Mountains\", mentre per 50 Cent realizzano il video di \"Get Up\". Nel 2009 i due fratelli hanno contribuito agli effetti speciali del kolossal di James Cameron \"Avatar\".\nNel 2010 dirigono e producono il thriller fantascientifico \"Skyline\"."}
{"id": "2784947", "revid": "1543377", "url": "https://it.wikipedia.org/wiki?curid=2784947", "title": "STDU Viewer", "text": "STDU Viewer, \u00e8 un viewer compatto per PDF, DjVu, Comic Book Archive (CBR o CBZ), FB2, XPS, TCR, PlamDoc, per i file TIFF, TXT, EMF, WMF, BMP, GIF, JPG, JPEG, PNG, PSD a molte pagine. Funziona anche con Microsoft Windows, ed \u00e8 gratis per l'uso non commerciale.\nCaratteristiche.\nSTDU Viewer \u00e8 dotato della navigazione a schede, espone le thumbnail delle pagine, pu\u00f2 creare segnalibri di un utente, aggiustare i colori e modificare le impostazioni testo. Il programma supporta tre tipi di algoritmi di ricerca e presenta tutti i risultati di ricerca in un elenco.\nL'opzione ruota di 90 gradi \u00e8 utile per il monitor ruotato a tipo di vista ritratto. Le pagine del documento aperto si presentano come un testo o un'immagine.\nLa dimensione del file di installazione \u00e8 1,7\u00a0Mb, il programma installato \u00e8 circa 2,5 \u041cb (ad es., il file di installazione di Adobe Reader 9.1 pesa 26.1 MB, e Adobe Reader installato \u00e8 circa 335 MB).\nCronologia delle versioni.\nLa prima versione di STDU Viewer era quella 1.0.60, lanciata il 13 settembre 2007. Il programma supportava solo PDF (i collegamenti ipertestuali inclusi), i formati DjVu e TIFF.\nA partire dalla versione 1.0.76 il programma supporta i caratteri Unicode. La funzione stampa un documento diventa disponibile dalla versione 1.4.7.\nValutazione critica.\nSTDU Viewer \u00e8 stato riconosciuto per una variet\u00e0 dei formati ebook (libri nei formati digitali) e pu\u00f2 essere considerato una sostituzione di Adobe\u2019s reader.\nSTDU Viewer \u00e8 incluso nell'elenco dei 50 migliori freeware 2009 su Clubic.com.\nIl programma non supporta i file d'aiuto CHM, LIT, DOC, RTF, ePUB e HTML. Quando si stampa un documento PDF, viene creato un grande file temporaneo, e ci\u00f2 rallenta il processo di stampa."}
{"id": "2784951", "revid": "599013", "url": "https://it.wikipedia.org/wiki?curid=2784951", "title": "Craig Robinson (cestista 1961)", "text": ""}
{"id": "2784957", "revid": "729019", "url": "https://it.wikipedia.org/wiki?curid=2784957", "title": "Corrado Pilat", "text": "Al termine della stagione 2009-10, l'ultima da professionista, raggiunse la quota di punti marcati, che ne fanno, ancora al 2020, l'ottavo marcatore assoluto di tutti i tempi della massima divisione.\nBiografia.\nCresciuto nel , in cui comp\u00ec tutta la trafila fino a divenire capitano della squadra under-19, con tale club si mise in luce in chiave nazionale nonostante l'andamento altalenante tra serie A e B.\nPrima ancora di essere ingaggiato da professionista dal nel 1998, infatti, Pilat attir\u00f2 l'attenzione dell'allora C.T. della Nazionale italiana Georges Coste, che lo fece esordire a fine 1997 a Bologna in un \"test match\" contro l' nel quale, stante la presenza di Diego Dom\u00ednguez all'apertura, fu schierato come estremo: la partita fu vinta dall' 37-22 e Pilat bagn\u00f2 il debutto con una meta; fino a tutto il 2001 furono 7 gli incontri cui Pilat prese parte, compresi tre in due edizioni del Sei Nazioni ( e ), sotto la gestione Johnstone.\nNella sua prima finale scudetto a Treviso, quella del 1998-99, Pilat realizz\u00f2 una meta, da lui stesso poi trasformata, e piazz\u00f2 tre calci di punizione tra i pali, per un totale di 16 punti; due anni pi\u00f9 tardi contribu\u00ec a far vincere ai trevigiani il loro decimo scudetto con 18 punti in finale contro l'Amatori &amp; Calvisano.\nIl 2001, anno delle sue ultime apparizioni internazionali, fu anche l'anno del trasferimento a , in cui Pilat rimase 3 stagioni prima di scendere in serie A con il nella stagione 2004-05; alla fine di tale campionato si trasfer\u00ec in Inghilterra e milit\u00f2 per una stagione al di Londra in National Division One (nome con cui era allora conosciuta la seconda divisione nazionale); in tale squadra marc\u00f2 quasi 200 punti in campionato e vinse la Essex Cup.\nTornato in Italia al nel 2006, nel Mantovano arriv\u00f2 al primo anno alla finale-scudetto contro Treviso, al termine della quale, pur avendo marcato tutti i 24 punti della sua squadra (7 piazzati e un drop), non pot\u00e9 evitare la sconfitta contro il suo ex club.\nIn quello stesso anno, tuttavia, contribu\u00ec alla vittoria di una Coppa e una Supercoppa d'Italia; nel 2008 si trasfer\u00ec al , in cui, alla fine del suo primo campionato in tale club, raggiunse la quota di punti, all'epoca nono marcatore della prima divisione e migliore in attivit\u00e0 dopo il ritiro di Andrea Scanavacca alla fine del campionato precedente; nel corso del campionato 2009-10 super\u00f2 Naas Botha e si attest\u00f2 definitivamente a quota punti, al 2020 insuperato ottavo posto assoluto tra i marcatori di prima divisione: alla fine di tale stagione, infatti, Pilat annunci\u00f2 il suo ritiro dall'attivit\u00e0 professionistica per dedicarsi alla carriera tecnica a Montebelluna, in cui per la stagione 2010-11 fu giocatore-allenatore.\nTra il 2014 e il 2017 fece parte dello staff tecnico del con vari incarichi, tra cui assistente allenatore e tecnico di preparazione ai calci; responsabile anche del centro federale veneto di formazione Dolomiti Under-16, dal 2019 \u00e8 assistente allenatore alla tecnica individuale presso la \"franchise\" federale delle in Pro14."}
{"id": "2784961", "revid": "1543377", "url": "https://it.wikipedia.org/wiki?curid=2784961", "title": "Campionati del mondo di four-cross - Gara femminile", "text": "Il four-cross femminile \u00e8 una delle due prove inserite nel programma dei campionati del mondo di four-cross.\nInizialmente inclusa nei campionati del mondo di mountain bike, si svolse all'interno di questa rassegna dall'edizione 2002 all'edizione 2012. Dal 2013 al 2015 e di nuovo dal 2017 la prova si svolge all'interno dei campionati del mondo di four-cross, mentre nel 2016 si \u00e8 svolta insieme alle gare iridate di downhill e trial.\nAlbo d'oro.\n\"Aggiornato all'edizione 2018.\""}
{"id": "2784970", "revid": "122690244", "url": "https://it.wikipedia.org/wiki?curid=2784970", "title": "Campionati del mondo di mountain bike - Staffetta a squadre", "text": "La staffetta a squadre (en. \"Team relay\") \u00e8 una delle prove inserite nel programma del campionato del mondo di mountain bike. Si corre dall'edizione 1999 e consiste in una staffetta a squadre mista. Dal 2017 al 2019 i componenti sono diventati 5; dall'edizione 2020 sono stati portati a 6, un atleta per ogni categoria (EL, U23, JUN maschile e femminile).\nAlbo d'oro.\n\"Aggiornato all'edizione 2021.\""}
{"id": "2784971", "revid": "1543377", "url": "https://it.wikipedia.org/wiki?curid=2784971", "title": "Campionati del mondo di mountain bike - Dual slalom femminile", "text": "Il dual slalom femminile era una delle prove inserite nel programma dei campionati del mondo di mountain bike. Si corse solo nelle edizioni 2000 e 2001, venendo quindi sostituito dalla prova di four-cross.\nAlbo d'oro.\n\"Aggiornato all'edizione 2001.\""}
{"id": "2784982", "revid": "767487", "url": "https://it.wikipedia.org/wiki?curid=2784982", "title": "Fall to Pieces (Velvet Revolver)", "text": "Fall to Pieces \u00e8 un singolo dei Velvet Revolver, pubblicato l'8 giugno 2004 dall'etichetta discografica RCA.\nLa canzone era inserita nell'album di debutto del gruppo, \"Contraband\", pubblicato lo stesso anno."}
{"id": "2784983", "revid": "599013", "url": "https://it.wikipedia.org/wiki?curid=2784983", "title": "Trst\u011bnice", "text": "Il termine Trst\u011bnice pu\u00f2 riferirsi a diverse localit\u00e0 della Repubblica Ceca:"}
{"id": "2784989", "revid": "729019", "url": "https://it.wikipedia.org/wiki?curid=2784989", "title": "Ferrovia San Pietro del Carso-Fiume", "text": "La ferrovia San Pietro del Carso\u2013Fiume \u00e8 una linea ferroviaria internazionale che collega San Pietro del Carso (in sloveno \"Pivka\"), in Slovenia, al porto di Fiume (in croato \"Rijeka\"), in Croazia.\nStoria.\nFu costruita dall'austriaca Imperial regia privilegiata Societ\u00e0 delle Ferrovie meridionali e fu aperta all'esercizio il 25 giugno 1873.\nAl termine della prima guerra mondiale, sulla base degli spostamenti di confine determinati dal trattato di Saint-Germain, la linea entr\u00f2 a far parte del territorio del Regno d'Italia e fu esercita dalle Ferrovie dello Stato (FS). Fece eccezione il tratto nei pressi di Fiume, a quel tempo soggetto a dispute territoriali fra l'Italia e il Regno dei Serbi, dei Croati e degli Sloveni. Fino al 1924 questo tratto fece parte dello Stato libero di Fiume; successivamente a tale data, con l'annessione della citt\u00e0 allo stato italiano, la stazione cittadina divenne scalo internazionale di confine fra la rete italiana e quella jugoslava.\nCon i Trattati di Parigi (1947) la linea entr\u00f2 a far parte interamente del territorio jugoslavo e fu quindi esercitata dalle ferrovie statali del paese balcanico (J\u017d). Peraltro, pur snodandosi per la maggior parte nel territorio della Croazia, fu gestita dall'Azienda ferroviaria di Lubiana.\nNel 1991, con le dichiarazioni di indipendenza della Slovenia e della Croazia, la linea fu divisa tra i due stati all'altezza di Mala Bukovica. La gestione pass\u00f2 alle rispettive societ\u00e0 ferroviarie statali, la Slovenske \u017eeleznice per la Slovenia e la Hrvatske \u017eeljeznice per la Croazia. Da quella data la stazione di \u0160apjane \u00e8 stazione di confine fra le due reti.\nCaratteristiche.\nLa linea \u00e8 una ferrovia a binario semplice e a scartamento ordinario da 1435 mm. La strada ferrata \u00e8 stata elettrificata a 3000 volt in corrente continua nel 1936 dalle Ferrovie dello Stato Italiane. Nel dicembre 2012 il tratto da \u0160apjane a Fiume \u00e8 stato elettrificato a 25 kV 50 Hz Ca dalle Ferrovie Croate."}
{"id": "2784990", "revid": "33689", "url": "https://it.wikipedia.org/wiki?curid=2784990", "title": "Sant'Ermete (Santarcangelo di Romagna)", "text": ""}
{"id": "2784993", "revid": "123297572", "url": "https://it.wikipedia.org/wiki?curid=2784993", "title": "Campionati del mondo di mountain bike marathon - Gara maschile", "text": "La marathon maschile \u00e8 uno dei due eventi disputati durante i campionati del mondo di mountain bike marathon. La gara si tiene ininterrottamente dal 2003, quando ancora i campionati del mondo di mountain bike marathon erano parte dei campionati del mondo di mountain bike.\nAlbo d'oro.\n\"Aggiornato all'edizione 2020.\"\nNel 2008, il vincitore Christoph Sauser venne retrocesso in seconda posizione per aver chiuso allo sprint Roel Paulissen, cui fu assegnata la vittoria."}
{"id": "2784994", "revid": "124891297", "url": "https://it.wikipedia.org/wiki?curid=2784994", "title": "Vincenzo Bonazza", "text": "Biografia.\nHa studiato a Trento dove si \u00e8 laureato in Sociologia, nel 1972. Dopo la laurea emigra in Svizzera dove ha insegnato per qualche tempo alla Universit\u00e0 di Friburgo ed \u00e8 stato molto attivo, politicamente e socialmente, negli ambienti dell'emigrazione. \nNel 1978 \u00e8 a Milano dove collabora alle riviste \"Il piccolo Hans\", \"Alfabeta\" e \"La Gola\" di Gianni Sassi.\nAgli inizi degli anni novanta ritorna in Calabria, dove ha vissuto fino alla morte, nel 2015. \nIl suo primo libro, \"L'emigrante\", ottenne un notevole successo critico, per le sue particolarit\u00e0 linguistiche, che lo fecero accomunare ai cosiddetti \"scrittori selvaggi\", ma anche per la sofisticata \"cucina\" letteraria delle lingue dell'emigrazione."}
{"id": "2784996", "revid": "1573940", "url": "https://it.wikipedia.org/wiki?curid=2784996", "title": "Zygaena filipendulae", "text": "Zygaena (Zygaena) filipendulae () \u00e8 un lepidottero diurno appartenente alla famiglia Zygaenidae, comune in tutta Europa.\nDescrizione.\nI sessi sono del tutto simili e presentano una apertura alare di circa 30-40 mm. Le ali presentano una colorazione scura, con riflessi metallici con sei punti di colore rosso vivido.\nSottospecie.\nLe sottospecie attualmente riconosciute sono 25."}
{"id": "2784998", "revid": "29700570", "url": "https://it.wikipedia.org/wiki?curid=2784998", "title": "Luigi Pistoni", "text": ""}
{"id": "2785002", "revid": "74668", "url": "https://it.wikipedia.org/wiki?curid=2785002", "title": "Yoshida Rihoko", "text": ""}
{"id": "2785006", "revid": "298055", "url": "https://it.wikipedia.org/wiki?curid=2785006", "title": "Ilana Verdansky", "text": ""}
{"id": "2785007", "revid": "729019", "url": "https://it.wikipedia.org/wiki?curid=2785007", "title": "Ferrovia Gorizia-Aidussina", "text": "La ferrovia Gorizia-Aidussina \u00e8 una linea ferroviaria che collega Aidussina a Nova Gorica, in Slovenia, e che al momento della sua costruzione raggiungeva Gorizia, presso l'attuale scalo di Gorizia Centrale.\nStoria.\nLa concessione per la costruzione di una linea ferroviaria che unisse Gorizia, a quel tempo dotata di un'unica stazione posta sulla Udine-Trieste, ad Aidussina fu rilasciata dall'Impero austro-ungarico il 26 ottobre 1897.\nLa linea fu costruita nel 1902 dalla societ\u00e0 imperiale austriaca \"Localbahn G\u00f6rz-Haidenschaft\" (\"Ferrovia Locale Gorizia-Aidussina\", in italiano) (FLGH) che cedette la gestione alla S\u00fcdbahn, gi\u00e0 esercente la linea Udine-Trieste.\nNel 1906, parte della linea fu riutilizzata dalla Jesenice-Trieste della Transalpina e la gestione pass\u00f2 alle ferrovie imperial-regie dello Stato austriaco (KKStB). Nel punto di congiunzione fra la \"Transalpina\" e la linea per Aidussina fu istituito un \"posto di controllo\" denominato \"Kemperlisce Verladestelle\". Il tronco fra questa localit\u00e0 ferroviaria e la stazione di \"Prebacina\" (Prevacina in italiano) era in comune con la \"Transalpina\".\nCon il trattato di Saint Germain (1919), l'intera linea divenne italiana ed esercita dalle Ferrovie dello Stato. Queste, nel 1931, raddoppiarono il binario fra lo scalo di Gorizia Centrale e quello di \"Prebacina\", ora ribattezzata Prevacina-Gradiscutta, traforando il colle della Castegnavizza con una nuova galleria.\nCon il Trattato di Parigi (1947), Gorizia fu assegnata all'Italia, mentre parte della sua provincia orientale and\u00f2 alla Jugoslavia. Il confine della linea ferroviaria fu posizionato fra Gorizia Centrale e la stazione di Gorizia San Marco, ribattezzata \"Vrtojba\". La linea era stata pesantemente danneggiata dai bombardamenti della seconda guerra mondiale, pertanto le ferrovie Jugoslave ricostruirono il tronco fra Nova Gorica e Prevacina (ora \"Prva\u010dina\") a binario semplice e non riattivarono l'itinerario diretto fra Vertoiba e Valvociana (\"Vol\u010dja Draga\").\nIl traffico internazionale fu ripristinato solo nel 1960 e per un servizio misto merci-passeggeri che riguardava parzialmente la linea, interessando solo le due stazioni di Gorizia Centrale e di Nova Gorica.\nNel 1991, con la dichiarazione di indipendenza della Slovenia, la sezione jugoslava pass\u00f2 in gestione alle ferrovie dello stato della nuova repubblica (S\u017d).\nIn seguito, il servizio viaggiatori tra Italia e Slovenia cess\u00f2 progressivamente: a partire dall'inverno 1992/93 non risult\u00f2 pi\u00f9 presente nell'orario ferroviario, sebbene risulti la presenza della carrozza passeggeri nella composizione del treno misto fino al 1999. Al 2013, il traffico viaggiatori \u00e8 sospeso, ma si effettuano alcune coppie di treni merci che trasportano legname, rottami ferrosi o carri vuoti per le S\u017d.\nCaratteristiche.\nLa linea \u00e8 una ferrovia a binario semplice e privo di elettrificazione. Lo scartamento adottato \u00e8 quello ordinario da 1435 mm."}
{"id": "2785008", "revid": "123297472", "url": "https://it.wikipedia.org/wiki?curid=2785008", "title": "Campionati del mondo di mountain bike marathon - Gara femminile", "text": "La marathon femminile \u00e8 uno dei due eventi disputati durante i campionati del mondo di mountain bike marathon. La gara si tiene ininterrottamente dal 2003, quando ancora i campionati del mondo di mountain bike marathon erano parte dei campionati del mondo di mountain bike.\nAlbo d'oro.\n\"Aggiornato all'edizione 2020.\""}
{"id": "2785013", "revid": "310175", "url": "https://it.wikipedia.org/wiki?curid=2785013", "title": "Jaguar XKE", "text": ""}
{"id": "2785014", "revid": "125048350", "url": "https://it.wikipedia.org/wiki?curid=2785014", "title": "Barbara Saltamartini", "text": "Biografia.\nVive a Roma; separata, ha lavorato nel e dell'organizzazione di eventi.\nAttivit\u00e0 politica.\nDirigente romano di Azione Giovani, nel 1997 diventa consigliere circoscrizionale a Roma per AN.\nNel 1998 \u00e8 eletta consigliere alla Provincia di Roma per Alleanza Nazionale, poi riconfermata nel 2003 ottenendo oltre il 32% dei consensi nel proprio collegio. \u00c8 stata tra i promotori del Comitato \"Militanti per la vita\".\nNel febbraio 2007 \u00e8 eletta alla guida del dipartimento Pari Opportunit\u00e0 di Alleanza Nazionale ed entra a far parte dell'esecutivo nazionale del partito.\nElezione a deputata.\nAlle elezioni politiche del 2008 \u00e8 candidata alla Camera nella \"circoscrizione Sicilia 2\" nella lista del PdL. Eletta deputata, \u00e8 Vice presidente del gruppo. \u00c8 componente della Commissione Lavoro e Affari sociali e Capogruppo nella Commissione Bicamerale per l'Infanzia.\nComponente della Direzione nazionale del PdL \u00e8 la Responsabile nazionale del Settore Pari Opportunit\u00e0.\nAlle elezioni politiche del 24 e 25 febbraio del 2013 \u00e8 eletta per il Popolo della Libert\u00e0 alla Camera dei Deputati nella \"circoscrizione Lazio 2\" (Rieti, Viterbo, Frosinone e Latina).\nIl 16 novembre 2013, allo scioglimento del Popolo della Libert\u00e0, aderisce al Nuovo Centrodestra guidato da Angelino Alfano.\nIl 31 gennaio 2015 in contrasto con la linea politica del Nuovo Centrodestra per l'elezione del Presidente della Repubblica, si dimette da portavoce del Partito, e il 2 febbraio lascia definitivamente il partito non condividendo pi\u00f9 il sostegno incondizionato dato da Angelino Alfano al Governo Renzi.\nLasciato l'NCD, molte fonti la indicano vicina alla Lega Nord, infatti il 28 febbraio aderisce alla manifestazione contro Matteo Renzi organizzata da Matteo Salvini a Roma. Il 1\u00ba aprile 2015 aderisce ufficialmente alla Lega Nord.\nAlle politiche del 2018 si candida alla Camera, venendo eletta nel collegio plurinominale Lazio 1 - 02; \u00e8 invece sconfitta con uno scarto di soli 19 voti dall'avversario grillino nel collegio uninominale di Guidonia-Montecelio, dove concorre in rappresentanza della coalizione di centro-destra. Il 21 giugno 2018 viene eletta Presidente della 10\u00aa Commissione Attivit\u00e0 Produttive della Camera dei deputati.\nNel 2021 \u00e8 candidata al consiglio comunale di Roma per la Lega Nord.\nOpinioni politiche.\nBarbara Saltamartini ha dichiarato che: \u00abRivedere la legge 194 non pu\u00f2 essere un tab\u00f9 ma piuttosto una necessit\u00e0. [\u2026] A oggi manca la valorizzazione di tutti quegli aspetti della legge stessa che favoriscono la tutela della maternit\u00e0, manca tutta l'attenzione alla prevenzione e al funzionamento dei consultori, manca insomma l'accento propositivo in favore della vita\u00bb. \u00abL'attuazione della 194 \u00e8 stata pesantemente penalizzata, soprattutto nella prima parte che tutela la vita del nascituro e d\u00e0 alle donne la possibilit\u00e0 di scegliere di portare avanti la gravidanza\u00bb."}
{"id": "2785015", "revid": "310175", "url": "https://it.wikipedia.org/wiki?curid=2785015", "title": "Jaguar XK-E", "text": ""}
{"id": "2785017", "revid": "767487", "url": "https://it.wikipedia.org/wiki?curid=2785017", "title": "Gianfranco Sammarco", "text": "Carriera.\nNel 1994 aderisce a Forza Italia, nel periodo in cui militava nello stesso partito anche Cesare Previti, di cui \u00e8 cognato. Alle elezioni regionali nel Lazio del 2005 viene eletto consigliere nelle liste di Forza Italia, in provincia di Roma.\nAlle elezioni politiche del 2008 \u00e8 eletto alla Camera dei deputati, nella circoscrizione Lazio 1, tra nelle liste del Popolo della Libert\u00e0.\n\u00c8 stato primo firmatario di due proposte di legge. La prima si prefiggeva di riformare la disciplina delle attivit\u00e0 cinematografiche e la seconda si proponeva di dettare disposizioni per il miglioramento delle condizioni di lavoro del trattamento economico della magistratura ordinaria.\nAlle elezioni politiche del 2013 viene confermato deputato.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano.\nIl 18 marzo 2017, con lo scioglimento del Nuovo Centrodestra, confluisce in Alternativa Popolare.\nIl 19 settembre 2017 abbandona Alternativa Popolare e torna in Forza Italia."}
{"id": "2785018", "revid": "141558", "url": "https://it.wikipedia.org/wiki?curid=2785018", "title": "Phalaris tuberosa", "text": ""}
{"id": "2785023", "revid": "1318658", "url": "https://it.wikipedia.org/wiki?curid=2785023", "title": "FA Cup 1904-1905", "text": "La FA Cup 1904-1905 fu la trentaquattresima edizione del torneo calcistico pi\u00f9 vecchio del mondo. Vinse per la quarta volta l'."}
{"id": "2785024", "revid": "253269", "url": "https://it.wikipedia.org/wiki?curid=2785024", "title": "Lars Hanson", "text": "Biografia.\nHanson inizi\u00f2 la sua carriera sui palcoscenici svedesi, dopo aver studiato arte drammatica ad Helsinki e Stoccolma, in qualit\u00e0 di interprete shakespeariano comparendo in classici come \"Otello\", \"Amleto\" e \"Riccardo III\". Debutt\u00f2 sul grande schermo nel 1915 nel film \"Dolken\", diretto da Mauritz Stiller e la sua popolarit\u00e0 come attore nel suo paese crebbe anche grazie alle interpretazioni successive. Fu un allievo della Dramatens elevskola.\nNel 1922 Hanson spos\u00f2 l'ex moglie del celebre regista Gustaf Molander, l'attrice Karin Molander: la coppia rimase unita fino alla morte di lui.\nGi\u00e0 celebre nel proprio paese e in generale nella maggior parte dell'Europa continentale, Hanson ottenne definitivo riconoscimento internazionale grazie al ruolo di protagonista nel film \"La leggenda di G\u00f6sta Berling\" (1923) di Stiller, a cui presero parte anche la giovane pupilla del regista Greta Garbo, al primo ruolo di rilievo, e l'attrice teatrale Gerda Lundequist. Su richiesta della stella statunitense Lilian Gish, nel 1926 (lo stesso anno della Garbo) Hanson and\u00f2 a Hollywood per interpretare al fianco della stessa Gish il film \"La lettera scarlatta\", diretto dal suo connazionale Victor Sj\u00f6str\u00f6m. Nello stesso anno, sempre accanto alla Garbo, recit\u00f2 nel film \"La carne e il diavolo\", grande successo della MGM diretto da Clarence Brown, in cui interpret\u00f2 l'amico e poi antagonista di John Gilbert.\nLa carriera di Hanson a Hollywood si svilupp\u00f2 per tutti gli anni venti e l'attore affianc\u00f2 la Garbo in un'altra pellicola, \"La donna divina\" (1928), anche questo di Sj\u00f6str\u00f6m, il quale, nello stesso anno, lo diresse ne \"Il vento\", dove ebbe come partner Lilian Gish. Verso la fine del decennio, per\u00f2, l'epoca del muto si avviava al tramonto e, accortosi che il suo pesante accento svedese rappresentava un evidente ostacolo in produzioni statunitensi, Hanson decise di tornare in Europa.\nL'attore continu\u00f2 a comparire in produzioni svedesi fino all'inizio degli anni cinquanta, quando decise di ritirarsi dagli schermi. Il suo ultimo film fu \"D\u00e5rskapens hus\" del 1951. In Svezia, affianc\u00f2 il suo lavoro nel cinema a un'importante carriera di interprete teatrale, fornendo memorabili interpretazioni nei drammi di Strindberg \"Il sogno\" e \"La sonata degli spettri\". Nel 1956 interpret\u00f2 il ruolo di James Tyrone, protagonista nella prima rappresentazione mondiale del dramma di Eugene O'Neill \"Lungo viaggio verso la notte\", ricevendo insieme alla collega Inga Tidblad il primo Premio Eugene O'Neill. \nMor\u00ec a Stoccolma nel 1965 dopo una breve malattia, all'et\u00e0 di 78 anni."}
{"id": "2785029", "revid": "1272592", "url": "https://it.wikipedia.org/wiki?curid=2785029", "title": "Giuseppe Scalera", "text": "Biografia.\nVive a Napoli; laureato in medicina e chirurgia, di professione medico chirurgo, giornalista, politico, saggista, docente e scrittore italiano.\nAttivit\u00e0 politica.\nEsponente della Democrazia Cristiana, \u00e8 stato eletto per la prima volta Consigliere regionale in Campania alle elezioni del 1990; nel 1994 con il tramonto della DC passa al CCD di Pier Ferdinando Casini, partito con cui viene rieletto Consigliere alle elezioni regionali del 1995, nella coalizione di centro-destra guidata da Antonio Rastrelli.\nNel 1998 lascia il CCD e, continuando la sua esperienza centrista, entra in Rinnovamento Italiano, il partito di Lamberto Dini, grazie al quale nelle consultazioni del 2000 \u00e8 rieletto per la terza volta consecutiva in Consiglio regionale, questa volta nella coalizione guidata da Antonio Bassolino.\nAlle elezioni politiche del 2001 viene eletto senatore nel collegio uninominale di Torre Annunziata-Torre del Greco-Pompei per L'Ulivo, in rappresentanza de La Margherita.\nAlle elezioni politiche del 2006 \u00e8 rieletto senatore con La Margherita in Campania.\nIl 26 novembre 2007, a seguito della scomparsa de La Margherita, aderisce ai LiberalDemocratici di Lamberto Dini, nuova formazione politica che confluisce nel Gruppo misto.\nIl 24 gennaio 2008, Dini vota contro la fiducia al governo Prodi, mentre Scalera si astiene.\nAlle elezioni politiche del 2008, in seguito all'accordo tra i Liberal Democratici ed Il Popolo della Libert\u00e0, viene candidato, come indipendente, alla Camera dei Deputati, nella \"circoscrizione Campania 1\", venendo eletto deputato della XVI Legislatura.\nIl 30 maggio 2009, insieme al Gruppo dei Liberal Democratici, aderisce, come indipendente, al raggruppamento di forze politiche che si riuniscono attorno al Popolo della Libert\u00e0.\nAttivit\u00e0 giornalistica.\nGiornalista pubblicista dal 1975, ha collaborato con numerosi quotidiani nazionali, tra i quali Il Secolo XIX di Genova, Tuttosport di Torino, L'Eco di Bergamo, \"Sport Sud\" di Napoli, giornale fondato da Gino Palumbo. Attualmente cura una rubrica settimanale, in prima pagina, sul quotidiano Roma - Giornale di Napoli, ed \u00e8 editorialista e componente del comitato di redazione della rivista internazionale AW Art Magazine."}
{"id": "2785030", "revid": "46291", "url": "https://it.wikipedia.org/wiki?curid=2785030", "title": "Phalaris aquatica", "text": "Phalaris aquatica \u00e8 una specie di erba infestante del genere \"Phalaris\" appartenente alla famiglia delle Poaceae. Di origine mediterranea, \u00e8 specialmente diffusa in Italia, cresce spontanea in particolar modo a fianco di corsi d'acqua nelle zone di pianura e collina.\nCaratteristiche.\n\u00c8 un'erba di taglia alta (il fiore raggiunge anche 90\u2013180\u00a0cm), ha radici profonde, con culmi eretti, rigonfi alla base, con foglie provviste di ligula allungata.\nPresenta infiorescenze cilindricche con numerose spighette a pi\u00f9 fiori e semi relativamente piccoli.\nUsi.\n\u00c8 stata utilizzata ampiamente nel tempo ed ancora oggi come fonte di foraggio, e pu\u00f2 consociarsi con erba medica e con altre leguminose perenni.\nPropriet\u00e0.\nFoglie e germogli della \"P. aquatica\" contengono triptamine, in particolare Dimetiltriptamina (0.10%), 5-MeO-Dmt (0.022%) e Bufotenina (0.005%)."}
{"id": "2785031", "revid": "371529", "url": "https://it.wikipedia.org/wiki?curid=2785031", "title": "Chelsea Girl (Nico)", "text": "Chelsea Girl \u00e8 il primo album solista della cantante Nico pubblicato nel 1967. Il nome dell'album \u00e8 un riferimento al film di Andy Warhol \"Chelsea Girls\", al quale partecipava anche Nico. La sesta traccia dell'album \u00e8 intitolata \"Chelsea Girls\"."}
{"id": "2785036", "revid": "729019", "url": "https://it.wikipedia.org/wiki?curid=2785036", "title": "Brani musicali di Phineas e Ferb", "text": "\u00ab A partire dalla puntata \"Popstar per un giorno\", in ogni episodio vi \u00e8 un brano. Non sono solo i personaggi a cantare sullo schermo \u2014 inoltre non cantano i brani solo per portare avanti la trama dello show. Le musiche non vengono dal nulla, ma a volte sono un montaggio sull'azione. \u00bb\nIn Phineas e Ferb, in quasi tutti gli episodi della serie, vi sono uno o pi\u00f9 brani che vengono eseguiti dai personaggi stessi, oppure da voci di campo, che non coinvolgono questi, ma le loro situazioni. Quasi tutti i pezzi, in lingua originale, sono stati scritti dai due creatori della serie Povenmire e Marsh, e proprio questi hanno dichiarato che per scrivere un brano non serve poi cos\u00ec tanto tempo, anzi, ce ne vuole davvero poco.\nLa sigla d'apertura della serie negli Stati Uniti, cantata dalla band statunitense dei Bowling for Soup,[6] \u00e8 stata nominata per un Emmy Award nel 2008.Inizialmente, i creatori scrissero una sigla dal ritmo piuttosto lento, per seguire le convenzioni di una \"classica canzone Disney\". Ma poi, il network si sent\u00ec pi\u00f9 sicuro nel commissionare una canzone pi\u00f9 moderna, con tonalit\u00e0 rock/alternative.[8] In Italia, la sigla ha la stessa base dell'originale, ma con un testo completamente in lingua italiana, cantata da Nicola Gargaglia.\nDurante la trasmissione della seconda stagione, \u00e8 stato trasmesso lo speciale \"Phineas e Ferb MusiClip Classifica Show\", in cui i telespettatori, avvisati precedentemente con dei promo sull'iniziativa, hanno votato le pi\u00f9 divertenti 10 canzoni della prima stagione.\nQuella che segue \u00e8 la lista delle canzoni tratte dalla serie televisiva \"Phineas e Ferb\".\nLista delle canzoni.\nPrima stagione.\nLa prima stagione di \"Phineas e Ferb\" \u00e8 composta da 47 episodi e comprende 69 canzoni.\nSeconda stagione.\nLa seconda stagione di \"Phineas e Ferb\" \u00e8 composta da 66 episodi e comprende 123 canzoni.\nTerza stagione.\nLa terza stagione di \"Phineas e Ferb\" \u00e8 composta da 63 episodi ed 81 canzoni.\nColonna Sonora.\nLa Walt Disney Records e Hollywood Records hanno pubblicato la colonna sonora di \"Phineas e Ferb\", contenente 26 canzoni originali dalla serie, il 22 settembre 2009."}
{"id": "2785038", "revid": "122580457", "url": "https://it.wikipedia.org/wiki?curid=2785038", "title": "Michele Scandroglio", "text": "Ricopre l'incarico Console a.h.della Repubblica di Bulgaria per la Liguria e Genova\nBiografia.\nNel 2008 \u00e8 stato eletto Deputato alla Camera per il Popolo della Libert\u00e0, nella circoscrizione Liguria.\n\u00c8 stato componente del Direttivo del Gruppo Parlamentare del Popolo della Libert\u00e0 della Camera dei Deputati.\nNell'ambito della propria attivit\u00e0 di deputato si \u00e8 occupato prevalentemente delle politiche del lavoro.\nFa ancora oggi parte dell'Intergruppo parlamentare sulla sussidiariet\u00e0 che promuove ogni iniziativa tesa a dare corpo e realizzare concretamente una Societ\u00e0 basata sul principio della sussidiariet\u00e0.\n\u00c8 stato Componente degli organi parlamentari:\nHa ricoperto molti incarichi tra i quali si segnala\n-gi\u00e0 Componente il consiglio di amministrazione della SIP S.p.A Telecom Italia; 1990 - 1994 \n-gi\u00e0 Componente il Consiglio di amministrazione di Ferrovie Nord Milano S.p.A; 1989 - 1993 \n-gi\u00e0 Componente il Consiglio dell'ISVAP Autorit\u00e0 garante sulle assicurazioni pubbliche e private 2003 - 2008 \n- gi\u00e0 Componente il Consiglio di amministrazione della SALT societ\u00e0 autostradale ligure Toscana 2002 - 2008\nAttualmente\n- \u00e8 CONSOLE AH, ad honorem, della REPUBBLICA DI BULGARIA per Genova e la Liguria dal 2001;\n- \u00e8 vice Presidente e Portavoce Nazionale ASSOCONTACT - Confindustria Digitale 2014 ad oggi;\n- \u00e8 imprenditore nel campo dei servizi finanziari e della chimica industriale;\n- \u00e8 promotore del PROGETTO LEVANTE per lo sviluppo e la crescita del territorio del TIGULLIO Ligure;\n- \u00e8 Membro del Consiglio UNIREC CONSUMATORI dal marzo 2016;\nOnorificenze\n- Commendatore al merito della Repubblica Italiana\n- Cavaliere dell'Ordine Equestre del Santo Sepolcro di Gerusalemme\nLuigi Morgillo attualmente indagato e rinviato a giudizio per le spese pazze in Regione Liguria, ex vicepresidente del consiglio regionale della Liguria, nel settembre 2012, via Twitter, scrive al segretario nazionale del Pdl Angelino Alfano chiedendo la destituzione di Scandroglio giudicato incapace di governare il partito in Liguria. In seguito i Coordinamenti Provinciali del PdL di Savona, Imperia e La Spezia oltre che il Coordinamento Regionale della Giovane Italia ne deliberano la sfiducia da Coordinatore Regionale. Il 1\u00ba dicembre, in una drammatica riunione del Coordinamento Regionale, viene votata la sfiducia dopo un duro intervento di [Claudio Scajola) che lo accusa di tradimento per non aver ricevuto sostegno riguardo ai suoi guai giudiziari, ndr\" casa comprata a sua insaputa\" (\"Non puoi guardarmi in faccia per pudore. Ti ho nominato io e ora ti tolgo la fiducia. Fatti da parte\"), Scandroglio e la sua componente escono dalla sala dichiarando la nullit\u00e0 della deliberazione per assenza del numero legale. L'on le Sacndroglio rimane al suo posto di coordinatore regionale avendo riscontrato la fiducia nei suoi confronti del Presidente Berlusconi e del segretario politico Alfano\nIl 13 settembre seguente, in favore del Tribunale di Chiavari, \u00e8 intervenuto in Commissione Giustizia alla Camera nell'ambito dell'audizione del ministro Paola Severino sull'attuazione della delega in materia di revisione della geografia giudiziaria.\nIl 14 novembre insieme ai deputati liguri Sandro Biasotti, Eugenio Minasso e ai senatori Giorgio Bornacin e Luigi Grillo, con un documento sottoscritto, nasce il Comitato pro-Alfano per le primarie del PdL.\nIl 21 novembre presenta alla Camera la proposta di legge sul reintegro di capitale delle societ\u00e0 che operano nei territori colpiti da calamit\u00e0 naturale.\nScambio di denunce tra ex parlamentare MFScandroglio nel maggio 2014 e la moglie, che si stanno separando, la moglie lo denuncia ai carabinieri di Lavagna per essere stata minacciata. Scandroglio contemporaneamente promuove querela contro la moglie presso la procura di Roma.\nIl 23 settembre 2015 viene nominato vice presidente di Assocontact (associazione nazionale dei contact center in outsourcing) con delega allo sviluppo associativo e portavoce del presidente Roberto Boggio.\nL\u20198 luglio 2020 torna alla politica attiva: come vice responsabile nazionale del Dipartimento Ambiente di Fratelli d'Italia affianca il consigliere regionale uscente Matteo Rosso (ex PDL come lui) alla guida del partito in Liguria in vista delle elezioni regionali di settembre."}
{"id": "2785041", "revid": "1921292", "url": "https://it.wikipedia.org/wiki?curid=2785041", "title": "Ignazio Abrignani", "text": "Biografia.\nSi laurea in giurisprudenza presso l'Universit\u00e0 degli Studi di Roma \"La Sapienza\" nel 1980, vive a Roma dove esercita la professione di avvocato civilista. \u00c8 anche Giornalista pubblicista dal 1998.\nDal 1990 al 1994 ha avuto una collaborazione presso l'Istituto di Diritto Pubblico della Facolt\u00e0 di Scienze Politiche dell'Universit\u00e0 di Roma Tor Vergata.\n\u00c8 inoltre componente della I^ Sezione della Commissione Tributaria Provinciale di Roma.\nIn passato \u00e8 stato a capo della segreteria politica dell'ex ministro Claudio Scajola.\nAbrignani \u00e8 considerato politicamente vicino alle idee di Claudio Scajola e dell'ex Ministro Giuseppe Pisanu.\nElezioni a deputato (2008, 2013).\nAlle elezioni politiche del 1996 \u00e8 candidato alla Camera dei Deputati, nella \"circoscrizione Lazio 1\", nel \"collegio uninominale\" n\u00b0 31 (Velletri) sostenuto dal \"Polo per le Libert\u00e0\" (in quota Forza Italia), venendo sconfitto dal candidato del \"L'Ulivo\" Gino Settimi.\nAlle elezioni politiche del 2001 \u00e8 ricandidato alla Camera dei Deputati, nella \"circoscrizione Lazio 1\", nel \"collegio uninominale\" n\u00b0 15 (Roma-Ostiense) sostenuto dalla \"Casa delle Libert\u00e0\" (in quota Forza Italia), venendo anche in questo caso sconfitto dal candidato de \"L'Ulivo\" Riccardo Milana.\nNon ricandidato alle elezioni politiche del 2006, alle elezioni politiche del 2008 \u00e8 nuovamente candidato alla Camera dei Deputati, nella \"circoscrizione Marche\", nelle liste del Popolo della Libert\u00e0 (in ottava posizione), venendo eletto deputato della XVI Legislatura per via della rinuncia di Silvio Berlusconi e Gianfranco Fini che optano per un'altra circoscrizione.\n\u00c8 stato responsabile nazionale dell'Ufficio elettorale e organizzazione del PdL.\nAlle elezioni politiche del 2013 \u00e8 ricandidato alla Camera dei Deputati, sempre nella \"circoscrizione Marche\", nelle liste del Popolo della Libert\u00e0 (in seconda posizione), venendo rieletto deputato della XVII Legislatura.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia dove \u00e8 confermato responsabile Organizzazione del partito.\nDal 24 marzo 2014 partecipa al Comitato di Presidenza di Forza Italia.\nA fine luglio 2015 abbandona Forza Italia e aderisce ad \"Alleanza Liberalpopolare-Autonomie (ALA)\", progetto di Denis Verdini che mira a raccogliere tutti quei parlamentari che vogliono abbandonare Forza Italia per entrare in maggioranza e sostenere il \"governo Renzi.\"\nPer tale motivo il 23 settembre 2015 abbandona anche il gruppo parlamentare di Forza Italia alla Camera, per passare, assieme ad altri sette deputati ex FI che hanno aderito ad ALA (Massimo Parisi, Francesco Saverio Romano, Luca D'Alessandro, Giuseppe Galati, Giovanni Mottola, Monica Faenzi, Giorgio Lainati) al Gruppo misto; il giorno successivo costituisce con gli altri sei deputati di ALA la componente interna al gruppo misto \"\"Alleanza Liberalpopolare Autonomie (ALA) - Movimento Associativo Italiani all'Estero (MAIE)\", sancendo cos\u00ec l'ingresso nella maggioranza parlamentare a sostegno del governo Renzi.\nIl 13 ottobre 2016, infine, assieme agli altri sette deputati di ALA, abbandona il Gruppo misto per aderire al nuovo gruppo parlamentare di maggioranza \"Scelta Civica-ALA per la Costituente Liberale e Popolare-MAIE\"\", nato dall'unione di Alleanza Liberalpopolare-Autonomie, Scelta Civica di Enrico Zanetti ed il MAIE.\nProcedimenti giudiziari.\nE' stato indagato per dissipazione post-fallimentare sulla bancarotta della Cit.\nIl 27 settembre 2021 viene condannato in primo grado con rito abbreviato per traffico di influenze."}
{"id": "2785042", "revid": "729019", "url": "https://it.wikipedia.org/wiki?curid=2785042", "title": "North American A-36 Apache", "text": "Il North American A-36 Apache, conosciuto anche con il nome non ufficiale di Invader, era un aereo da attacco al suolo e bombardiere in picchiata monomotore ad ala bassa prodotto dall'azienda statunitense North American Aviation negli anni quaranta.\nSviluppato dal caccia P-51 Mustang, venne impiegato nei teatri bellici in Europa e Asia dall'United States Army Air Forces e dalla britannica Royal Air Force durante la seconda guerra mondiale.\nStoria del progetto.\nL'A-36 Apache era uno sviluppo per l'attacco al suolo del caccia intercettore P-51, prodotto dalla stessa North American. Lo sviluppo ebbe inizio nel 1940 e il velivolo ebbe il battesimo dell'aria nell'ottobre 1942. L'A-36A fu l'unica versione prodotta del velivolo. La produzione termin\u00f2 nel 1943 dopo che furono costruiti dagli stabilimenti North American almeno 500 aerei. Il soprannome non ufficiale dell'Apache era \"Invader\" (in italiano \"Invasore\").\nTecnica.\nCellula.\nLa fusoliera e l'abitacolo dell'Invader non differiscono molto dal P-51A, con un abitacolo chiuso nella parte superiore dalla fusoliera. I carrelli anteriori erano inseriti nelle ali, mentre il ruotino di coda era inseribile nella coda. Le ali erano basse, contenevano quattro delle sei mitragliatrici in dotazione (mentre le altre due erano in fusoliera) e disponevano di aerofreni capaci di rallentare a 650 km/h la picchiata, che si sconsigliava di spingere oltre i 70 gradi.\nArmamento.\nL'armamento consisteva in 6 mitragliatrici pesanti Browning M2 e di 454 kg (1\u00a0000 lb) di carico per i due piloni subalari.\nImpiego operativo.\nL'A-36a equipaggi\u00f2 inizialmente il 27\u00ba e 86\u00ba gruppo di bombardamento in picchiata, partecipando nel giugno 1943 ad azioni di combattimento presso Pantelleria e sul Mediterraneo. Oltre al bombardamento in picchiata, gli aerei furono anche utilizzati per la scorta ai bombardieri.\nL'Apache serv\u00ec anche nel 311\u00ba gruppo cacciabombardieri di stanza in India e 522\u00ba gruppo cacciabombardieri operante in Tunisia, Sicilia e nel resto d'Italia. Dal 1944 fu sostituito dal Republic P-47 Thunderbolt e dal P-51 Mustang dotati di piloni per bombe e razzi, che avevano anche ottime prestazioni ad alta quota. Nonostante il suo utilizzo limitato, gli sono accreditate 84 vittorie aeree.\nEsemplari attualmente esistenti.\nAl termine del conflitto i molti esemplari sopravvissuti vennero dismessi e demoliti; uno di questi venne acquistato per concorrere nelle competizioni aeronautiche.\nAi nostri giorni sono noti quattro esemplari ancora esistenti, un A-36A battezzato \"Margie H\" facente parte della collezione del National Museum of the United States Air Force, presso la Wright-Patterson AFB, nell'Ohio, pi\u00f9 almeno altri tre in fase di restauro."}
{"id": "2785043", "revid": "21079", "url": "https://it.wikipedia.org/wiki?curid=2785043", "title": "Classificazione delle coniche", "text": ""}
{"id": "2785044", "revid": "61051", "url": "https://it.wikipedia.org/wiki?curid=2785044", "title": "North American A-36", "text": ""}
{"id": "2785047", "revid": "938", "url": "https://it.wikipedia.org/wiki?curid=2785047", "title": "Pedro Fern\u00e1ndez de Quir\u00f3s", "text": ""}
{"id": "2785052", "revid": "174925", "url": "https://it.wikipedia.org/wiki?curid=2785052", "title": "Elena (Hofmannsthal)", "text": ""}
{"id": "2785053", "revid": "1543377", "url": "https://it.wikipedia.org/wiki?curid=2785053", "title": "Cohong", "text": "Il Cohong (in caratteri cinesi: \u516c\u884c, in pinyin: g\u014dng h\u00e1ng) era la \"gilda\" delle \"hong\", ovvero delle case commerciali cinesi autorizzate ad esercitare il commercio con l'estero nel periodo Qing (1644-1911). \nDurante il secolo che precedette la prima Guerra dell'Oppio (1839) i rapporti commerciali fra la Cina ed il resto del mondo erano condotti esclusivamente attraverso il \"Cohong\", che fu formalizzato con un editto imperiale del 1760 dell'imperatore Qianlong. \nI mercanti cinesi che facevano parte del \"Cohong\" erano detti \"hangshang\" (\u884c\u5546) mentre le loro controparti straniere erano dette \"yanghang\" (\u6d0b\u884c, letteralmente \"mercanti oceanici\").\nStoria.\nA partire dall'epoca Ming (1368-1644), in conseguenza del trauma dalla dominazione mongola, furono emessi una serie di bandi sul commercio marittimo (\"haijin\") che limitavano il commercio estero cinese e per qualche periodo cercavano di proibirlo del tutto.\nNel 1684 l'imperatore Kangxi della dinastia Qing permise agli stranieri di commerciare con la Cina nei quattro porti di Canton, Amoy, Songjiang e Ningpo. \nA Canton i mercanti erano costretti ad arrivare fra giugno e settembre, sfruttando il monsone, e a ripartire fra novembre e febbraio. I velieri stranieri attraccavano a valle, a Whampoa, mentre gli affari venivano trattati nel sobborgo occidentale di Canton. \nI mercanti europei erano tenuti ad avvalersi come intermediari delle case commerciali cantonesi, dette \"hong\" (in caratteri cinesi: \u884c; in pinyin: \"h\u00e1ng\"), le quali garantivano allo Stato che gli stranieri rispettassero le leggi e pagassero le tasse. Le \"hong\" erano anche le proprietarie dei magazzini e degli alloggi che i mercanti stranieri dovevano usare. \nDi solito, le merci erano traghettate dalla nave a terra, e viceversa, dalla ciurma, a spese dei mercanti cinesi e sulle loro barche.\nNel 1686 gli Europei furono autorizzati a prendere in affitto degli alloggi nel quartiere dei magazzini, per evitare di dover fare la spola con Whampoa ogni sera. Perlopi\u00f9, i mercanti, i loro aiutanti ed impiegati rimanevano nei magazzini; l'equipaggio (salvo qualche guardiano che restava a terra) rimaneva a bordo, mentre i capitani facevano la spola fra la nave e il magazzino.\nInizialmente i mercanti andavano e venivano insieme alle navi, ma durante il Settecento le compagnie commerciali cominciarono ad affittare il loro magazzino per tutto l'anno per evitare di essere spostati al loro ritorno. I mercanti ebbero cos\u00ec il permesso di rimanere per qualche settimana dopo la partenza della loro nave, per preparare gli affari della stagione successiva: poi per\u00f2 dovevano trasferirsi a Macao durante la primavera e l'estate, fino all'arrivo della nave successiva. Entro gli anni Sessanta del Settecento tutte le Compagnie delle Indie ebbero rappresentanti permanenti e anche le stanze a Macao furono prese in affitto per tutto l'anno.\nA met\u00e0 Settecento la Compagnia britannica delle Indie orientali si rese conto che a Ningpo i prezzi e i dazi erano pi\u00f9 bassi: era anche pi\u00f9 vicina ai principali centri di produzione del t\u00e8 e della seta. L'effetto del loro trasferimento sulle entrate fiscali di Canton e la paura che si creasse una seconda Macao spinsero l'imperatore Qianlong ad emanare nel 1757 un editto con cui proibiva agli stranieri l'accesso a tutti i porti eccetto a quello di Canton. Eccezioni erano concesse con riferimento a tre nazioni: i coreani e i giapponesi commerciavano a Zhapu; i russi commerciavano a Kjachta.\nPer mantenere i mercanti nell'area dei magazzini e fuori dei sobborghi occidentali, nel 1760 le 17 \"hong\" furono obbligate a costituirsi in \"Cohong\". Ogni \"hong\" pagava una tassa d'iscrizione di circa 10.000 dollari messicani (74.000 tael) nonch\u00e9 un contributo pari al 3% dei loro futuri guadagni. Dieci mercanti aderirono, con i fondi raccolti costituirono il fondo \"Consoo\", il mercato coperto, e una nuova strada dove furono obbligati a trasferirsi i piccoli commercianti per continuare a vendere agli stranieri.\nI magazzini furono distrutti da un incendio accidentale nel 1822.\nDurante la prima Guerra dell'Oppio (1839\u201342) i magazzini furono nuovamente incendiati completamente. Il Trattato di Nanchino del 1842, mettendo fine alla Guerra, obblig\u00f2 alla cessione dell'isola di Hong Kong agli Inglesi ed all'apertura dei porti aperti di Shanghai, Ningpo, Amoy e Fuchow. Formalmente il Trattato apriva al commercio estero anche la citt\u00e0 di Canton dentro le mura di cinta, ma in realt\u00e0 i governatori resistettero con vari pretesti: I magazzini furono ricostruiti nella loro posizione originaria ma, essendo diminuiti d'importanza, non furono pi\u00f9 ricostruiti una terza volta dopo la loro distruzione allo scoppio della Seconda Guerra dell'Oppio. Al loro posto i mercanti stranieri inizialmente svolsero la loro attivit\u00e0 al largo dell'isola di Henan sull'altra sponda del Fiume delle Perle e poi, a guerra finita, ricostruirono i propri magazzini in una nuova area sull'isola di Shamian, a sud dei sobborghi occidentali della citt\u00e0.\nIl termine \"hong\" \u00e8 usato anche in riferimento alle compagnie commerciali della colonia britannica di Hong Kong. Esse erano di propriet\u00e0 inglese, ma al di sotto vi erano i \"compradores\", dipendenti cinesi che trattavano con i mercanti locali. \nLe tre principali ditte di questo tipo furono \"Jardine, Matheson &amp; Co\", \"Dent &amp; Co.\" e \"Russell &amp; Co.\".\nMolte di queste aziende divennero imprese multinazionali i cui dirigenti erano in maggioranza europei.\nIn vista del ritorno di Hong Kong alla Cina nel 1997, varie \"hong\" avevano diversificato le loro partecipazioni ed avevano trasferito le sedi all'estero, per evitare eventuali espropri da parte dei comunisti.\nOrganizzazione.\nFra il 1757 e il 1842 i mercanti europei ed americani in Cina erano obbligati a vivere e a gestire i loro affari all'interno dell'area del porto di Canton, avendo rapporti con i cinesi solo attraverso le case commerciali autorizzate, le \"hong\". I loro fondaci costituivano una comunit\u00e0 compatta che lo storico Jacques Downs ha definito un \"ghetto dorato\".\nI fondaci o \"fattorie\" (dal portoghese \"feitorias\") non erano laboratori o manifatture, ma uffici e magazzini di agenti dei mercanti stranieri, che compravano e vendevano prodotti per conto delle case madri in cambio di una provvigione.\nGli agenti stranieri erano popolarmente chiamati \"supercargos\" in inglese, \"daban\" in cinese mandarino e \"taipan\" in cantonese. Un capitano di nave, poteva essere il \"supercargo\" di se stesso; un grosso vascello \"East Indiaman\" poteva contarne cinque o pi\u00f9, che erano chiamati secondo la loro importanza \"primo supercargo\", \"secondo supercargo\", e cos\u00ec via. Un gruppo di \"supercargos\" si divideva il lavoro: qualcuno si occupava delle vendite, qualcuno degli acquisti, uno del t\u00e8, uno della seta. I \"supercargos\" permanenti potevano dividersi il lavoro occupandosi ciascuno di una nuova nave attraccata. I contabili che li aiutavano erano detti \"writers\" (scritturali); quelli che operavano a bordo delle navi, anch'essi addetti a controllare questi libri contabili, erano detti \"pursers\" (addetti alla borsa, cassieri).\n\"Hong\" \u00e8 la pronuncia cantonese del carattere cinese \u884c, termine che indica l'esercizio commerciale autorizzato. Per estensione, la parola veniva usata anche per indicare il titolare, il mercante Hong, e la sua propriet\u00e0, la \"fattoria\".\nLo \"Hoppo\", o pi\u00f9 correttamente il Ministro della Dogana marittima di Canton, era il funzionario imperiale responsabile della Dogana imperiale. La parola \"Hoppo\" \u00e8 un termine del Chinese Pidgin English, forse derivante da \"Hu Bu\", il Ministero delle Finanze della Cina imperiale, ma il funzionario non aveva alcun rapporto con il Ministero. Lo \"Hoppo\" era incaricato di fissare i dazi quando una nave entrava in porto, un incarico che gli permetteva di diventare abbastanza ricco.\nLo \"Hoppo\" era nominato dall'Imperatore per controllare la tassazione e la riscossione dei dazi doganali; egli, inoltre dirimeva le controversie fra i mercanti, per evitare gli stranieri avessero contatti diretti con il Governo imperiale di Pechino.\nIl primo \"hong\" fu fondato da Pan Zhencheng e altri nove seguirono negli anni Sessanta del Settecento: ad essi veniva concesso un redditizio monopolio sul commercio estero in cambio di varie tasse e contributi allo Stato. \nIl numero di \"fattorie\" e di \"hong\" vari\u00f2, ma all'inizio dell'Ottocento si stabilizz\u00f2 a 17 o 18, fra cui le seguenti, in ordine da est a ovest:\nLa \"fattoria\" Chow-Chow era indirettamente legata alla British East India Company.\nGli \"hong\" erano organizzati nella gilda detta \"cohong\", che controllava anche il commercio con il Siam, nonch\u00e9 commercio interno nel Mar Cinese Meridionale.\nDi nome il \"cohong\" era la gilda dei tredici \"hong\", in realt\u00e0 nel tempo le \"hong\" membri del \"Cohong\" sono oscillate da cinque a 26. Le \"hong\" erano autorizzate dal Governo imperiale cinese ad avere rapporti commerciali con gli Occidentali, in particolare per quanto riguardava il t\u00e8 e la seta. Essendo le uniche case commerciali all'epoca autorizzate al commercio con l'Occidente, controllavano la maggior parte del commercio estero cinese.\n\"G\u014dngsu\u01d2\".\nIl \"Cohong\" svolgeva anche il compito di supervisionare il fondo \"G\u014dngsu\u01d2\" (\u516c\u6240)(in realt\u00e0 era il nome dell'ufficio del \"Cohong\" nella strada delle Tredici Fattorie), un fondo costituito dal denaro raccolto attraverso contributi obbligatori \uff08\u516c\u6240\u8d39, \"g\u014dngsu\u01d2f\u00e8i\") sul commercio versati dai singoli mercanti, per coprire i debiti delle \"hon\" andate in fallimento, nonch\u00e9 per pagare le tasse richieste dal Governo cinese. Ufficialmente i contributi dovuti erano pari al 3% del valore dei beni scambiati. Questo diritto inizialmente era dovuto solo sul t\u00e8, ma alla fine del Settecento riguardava 69 diversi prodotti"}
{"id": "2785059", "revid": "1318658", "url": "https://it.wikipedia.org/wiki?curid=2785059", "title": "Toscano Soldati", "text": "Il Toscano Soldati \u00e8 un tipo di sigaro Toscano, realizzato a macchina presso la manifattura di Lucca (Toscana). A differenza della maggior parte degli altri Toscano, \u00e8 realizzato con tabacco Kentucky italiano utilizzato, oltre che per il ripieno, anche per la fascia. \u00c8 in vendita dal 2006, in occasione delle celebrazioni per il centenario della nascita di Mario Soldati. \u00c8 stato preceduto da una versione ammezzata nel 2002, presentata al premio Strega dello stesso anno e ritirata poi dal mercato, sembra per un contenzioso legale tra l'Ente Tabacchi Italiani e gli eredi dello scrittore. \u00c8 disponibile in una confezione da 5 sigari di tipo \"lungo\".\nCaratteristiche.\nCaratteristiche distintive del Toscano Soldati:"}
{"id": "2785060", "revid": "228587", "url": "https://it.wikipedia.org/wiki?curid=2785060", "title": "Desertshore", "text": "Desertshore \u00e8 il terzo album solista di Nico. Fu pubblicato nel Dicembre 1970 dall'etichetta \"Reprise\".\nDescrizione.\nIl disco \u00e8 prodotto da John Cale e Joe Bayd. Come il precedente lavoro di Nico, \u00e8 un album avant-garde con elementi neoclassici.\nL'album \u00e8 spesso considerato il capolavoro di Nico, la quale scrive i testi che lo compongono, e suona l'armonium. Il brano \"Le Petit Chevalier\" \u00e8 una nenia infantile cantata da Ari Boulogne, il figlio di Nico, il quale all'epoca era solo un bambino.\nIl fronte e il retro della copertina dell'album, mostrano immagini tratte dal film \"La cicatrice interieure\" di Philippe Garrel. Alcune canzoni del disco furono inserite nel film.\nDurante il funerale di Nico a Berlino nel Luglio 1988, la canzone \"M\u00fctterlein\", brano tratto dall'album, fu eseguita da alcuni amici della cantante."}
{"id": "2785066", "revid": "110157", "url": "https://it.wikipedia.org/wiki?curid=2785066", "title": "K\u0159i\u017eovatka", "text": "K\u0159i\u017eovatka (in tedesco \"Klinghart\") \u00e8 un comune della Repubblica Ceca facente parte del distretto di Cheb, nella regione di Karlovy Vary.\nGeografia fisica.\nI comuni limitrofi sono Velk\u00fd Luh ad ovest, Steingrub, Vackov, Doln\u00ed Luby, Bo\u017eet\u00edn, Smr\u010dina, Luby ed Opatov a nord, Hrz\u00edn, Lesn\u00e1, Nov\u00fd Kostel e Ml\u00fdnek ad est e Nov\u00e1 Ves, Such\u00e1, Zelen\u00e1, D\u011bv\u00edn, Star\u00fd Rybn\u00edk, Skaln\u00e1 e Kate\u0159ina a sud.\nStoria.\nLa fonte scritta pi\u00f9 antica che menziona questo paese risale al 1382, ma la sua origine risale ai primi anni del XII secolo."}
{"id": "2785068", "revid": "767487", "url": "https://it.wikipedia.org/wiki?curid=2785068", "title": "Theobald Smith", "text": "Biografia.\nTheobald Smith nacque in una modesta famiglia di origine tedesca: suo padre, Philip Schmitt, era sarto; la madre, Theresia Kexel, casalinga. Theobald parlava speditamente il tedesco; conosceva inoltre la musica e studi\u00f2 per anni il pianoforte. Ricevette un'ottima cultura umanistica alla Cornell University prima di laurearsi in medicina alla Scuola medica di Albany nel 1883. Dopo la laurea, fra il 1886 e il 1895 Smith insegn\u00f2 alla \"Columbian University\" (ora George Washington University, Washington, D.C.) ed esegu\u00ec ricerche per il Dipartimento dell'Agricoltura degli Stati Uniti (1885-95). Dal 1896 al 1915 fu professore di \"Patologia comparata\" alla \"Harvard University\". Successivamente, dal 1915 al 1929 \u00e8 stato Direttore del Dipartimento di Patologia Animale dell'\"Rockefeller Institute for Medical Research\" (Istituto Rockefeller per la ricerca medica, ora \"Rockefeller University\"). Nel 1933 gli fu assegnata la Medaglia Copley.\nSmith ha fatto importanti scoperte sulle zoonosi, le malattia infettive o parassitarie degli animali che possono essere trasmesse all'uomo, direttamente o indirettamente tramite altri organismi vettori; i suoi studi hanno quindi permesso di combattere con maggiore efficacia patologie trasmesse da insetti come la malaria e la febbre gialla. In particolare, nel 1889 assieme a Kilbourne identific\u00f2 nel protozoo \"Babesia bigemina\" l'agente eziologico della \"febbre del Texas\", una malattia del bestiame trasmessa veicolata dalle zecche. Egli dimostr\u00f2 anche che la tubercolosi umana e bovina \u00e8 causata da batteri diversi e che un animale pu\u00f2 essere reso immune a una malattia (in questo caso il colera suino; 1884-86) iniettando nell'animale un estratto filtrato dell'organismo patogeno. Smith fu anche il primo a descrivere nei batteri (1886) il pleomorfismo, ossia l'esistenza di una sola specie in forme distintamente diverse."}
{"id": "2785071", "revid": "987147", "url": "https://it.wikipedia.org/wiki?curid=2785071", "title": "Riccardo Luna", "text": "Biografia.\nDa giovane inizia collaborando con \"Il Messaggero\", \"Conquiste del Lavoro\" (quotidiano della CISL), \"Avvenire\" e \"Agenzia giornalistica Italia\" (AGI). Nel 1984 fonda la rivista universitaria \"Campus\" (che dirige dall'inizio fino al 1987) e collabora con \"Il Sabato\", settimanale di \"Comunione e Liberazione\". Nel 1991 \u00e8 assunto da Repubblica, dove diventa capocronista nel 1996 e caporedattore nel 1998.\nNell'ottobre 2003 \u00e8 il primo giornalista a scrivere a riguardo del caso Calciopoli, per\u00f2 il \"Corriere dello Sport - Stadio\" - il giornale per cui lavora e di cui \u00e8 vice direttore - non permette la pubblicazione della sua inchiesta. \u00c8 cos\u00ec che nel 2004 fonda con 50 tifosi della A.S. Roma \"Il Romanista\", il suo quotidiano, creando una public company. Nella primavera del 2006 \"Il\" \"Romanista\" pubblica prima di tutti le carte dell'inchiesta Calciopoli.\nNel febbraio del 2009 viene scelto come direttore della nascente rivista \"Wired Italia\", omonima della rivista statunitense, che si occupa di tecnologia. Il 19 febbraio esce il primo numero, con Rita Levi Montalcini in copertina. Tramite la rivista da lui diretta, si fa promotore dell'iniziativa \"Internet for Peace\", con l'obiettivo di candidare la rete Internet al Premio Nobel per la pace: il 22 novembre 2009 a Milano viene lanciata la candidatura (i candidati nell'anno sono 237) sebbene la mattina della assegnazione del Nobel per la Pace a Liu Xiaobo sul sito della BBC, Julian Baggini, filosofo e giornalista, si chiedesse se il web avrebbe mai potuto essere realmente un catalizzatore per la pace.\nSempre con Wired, in occasione dei 150 anni dell'unit\u00e0 d'Italia, alle Officine Grandi Riparazioni di Torino cura la grande mostra \"Stazione Futuro: qui si rif\u00e0 l'Italia\" dedicata ai nuovi talenti della creativit\u00e0 italiana. La mostra viene inaugurata il 18 marzo 2011 dal presidente della Repubblica Giorgio Napolitano Il 2 maggio si dimette da direttore della rivista. Il 14 novembre cura \"Happy Birthday Web!\", la conferenza per i 20 anni del World wide web che si tiene a Roma al Tempio di Adriano e vede la partecipazione di Tim Berners Lee.\nDal 2012 \u00e8 socio e membro del Consiglio di Amministrazione dell'ONG Oxfam Italia. Nello stesso anno \u00e8 tra i fondatori di Wikitalia di cui \u00e8 stato primo presidente. Wikitalia \u00e8 un'associazione italiana di civic hacker per l'open government. L'associazione guida progetti di trasparenza e partecipazione nei comuni di Firenze e Matera, e alla fine del 2012 Open Ricostruzione, la piattaforma per la ricostruzione post sisma, che viene donata all'Emilia.\nA marzo lancia e dirige la rivista online CheFuturo!, il lunario della innovazione (premiato come miglior blog italiano dal premio WWW del Sole 24 ore) e diretta emanazione di Chebanca!. Cura \"Makers!,\" la prima conferenza italiana sulla terza rivoluzione industriale, che si tiene a Roma all'Aquario Romano con la partecipazione di Chris Anderson e Dale Dougherty. Da aprile a giugno collabora con il MIUR coordinando il tavolo di lavoro per la riforma della scuola: il progetto iSchool, sebbene approvato, non verr\u00e0 mai realizzato.\nA giugno conduce a Bologna la prima \"Repubblica delle idee\", un festival di \"la Repubblica\" che ha contribuito a creare. Al suo interno c'\u00e8 Next, uno spettacolo sulla innovazione italiana che dal 2014 assumer\u00e0 vita propria. Alla fine dello stesso mese lascia il coordinamento dell'Innovation Advisory Board di Expo 2015 dopo sei mesi dalla nomina, per l'impossibilit\u00e0 di realizzare i progetti di trasparenza che aveva chiesto. L'8 ottobre 2012 cura l'evento \"iSchool\", che si tiene a Roma al Palalottomatica con la partecipazione di Bunker Roy e dell'allora ministro Francesco Profumo.\nDal 2013 \u00e8 co-direttore della Maker Faire Rome, l'edizione ufficiale Europea di Maker Faire nonch\u00e9 seconda Maker Faire del mondo per numero di partecipanti dopo Maker Faire Bay Area. Il 21 marzo 2013 lancia \"StartupItalia!\", nuova testata, agenzia e community dedicata agli startupper. Nel 2013 pubblica il libro \"Cambiamo tutto! La rivoluzione degli innovatori\". Sempre nel 2013 Luna vince il Premio Lagrange per la comunicazione dell'innovazione. \nNel 2014 viene nominato dal Presidente del Consiglio Matteo Renzi Digital Champion, figura incaricata di guidare le iniziative nazionali per \"rendere ogni europeo digitale\". Nel 2015 cura \"Make in Italy\", una rassegna che racconta cinquant'anni di innovazione italiana allestita in due sedi: lo Spazio Tim all'Expo e il Museo della Scienza e della Tecnologia di Milano. \nIl 17 maggio 2016 un articolo del \"Corriere della Sera\" riportava la notizia che Luna, su indicazione di Matteo Renzi, allora Presidente del Consiglio e Segretario del PD, sarebbe stato il nuovo direttore de \"l'Unit\u00e0\". Il 23 settembre 2016 ha, invece, assunto il ruolo di Direttore Responsabile dell'AGI agenzia di stampa di propriet\u00e0 dell\u2019Eni affiancato come condirettore da Marco Pratellesi, responsabile dell'edizione online de \"L'Espresso\" nonch\u00e9 socio dello stesso Luna nella societ\u00e0 RnD lab che edita CheFuturo! e StartupItalia. Tale incarico \u00e8 terminato il 1\u00ba luglio 2019, quando Mario Sechi lo ha sostituito nella direzione.\nNel 2018 cura, come direttore dell'AGI, la mostra \"\"Dreamers.1968: come eravamo, come saremo\". La mostra fotografica e multimediale, allestita al Museo di Roma in Trastevere in occasione del 50\u00ba anniversario del 1968, ha ricevuto dal Presidente della Repubblica Sergio Mattarella il premio di rappresentanza del Quirinale per il valore sociale e culturale dell'iniziativa. \nDal 7 agosto 2019 torna a collaborare con il quotidiano \"la Repubblica\", curando la rubrica \"Stazione futuro\"\".\nHa ideato e condotto \u201c\"L\u2019Italia Chiam\u00f2\"\u201d, la maratona online di solidariet\u00e0trasmesso in live streaming sul canale YouTube del MiBACT il giorno 13 marzo 2020 per sostenere con una raccolta fondi la Protezione civile impegnata ad arginare l\u2019avanzata del COVID-19 . Alla maratona hanno aderito oltre 100 protagonisti del mondo dell\u2019informazione, della cultura, della musica e dello spettacolo, risultando seguita da quasi 720.000 utenti."}
{"id": "2785073", "revid": "767487", "url": "https://it.wikipedia.org/wiki?curid=2785073", "title": "Dalinghosaurus longidigitus", "text": "Il dalingosauro (Dalinghosaurus longidigitus) \u00e8 un rettile estinto appartenente agli squamati. Visse nel Cretaceo inferiore (circa 120 milioni di anni fa). I suoi resti sono stati ritrovati in Cina, nel famoso giacimento di Yixian. \nSignificato dei fossili.\nNonostante sia vissuto all'inizio del Cretaceo, questo animale \u00e8 imparentato con alcune lucertole attuali dall'aspetto arcaico, gli xenosauridi (Xenosauridae). In particolare, \"Dalinghosaurus\" sembrerebbe essere strettamente imparentato con \"Shinisaurus\" della Cina e con gli estinti \"Exostinus\" (Montana e Wyoming) e \"Carusia\" (Mongolia). \"Dalinghosaurus\" possedeva una lunghissima coda, simile a quella di un coccodrillo. Il cranio possedeva denti conici, presenti in misura minore che in \"Carusia\". Le zampe posteriori possedevano dita insolitamente lunghe (da qui il nome specifico \"longidigitus\"). Alcuni particolari cranici e mandibolari, inoltre, differenziano questo animale da \"Shinisaurus\". Sono noti numerosi esemplari di \"Dalinghosaurus\"; uno degli scheletri contiene al suo interno numerosi esemplari giovani (forse pi\u00f9 di dieci)."}
{"id": "2785076", "revid": "196390", "url": "https://it.wikipedia.org/wiki?curid=2785076", "title": "Lettori di e-book", "text": ""}
{"id": "2785081", "revid": "22356", "url": "https://it.wikipedia.org/wiki?curid=2785081", "title": "Dalinghosaurus", "text": ""}
{"id": "2785088", "revid": "1318658", "url": "https://it.wikipedia.org/wiki?curid=2785088", "title": "Ferentino", "text": "Ferentino \u00e8 un comune italiano di abitanti della provincia di Frosinone nel Lazio, nella Valle del Sacco.\nGeografia fisica.\nTerritorio.\nArroccata su di un colle che domina la vallata del fiume Sacco (l'antico \"Trerus\"), \u00e8 crocevia sia nella direttrice Nord-Sud (tramite l'antica Casilina e la moderna Autostrada del Sole) che Est-Ovest (l'Anticolana e la superstrada Ferentino - Sora - Avezzano).\nNel territorio comunale si trova anche il lago di Canterno.\nClima.\nClassificazione climatica: zona D, 1913 GR/G\nStoria.\nLe origini di Ferentino sono antiche ed avvolte nel mito; la leggenda ne ascrive la fondazione al dio Saturno che, scacciato dall'Olimpo, si insedi\u00f2 in questo territorio ubertoso dove fond\u00f2 citt\u00e0 e diffuse le arti e le tecniche. A testimonianza della fondazione, antecedente a quella di Roma di almeno 300 anni, sono presenti le cosiddette mura ciclopiche, una cinta composta da blocchi di pietra (di volume anche superiore ai 25 metri cubi) posati a secco e ad incastro a formare fortificazioni lunghe circa 2.500 metri, comprendenti 12 porte. L'etimologia stessa del nome Ferentinum (participio presente del verbo latino \"ferre\": produrre) fornisce una idea precisa riguardo alla fertilit\u00e0 del luogo e all'ingegnosit\u00e0 delle gente che lo abitava.\nFra il VI e il IV secolo a.C. Ernici, Volsci e Romani combatterono aspre battaglie per il possesso della zona: Roma trov\u00f2 in Ferentino dapprima una fiera avversaria e in seguito una fedele alleata, avendo dato natali anche ad illustri personaggi, primo fra tutti Aulo Irzio, luogotenente di Giulio Cesare, conquistatore e governatore della Gallia, console romano e scrittore.\nRisalgono al periodo romano il Mercato Coperto, il teatro, il Testamento di Aulo Quintilio Prisco, le tracce delle antiche terme, i resti dell'acquedotto e del basolato stradale della via Latina.\nPer via degli elementi di incipiente cristianit\u00e0 gi\u00e0 in epoca romana (vedi il martirio nel 304 del centurione Ambrogio, poi patrono), la societ\u00e0 ferentinate dell'Alto Medioevo ospit\u00f2 numerose diocesi e luoghi di culto: la Cattedrale dedicata ai Santi Martiri Giovanni e Paolo, edificata sui resti di un antico tempio pagano e di una precedente chiesa cristiana, integralmente pavimentata a mosaico, risale al 1108; dello stesso periodo \u00e8 anche l'abbazia gotico cistercense di Santa Maria Maggiore, prototipo per la costruzione della Abbazia di Fossanova.\nAl Basso Medioevo risale il Monastero di Sant'Antonio Abate fondato da Celestino V, che ospit\u00f2 le sue spoglie prima che fossero traslate nella vicina chiesa di S. Agata, dalla quale poi furono trafugate verso l'abbazia di Collemaggio. A Ferentino resta tuttavia il cuore di Celestino, custodito presso il monastero delle suore Clarisse: in onore del Santo, compatrono della citt\u00e0, dal 2002 si celebra ogni anno il tradizionale palio, o giostra dell'anello.\nDal 1198 al 1557, Ferentino fu il capoluogo delle provincie di Campagna e Marittima (ovvero il Lazio meridionale) grazie a papa Innocenzo III che ne fece sua sede privilegiata.\nMolti ordini religiosi si stabilirono a Ferentino, fondando chiese e monasteri: Benedettini, Cistercensi, Francescani, Clarisse, Carmelitani, Celestiniani, Domenicani, Cavalieri Gaudenti, Cavalieri di Malta e Templari.\nFerentino fu uno dei primi liberi comuni italiani, dotato gi\u00e0 a partire dal XII secolo di un suo proprio statuto.\nFederico II di Svevia soggiorn\u00f2 pi\u00f9 volte da giovane a Ferentino e, ironia della sorte, sub\u00ec la propria definitiva sconfitta proprio ad opera di condottiero ferentinate, Gregorio da Montelongo, legato pontificio, nella battaglia di Parma del 1248.\nGrazie a Martino Filetico Ferentino conobbe i fasti dell'Umanesimo, mentre in seguito fu teatro dell'assedio vinto dalle truppe spagnole guidate dal Duca d'Alba (1556), della fondazione di un ampio distretto artigianale (1740-1800) durante la prima rivoluzione industriale, delle lotte fra Sanfedisti e Giacobini (1798-1802), e del passaggio di Garibaldi. Importanti furono i bombardamenti subiti durante la Seconda guerra mondiale, in quanto retrovia del fronte di Cassino e snodo stradale strategico, e l'istituzione di un centro di accoglienza per gli sfollati, valsi la Medaglia d'Oro al Valor Civile.\nNel corso degli anni sessanta e settanta il territorio ferentinate \u00e8 stato oggetto di una forte industrializzazione per via delle agevolazioni permesse dai piani statali di sviluppo: l'economia del luogo, precedentemente fondata sull'agricoltura (coltivazioni di lino), compresa la viticoltura (vitigni), e sull'artigianato (scope di saggina, cotto), \u00e8 stata convertita ad attivit\u00e0 in quasi tutti i settori, principalmente farmaceutico e plastico.\nMonumenti e luoghi d'interesse.\nArchitetture religiose.\nLa cattedrale \u00e8 situata sull'acropoli. Venne edificata nel 1108 sui resti di un pi\u00f9 antico luogo di culto. Nella facciata a salienti (successione di spioventi posti a differenti altezze) si aprono tre porte architravate sormontate da lunette. L'interno del duomo, a tre navate, ha una copertura a capriate in legno, con tavelle in cotto decorate, e presenta una pavimentazione a mosaico risalente al XII secolo.\nNotevole \u00e8 l'altare maggiore cosmatesco, protetto da un ciborio duecentesco di Drudo Da Trivio. La chiesa conserva le reliquie e la statua d'argento di Sant'Ambrogio martire, patrono della citt\u00e0.\n\u00c8 uno dei monumenti pi\u00f9 insigni del Lazio meridionale in quanto una delle prime chiese in stile gotico cistercense, assieme a Fossanova e Casamari. Si pensa che anticamente l'abbazia dovesse essere collegata con la grangia dell'abbazia di Casamari e come quest'ultima dovesse possedere un chiostro, testimoniato dai resti di arcate nella parete nord. Fu edificata probabilmente nella seconda met\u00e0 XIII secolo e la costruzione \u00e8 opera dei monaci cistercensi presenti nella zona gi\u00e0 dal 1135, da quando cio\u00e8 san Bernardo da Chiaravalle, con la protezione e la spinta di papa Innocenzo III, venne a rinnovare l'ordine benedettino.\nLa chiesa di San Valentino \u00e8 una chiesa benedettina; in buona parte ricostruita dopo l'ultima guerra, si trova in piazza Giacomo Matteotti. Assieme a copie di affreschi del Domenichino sulla volta ricostruita (precedentemente al bombardamento era un cielo stellato), si trovano affreschi del Duecento che raffigurano una Resurrezione, una Madonna della Misericordia e tre Santi. Pregevole l'abside e i locali ad essa sottostanti, rimasti intatti.\nLa chiesa di Sant'Agata \u00e8 stata in gran parte distrutta dai bombardamenti del 1944, e conserva il campanile romanico del XIII secolo e la cripta. Al suo interno espone un Crocifisso ligneo seicentesco di grande valore artistico e spirituale opera del frate laico Vincenzo Maria Pietrosanti da Bassiano; la chiesa \u00e8 tenuta dai servi della Carit\u00e0 di San Luigi Guanella.\nIl monastero, in stile romanico, fu fondato da papa Celestino V e ne accolse le spoglie fino al 1327 divenendo cos\u00ec meta di pellegrinaggi. La chiesa venne retta dall'Ordine dei Celestini dal XIII al XVII secolo; in seguito, per penuria di monaci, fu aggregata alla chiesa di Sant'Eusebio a Roma di cui divenne grangia. L'esterno si presenta costituito da una facciata a capanna con portale architravato sormontato da una mera lunetta, una finestra circolare e semplice campanile. \u00c8 perfettamente visibile il carattere povero dell'architettura, frutto di ristrettezze economiche della committenza: \u00e8 riscontrabile anche un influsso dell'architettura mendicante e un recupero della tipologia strutturale cistercense. Vi fu sepolto anche l'umanista Martino Filetico. La pala d'altare \u00e8 opera del Giorgini e datata 1829: raffigura la Vergine con Bambino, Sant'Antonio Abate, San Giovanni Battista e Papa Celestino V. Al centro del corpo del monastero vi \u00e8 un chiostro, intorno al quale si dispongono le camere dei monaci.\nNel secolo XIII le Clarisse si insediarono in Ferentino nei pressi di Porta San Francesco. Il monastero delle Clarisse nel secolo XVIII venne ricostruito con progetto dell'architetto Giovan Battista Nolli sull'angolo sud-occidentale del terrazzamento dell'Acropoli. Fu il vescovo Fabrizio Borgia (1729-1754) a promuovere la costruzione, che venne conclusa sotto l'episcopato di Pietro Paolo Tosi (1754-1798), che il 12 ottobre 1760 consacr\u00f2 la nuova chiesa del monastero, intitolata come la precedente a Santa Chiara. La piccola chiesa conserva il cuore di papa Celestino V. Un piccolo frammento della reliquia venne donato dalle suore al pontefice Pio IX in occasione della sua visita nel 1863.\nLa chiesa romanica di San Francesco, di origini benedettine ed originariamente dedicata a San Sebastiano, fu ceduta nel 1256 ai frati minori francescani, che dovettero ricostruirla ad eccezione del campanile. Notevole \u00e8 il rosone in pietra a dodici raggi con colonnine lisce e tortili. L'interno presenta una sola navata coperta in parte a volta e in parte a capriate.\nArchitetture militari.\nIl centro storico di Ferentino \u00e8 racchiuso entro mura che risalgono al VI secolo a.C. Che per la grandezza sono chiamate ciclopiche, al contrario dei paesi circostanti che presentano mura poligonali, esse presentano rifacimenti in opera quadrata del I secolo a.C. Nel medioevo le mura vennero rinforzate con torri realizzate con pietre irregolari.\nNelle mura si aprono:\nSiti archeologici.\nL'Acropoli si presenta come una vasta area di forma quadrilatera (140 x 95 metri), le cui pendici sono fortificate e regolarizzate da una possente opera muraria, costruita secondo due tecniche diverse: il basamento \u00e8 in grandi blocchi di calcare e i muri direttamente sovrastanti sono in travertino. La compresenza delle due tecniche costruttive ha posto agli studiosi di archeologia il problema della datazione delle mura che cingono l'Acropoli, che vengono considerate come risalenti a due epoche diverse\u00a0\u2013ossia molto antica (pelasgica, poligonale) la parte inferiore in massi di calcare; di et\u00e0 sillana la parte superiore in blocchi squadrati di travertino, oppure riferibili ad un'unica epoca costruttiva, posta tra il II e il I secolo a.C. Su di essa sorgono la Cattedrale dei Santi Giovanni e Paolo, il Vescovado con annesso orto e il seminario.\nEdificio risalente all'epoca sillana (II - I secolo a.C.) \u00e8 pavimentato in opus incertum ed \u00e8 contemporaneo al rinnovamento dell'Acropoli: il suo piano, infatti, \u00e8 12 metri pi\u00f9 basso della spianata e l'edificio risulta inserito nel tessuto murario dell'Acropoli. L'arcone di ingresso, che si apre su una parete in opus quadratum, d\u00e0 luce a tutto l'ambiente ed \u00e8 alto circa 8 metri: \u00e8 costruito in conci radiali di calcare disposti in modo da formare una strombatura accentuata verso est che consente alla luce solare di penetrare fin dalle prime ore del mattino illuminandolo nella zona pi\u00f9 interna. L'aula \u00e8 lunga 24 metri, con cinque botteghe coperte con volte a botte. Questo mercato pu\u00f2 configurarsi come il prototipo dello schema che sar\u00e0 tipico di questo genere di costruzioni. Essendo perfettamente conservato, \u00e8 visitabile.\nArchitetture civili.\nTerme Pompeo\nLe terme di Pompeo, situate nella citt\u00e0 di Ferentino, hanno origini antichissime poich\u00e9 le qualit\u00e0 terapeutiche delle loro acque erano note fin dai tempi dei romani, cultori del benessere termale. In base alle documentazioni del Cialino, risalenti al 1690, sembrerebbe che questa struttura sia stata eretta per volont\u00e0 di Flavia Domitilla, moglie dell'imperatore Vespasiano. Questo impianto termale, frequentato dalla pi\u00f9 alta societ\u00e0 romana, \u00e8 stato poi danneggiato dalle varie invasioni barbariche, facendo in modo che l'intera area diventasse una palude malsana. Solo 1854 un imprenditore di Ferentino, Ambrogio Pompeo, promosse l'iniziativa di ricreare questo antico impianto termale in cui convogliare le varie sorgenti, e quindi renderne di nuovo accessibile l'utilizzo. Inoltre a dare un ulteriore impulso alla costruzione di questo edificio \u00e8 stato uno studio medico sulle propriet\u00e0 acidulo-solforose di queste acque, la cui applicazione dimostra essere un'efficace cura verso molte malattie.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 1.333 imprese operanti nel territorio comunale, che rappresentavano il 3,97% del totale provinciale (33.605 imprese attive), hanno occupato 5.575 addetti, il 5,23% del dato provinciale; in media, ogni impresa nel 2015 ha occupato quattro addetti (4,18).\nInfrastrutture e trasporti.\nFerrovie.\nLa TAV Roma-Napoli, attraversa il territorio del comune di Ferentino, \nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Ferentino pass\u00f2 dalla provincia di Roma a quella di Frosinone.\nSport.\nPallavolo.\nCalcio a 5"}
{"id": "2785092", "revid": "438678", "url": "https://it.wikipedia.org/wiki?curid=2785092", "title": "Dreihacken", "text": ""}
{"id": "2785093", "revid": "438678", "url": "https://it.wikipedia.org/wiki?curid=2785093", "title": "Klinghart", "text": ""}
{"id": "2785094", "revid": "438678", "url": "https://it.wikipedia.org/wiki?curid=2785094", "title": "Neudorf bei Plan", "text": ""}
{"id": "2785095", "revid": "438678", "url": "https://it.wikipedia.org/wiki?curid=2785095", "title": "Neudorf II", "text": ""}
{"id": "2785096", "revid": "438678", "url": "https://it.wikipedia.org/wiki?curid=2785096", "title": "Neudorf b. Plan", "text": ""}
{"id": "2785105", "revid": "767487", "url": "https://it.wikipedia.org/wiki?curid=2785105", "title": "Senza cielo", "text": "Senza cielo \u00e8 un film del 1940 diretto da Alfredo Guarini.\nTrama.\nUn gruppo di esploratori italiani si reca nelle foreste del Mato Grosso alla ricerca di una precedente spedizione scomparsa. Dopo una drammatica marcia nella foresta che causa la morte di molti componenti, i tre superstiti vengono catturati da una trib\u00f9 nativa e portati in un villaggio sconosciuto, il cui capo \u00e8 un medico bianco, ricercato per omicidio.\nCostui ha rapito e costringe a stare con lui una ragazza bianca, considerata dai nativi una divinit\u00e0. Per non essere scoperto, il medico tenta di eliminare anche questi esploratori, ma la ragazza, che si \u00e8 innamorata del capo spedizione, li salva, rivelando che anche le precedenti spedizioni scomparse furono eliminate in quel modo. Ma stavolta l'assassino, inseguendo esploratori e giovane in fuga, perir\u00e0 nelle sabbie mobili ed essi potranno ritrovare la libert\u00e0.\nProduzione.\n\"Senza cielo\", che per diverso tempo venne presentato con il titolo de \"La dea bianca\" fu il primo film interpretato da Isa Miranda al suo rientro dagli U.S.A., dopo una permanenza hollywoodiana non particolarmente fortunata, che, secondo le cronache del tempo, le consent\u00ec di \u00abrealizzare il grande sogno di tornare a lavorare in patria\u00bb.\nIn realt\u00e0 si tratt\u00f2 per l'attrice di un ritorno dovuto a motivi famigliari, e molto contrastato in quanto il Regime, a seguito di alcune dichiarazioni da lei rilasciate sull'Invasione tedesca della Polonia, considerate non allineate, eman\u00f2 una circolare ministeriale ordinando di non parlare dell'attrice, il che provoc\u00f2 il rifiuto dei produttori di impegnarla. Inoltre le venne ritirato il passaporto, impedendole cos\u00ec di tornare a Hollywood, e fu bloccato per diverso tempo ogni progetto in cui lei era coinvolta, tra cui un film sulla Duse.\nVi fu un iniziale tentativo di co-produzione con la Francia, per il quale fu anche contattato lo sceneggiatore Charles Spaak, che and\u00f2 in fumo a causa dell'inizio del conflitto con la Francia. Il film fu allora prodotto solo in Italia e rest\u00f2 l'unico realizzato nel 1940 dalla \"Societ\u00e0 anonima Compagnia Continentale cinematografica\" (pi\u00f9 nota come \"Continentalcine\"), fondata l'anno precedente e rimasta poi in attivit\u00e0 sino al 1951.\nAltra societ\u00e0 produttrice fu la \"Artisti Associati\", di propriet\u00e0 di Alberto Genesi, che aveva rilevato la filiale italiana della \"United Artists\" dopo il monopolio statale sull'importazione di pellicola straniere, da non confondere con la \"Autori Associati\" creata su impulso di Zavattini che collabor\u00f2 anch'essa alla realizzazione di \"Senza cielo\"; in questo ambito si cre\u00f2 un dissenso tra Doletti, autore del soggetto che aspirava a scrivere anche la sceneggiatura, e lo stesso Zavattini che fu invece incaricato di tale compito, cos\u00ec come lo fu Alberto Moravia, anche se la sua collaborazione non pot\u00e9 essere citata a causa della leggi razziali\nLa lavorazione inizi\u00f2 il 1 luglio 1940 e si concluse alla fine di agosto. Le riprese avvennero tutte al teatro 5 di Cinecitt\u00e0, al cui interno venne costruito un ambiente di tipo tropicale, tranne alcuni spezzoni di tipo documentario, ma senza presenza di attori, realizzate in Brasile dall'operatore John Daes.\nVenne presentato con un certo trionfalismo come \u00abprimo esperimento italiano di ricostruzione di nature libere e selvagge\u00bb e, basandosi sulla recente esperienza di Guarini e della Miranda, si evocarono esempi di noti film statunitensi \u00abappartenenti al genere fantastico, inverosimile ed a sfondo selvaggio come \"Inferno verde\", \"Trader Horn\" e la serie di Tarzan\u00bb, arrivando anche a scomodare un paragone con De Mille mentre il futuro regista Luigi Comencini defin\u00ec con ammirazione la giungla creata a Cinecitt\u00e0 \u00abvaporosa e terribile, non inferiore a nessuna ricostruzione americana\u00bb.\nAccoglienza.\nLa critica del tempo accolse \"Senza cielo\" con favore, ma anche con delle riserve dovute al ruolo della Miranda considerato non adeguato alle qualit\u00e0 dell'attrice: \u00ab\u00e8 un film ben fatto nel suo genere, ma ritrovare Isa Miranda nei ridicoli panni di un Tarzan femmina o di un'Antinea selvatica fa molta pena: non c'era bisogno di mandarla in giro vestita di nulla giacch\u00e9 lei pi\u00f9 che un corpo \u00e8 un volto\u00bb. Vennero criticati anche \u00abi contorcimenti caricaturalmente sensuali, della protagonista, la cui nudit\u00e0 non convince e tanto meno convince il suo voler apparire ad ogni costo fatale, morbosamente ma inutilmente sensuale\u00bb. \nMolti consensi ottenne invece la parte scenografica con gli ambienti tropicali, tutti ricostruiti con una particolare tecnica definita dei \"tre scenari\", nel teatro di posa, poich\u00e9 \u00abil film, ambientato nel Mato Grosso, d\u00e0 occasione di mostrare la cura e la bravura dello scenografo Bilinsky e degli arredatori e macchinisti tutti di Cinecitt\u00e0, con cui si sono dedicati alla ricostruzione della giungla\u00bb; si riconobbe che \u00absi \u00e8 saputo creare una foresta del Mato Grosso da far invidia ai pi\u00f9 abili apparecchiatori del genere [in cui] Isa Miranda domina con eleganza la sua sempre ammirevole, ma non sempre indispensabile, nudit\u00e0\u00bb. Cos\u00ec \u00abmentre i motivi ideali di \"Senza cielo\" appaiono piuttosto confusi e contraddittori, chiara resta solo la volont\u00e0 di creare attorno alla dominante femminilit\u00e0 della protagonista un'atmosfera ed un incubo tropicale che testimonia le capacit\u00e0 ed il progresso acquisiti in pochi anni dalle nostre maestranze cinematografiche\u00bb.\nCome di tutta la produzione italiana degli anni trenta e primi quaranta, anche per \"Senza cielo\" non sono disponibili dati ufficiali definitivi sui risultati commerciali. Tuttavia, in base alle somme relative ai premi produttivi previsti dalle leggi incentivanti della cinematografia di quel periodo, si \u00e8 dedotto che \"Senza cielo\", con un incasso nel solo 4\u00ba trimestre del 1940 di 1.334.897 lire dell'epoca, ebbe un notevole successo di pubblico. Il film fu vietato in Germania poich\u00e9 il personaggio negativo, interpretato da Gustav Diessl, nella finzione oppressore di indigeni simpatici, era un tedesco. Riscosse al contrario un buon successo di pubblico in Francia quando nel settembre del 1941, \"Senza cielo\" fu presentato, con il titolo di \"Alerte aux blancs\" nella Parigi occupata"}
{"id": "2785111", "revid": "149466", "url": "https://it.wikipedia.org/wiki?curid=2785111", "title": "Kemal Re'is", "text": ""}
{"id": "2785116", "revid": "371529", "url": "https://it.wikipedia.org/wiki?curid=2785116", "title": "June 1, 1974", "text": "June 1, 1974 \u00e8 un album live registrato durante un concerto al Rainbow Theatre di Londra, ed intestato a John Cale, Kevin Ayers, Nico e Brian Eno.\nIl disco.\nSebbene l'album sia ufficialmente attribuito ai quattro musicisti citati, all'esibizione presero parte altri artisti, tra i quali Ollie Halsall, Mike Oldfield e Robert Wyatt; quest'ultimo suon\u00f2 le percussioni in alcuni brani, a un anno esatto dall'incidente che lo aveva costretto su una sedia a rotelle.\nL'album fu pubblicato nel 1974 dalla Island Records (ILPS 9291), anche la prima a pubblicarlo su CD (842 552-2) nel 1990. L'ultima edizione su CD \u00e8 della UM\u00b3/USM Japan, Island Records e Rock Legend Series (UICY-9686), uscita nel 2006 in Giappone.\nOltre alle tracce dell'album, durante il concerto furono suonati i seguenti brani: \"I've Got A Hard-On For You Baby\" di Ayers (con Cale al controcanto), \"Buffalo Ballet\" e \"Gun\" di Cale, e \"Janitor of Lunacy\" di Nico, che interpreta anche una versione di \"Deutschland \u00dcber Alles\"."}
{"id": "2785117", "revid": "1566286", "url": "https://it.wikipedia.org/wiki?curid=2785117", "title": "Oleg Pavlovi\u010d Tabakov", "text": ""}
{"id": "2785124", "revid": "984922", "url": "https://it.wikipedia.org/wiki?curid=2785124", "title": "L'Homme Arm\u00e9 (gruppo musicale)", "text": "L'Homme Arm\u00e9 \u00e8 un gruppo vocale e strumentale di musica antica nato a Firenze nel 1982.\nStoria e repertorio.\nFondato da Fabio Lombardo e Ida Maria Tosto, l'ensemble L'Homme Arm\u00e9 svolge attivit\u00e0 di ricerca e di esecuzione concertistica volta alla valorizzazione del patrimonio musicale dei secoli XIII-XVII, con particolare attenzione al repertorio musicale originariamente composto ed eseguito in ambito fiorentino. Relativamente a questo repertorio ha realizzato alcune incisioni discografiche.\nL'Homme Arm\u00e9 \u00e8 composto da musicisti specializzati nell'esecuzione della musica antica diretti dal maestro Fabio Lombardo, fondatore e direttore stabile del gruppo, e da Andrew Lawrence-King. Il gruppo si esprime con formazioni diverse (dal quartetto vocale al grande ensemble composto da soli, coro e orchestra) in relazione al repertorio affrontato.\nIl gruppo collabora occasionalmente con interpreti internazionali della musica antica, invitati come direttori musicali e come solisti. Negli anni '80 sono stati coinvolti Pro Cantione Antiqua ed in seguito Andrew Parrott, Howard Arman, Sergio Balestracci, Ariane Maurette, Christophe Coin, Paul Hillier e Michael Chance.\nHomme Arm\u00e9, in qualit\u00e0 di associazione culturale, organizza e produce a Firenze e in Toscana vari eventi musicali.\nNegli corso degli ultimi anni l'ensemble ha esteso il proprio campo di ricerca ricercando connessioni tra la musica contemporanea e la musica antica. Ci\u00f2 ha comportato l'inclusione nel suo repertorio di brani di musica vocale contemporanea."}
{"id": "2785125", "revid": "287204", "url": "https://it.wikipedia.org/wiki?curid=2785125", "title": "Toma Garai", "text": "Nato in Romania da una famiglia di origine ungherese, trascorse la giovent\u00f9 in Transilvania, poi emigr\u00f2 negli Stati Uniti, stabilendosi in California.\nHa composto oltre 1300 problemi, principalmente di aiutomatto.\nNel 1987 fu nominato dalla FIDE Giudice internazionale della composizione, per la categoria aiutomatti, e nel 1996 ha ottenuto il titolo di Grande Maestro della composizione.\nHa pubblicato il libro \"Chess Problems of the Same Kind; 208 Selected Helpmate Three-Movers\", edito in proprio, California, 1994."}
{"id": "2785132", "revid": "838137", "url": "https://it.wikipedia.org/wiki?curid=2785132", "title": "G\u00fcldeniz \u00d6nal", "text": "Carriera.\nClub.\nLa carriera di G\u00fcldeniz \u00d6nal inizia nell', col quale debutta nella stagione 2003-04 in Voleybol 1. Ligi e dove gioca per cinque annate. Nel campionato 2008-09 viene ingaggiata dal , club che tuttavia cessa di esistere al termine dell'annata.\nApproda cos\u00ec nella stagione 2009-10 al , in seguito rinominato semplicemente , restando legata al club per sei annate: si aggiudica due scudetti, due edizioni della Coppa di Turchia, due Supercoppe turche, la Champions League 2010-11 e 2012-13 e il campionato mondiale per club 2013.\nNel campionato 2015-16 passa al , dove rimane per due annate, prima di firmare per il campionato 2017-18 con l', conquistando la Coppa CEV 2017-18, la Supercoppa turca 2018 e la Coppa di Turchia 2018-19. Rientra quindi in forza al nel campionato 2019-20.\nNazionale.\nNel 2005 riceve le prime convocazioni in nazionale, con cui successivamente conquista il bronzo al campionato europeo 2011 e al World Grand Prix 2012, la medaglia d'argento ai XVII Giochi del Mediterraneo e quella d'oro ai I Giochi europei.\nIn seguito vince la medaglia di bronzo al campionato europeo 2017."}
{"id": "2785136", "revid": "436907", "url": "https://it.wikipedia.org/wiki?curid=2785136", "title": "Phineas and Ferb (colonna sonora)", "text": "Phineas and Ferb \u00e8 la prima colonna sonora della serie televisiva omonima, uscita il 22 settembre 2009 esclusivamente negli Stati Uniti."}
{"id": "2785142", "revid": "1543377", "url": "https://it.wikipedia.org/wiki?curid=2785142", "title": "Yemen del Sud ai Giochi della XXIV Olimpiade", "text": "Lo Yemen del Sud ha gareggiato come nazione indipendente per la prima e unica volta ai Giochi della XXIV Olimpiade del 1988 di Seul.\nNessun atleta vinse medaglie olimpiche.\nDopo la riunificazione dello Yemen, lo Yemen del Sud si un\u00ec allo Yemen del Nord partecipando ai Giochi olimpici come Yemen a partire dal 1992."}
{"id": "2785143", "revid": "38120", "url": "https://it.wikipedia.org/wiki?curid=2785143", "title": "Yemen del sud ai Giochi olimpici", "text": ""}
{"id": "2785146", "revid": "729019", "url": "https://it.wikipedia.org/wiki?curid=2785146", "title": "Robert Brooke-Popham", "text": "Originario del Suffolk, frequent\u00f2 la scuola di Hailey e l'accademia militare di Sandhurst, prima della nomina ad ufficiale in un reggimento di fanteria leggera dell'Esercito britannico, con cui avrebbe partecipato, giovanissimo, nel 1898 alla Guerra Anglo-Boera. \nAssegnato ai nuovi reparti aerei dell'esercito, apprese a volare nel 1911 e venne quindi trasferito al nuovo Royal Flying Corps con cui avrebbe combattuto durante tutta la prima guerra mondiale, fino alla nomina a vice quartiermastro generale del corpo aereo.\nBrooke-Popham \u00e8 noto principalmente per il suo periodo di comando in Estremo Oriente, durante la seconda guerra mondiale, delle forze britanniche impegnate a difendere i possedimenti imperiali contro l'aggressione giapponese. Il completo fallimento in questo incaric\u00f2 provoc\u00f2 la sua rapida sostituzione come comandante di quel teatro operativo e il suo definitivo ritiro dal servizio attivo nelle forze armate imperiali.\nBiografia.\nNella RAF.\nDopo la fine della grande guerra Brooke-Popham svolse un ruolo di grande rilievo nella costituzione e organizzazione della nuova Royal Air Force e, durante gli anni venti e gli anni trenta, rivest\u00ec importanti ruoli militari (sempre nell'ambito delle forze aeree), prima come comandante della RAF in Iraq (1928-1930) e poi come comandante in capo della Difesa aerea della Gran Bretagna (1933-1937). Nominato al massimo grado della RAF di \"Air Chief Marshall\" , dal 1936 al 1937 divenne anche aiutante di campo per l'aviazione del Re Giorgio VI.\nRitiratosi dalla RAF nel 1937, Brooke-Popham divenne subito dopo Governatore del Kenya fino alla fatale nomina (nel novembre 1940) a Comandante in Capo in Estremo Oriente (\"Commander in Chief Far East\") per organizzare la difesa delle colonie britanniche in vista di possibili mire aggressive giapponesi.\nComandante in Capo in Estremo Oriente.\nGiunto a Singapore, sede del suo comando, il 18 novembre 1940, Brooke-Popham, fin dall'inizio, diede prova di scarsa perspicacia e di un atteggimento di serena superiorit\u00e0, sottovalutando chiaramente l'importanza e la difficolt\u00e0 della sua missione e il pericolo che incombeva sulle colonie inglesi di fronte alla minaccia del Sol Levante.\nDurante i mesi precedenti l'aggressione giapponese del dicembre 1941, Brooke-Popham espresse sempre sicurezza sull'efficacia delle difese apprestate, sulla sufficienza dei suoi mezzi aerei e sulla superiorit\u00e0 britannica nei confronti del nemico asiatico (da lui svalutato quasi con un pregiudizio razziale).\nDopo il 7 dicembre, l'evoluzione catastrofica degli avvenimenti in terra (con la rapida avanzata nemica in Malesia), in cielo (con la netta superiorit\u00e0 delle forze aeree giapponesi) e in mare (con il tragico disastro di Kuan-Tan) fece crollare tutte le illusioni di Brooke-Popham, dei suoi ufficiali e dei soldati dell'Impero britannico impegnati in disperati combattimenti contro un nemico superiore. Alcuni suoi velletarii progetti (come la mai eseguita Operazione Matador) vennero rapidamente vanificati dall'efficacia e dalla precisione delle manovre nemiche e Brooke-Popham perse rapidamente il controllo della situazione.\nGi\u00e0 il 27 dicembre 1941, sarebbe stato sostituito, dopo questo fallimento, dal generale sir Henry Pownall e sarebbe stato richiamato in patria.\nUltimi anni.\nRitenuto responsabile del disastro in Malesia, Brooke-Popham si ritir\u00f2 nuovamente dal servizio attivo nel maggio 1942 e trascorse gli ultimi anni della sua vita in incarichi onorifici fino alla sua morte il 23 ottobre 1953.\nLa condotta del Maresciallo dell'Aria durante il suo comando in Estremo Oriente fu certamente insufficiente a causa della scarsa comprensione della realt\u00e0 operativa, dei reali rapporti di forza e della potenza dell'avversario. Deve tuttavia essere segnalato che i mezzi assegnati erano certamente scarsi numericamente e antiquati qualitativamente; che le truppe a sua disposizione erano eterogenee e non molto addestrate, che la discordia regnava tra i vari comandi locali e che, a Londra, Churchill era cosciente della debolezza delle difese e accett\u00f2 di correre il rischio della disfatta (forse sottovalutando anche lui il nemico).\nIndubbiamente la sottovalutazione della forza e della qualit\u00e0 dell'apparato militare giapponese era generalizzata tra i comandi, i politici e le truppe britanniche; tuttavia Brooke-Popham risult\u00f2 particolarmente inadatto al suo compito, incapace di fare fronte agli avvenimenti e persuaso fino all'ultimo della superiorit\u00e0 dell'Impero britannico."}
{"id": "2785150", "revid": "125053079", "url": "https://it.wikipedia.org/wiki?curid=2785150", "title": "Sabrina Musiani", "text": "Biografia.\nNata a Milano, figlia d'arte (suo padre \u00e8 il celebre cantante livornese Enrico Musiani) e di madre siciliana, si \u00e8 avvicinata alla musica fin da giovanissima iniziando a suonare il pianoforte ed il sassofono. Ha studiato musica all'Accademia d'Arte di Voghera.\nHa esordito a diciassette anni cantando nei piano bar e nei locali della provincia di Pavia. I suoi generi musicali sono il pop e le musiche da ballo liscio. Incide dischi per la Fonola e spesso fa coppia sul palcoscenico e in studio di registrazione con Enrico Musiani, padre e mentore musicale. Fa parte del gruppo di artisti che costituiscono il nucleo principale delle trasmissioni musicali dell'emittente lombarda Radio Zeta.\nTra il 2012 ed il 2013 sale alla ribalta nazionale grazie alla trasmissione radiofonica Il ruggito del coniglio, la quale seleziona il suo brano \"Mio marito non mi tocca pi\u00f9\" per la rubrica Coppa Rimetti. Tale brano vincer\u00e0 poi a Giugno l'ironico concorso musicale.\nMusiani si esibisce in trasmissioni televisive di emittenti locali dell'Italia settentrionale ed ha effettuato tourn\u00e9e all'estero e su navi crociera (segnatamente New York e Atlantic City negli Stati Uniti, Australia, Santo Domingo, Caraibi, Bahamas, Porto Rico) insieme a cantanti noti quali Rosanna Fratello, Alberto Selly, Massimo Ranieri, Riccardo Fogli. Tuttora risiede a Pavia."}
{"id": "2785154", "revid": "1543377", "url": "https://it.wikipedia.org/wiki?curid=2785154", "title": "Come pensi possa amarti", "text": "Come pensi possa amarti \u00e8 un singolo di Giusy Ferreri, diffuso nelle radio italiane insieme a \"Il mare verticale\" come singoli promozionali per l'album \"Fotografie\" il 15 gennaio 2010.\nIl brano.\nLa canzone \u00e8 una cover in lingua italiana di \"Como quieres que te quiera\" di Rosario Flores. Il tema su cui \u00e8 incentrata la canzone \u00e8 l'amore inteso come uno scambio tra il dare e l'avere, un compensarsi e completarsi a vicenda che dovrebbe svilupparsi in maniera spontanea in un rapporto sano.\nIl testo a cura di Tiziano Ferro e Manuel Ramirez."}
{"id": "2785160", "revid": "371529", "url": "https://it.wikipedia.org/wiki?curid=2785160", "title": "Drama of Exile", "text": "Drama of Exile \u00e8 il sesto album di Nico pubblicato nel 1981 dall'etichetta Aura Records. L'album venne re-registrato sempre nel maggio del 1981 e pubblicato nel 1983, in una edizione semi-ufficiale, dall'etichetta francese Invisible Records.\nMusicisti.\nI musicisti del remake dell'album sono gli stessi, ma senza Davey Payne e con tre musicisti in pi\u00f9:"}
{"id": "2785161", "revid": "767487", "url": "https://it.wikipedia.org/wiki?curid=2785161", "title": "Armir Grimaj", "text": "Carriera.\nClub.\nVllaznia.\nHa trascorso quasi tutta la sua carriera da calciatore nel Vllaznia, dove tra l'altro \u00e8 cresciuto, giocando sia nelle giovanili che in prima squadra.\nEthnikos Pireo.\nNella sua carriera ha giocato anche nell'Ethnikos Pireo, squadra del campionato greco.\nNazionale.\nHa collezionato 4 presenze con maglia della Nazionale albanese, con la quale ha giocato dal 1998 fino al 2000. Ha esordito l'8 febbraio 1998 entrando al 79' al posto di Arjan Beqaj, nella partita contro la valida per il torneo Rothmans."}
{"id": "2785162", "revid": "260676", "url": "https://it.wikipedia.org/wiki?curid=2785162", "title": "Carolyn Smith", "text": "Biografia.\nLa sua carriera di ballerina comincia all'et\u00e0 di 5 anni con la danza classica. Contemporaneamente pratica atletica leggera e ginnastica artistica nella nazionale scozzese.\nEsperta di danza sportiva, diviene specialista in balli latino americani. A soli 15 anni, infatti, arrivano i primi successi: \u00e8 finalista ai campionati Europei, dove si piazza al settimo posto; prende parte a diverse altre competizioni, tra cui i campionati del Mondo, il \"Blackpool Dance Festival\" e il Grand Slam.\nIn Italia, dove si \u00e8 trasferita nel 1982, in seguito al primo matrimonio con un collega torinese, (si \u00e8 poi stabilita in provincia di Padova) Carolyn Smith si \u00e8 dedicata all'insegnamento del ballo. La sua scuola di danza, la \"Carolyn Smith Dance Academy\", ha sedi anche in Russia, in Ucraina, in Polonia e in Gran Bretagna. \u00c8 inoltre giudice internazionale, per le danze latino americane.\nDal 2007 riveste il ruolo di presidente di giuria del talent-show del sabato sera di Rai 1 \"Ballando con le stelle\". Nel 2016 fu considerata come rimpiazzo di Len Goodman, in veste di giurata per \"Strictly Come Dancing\", il format originale britannico dal quale \u00e8 tratto \"Ballando con le stelle\".\nNel novembre 2015 ha dichiarato di avere un tumore maligno al seno. Dopo una fase di remissione, ha rivelato pubblicamente di essere in trattamento per una recidiva. In seguito a questi eventi personali, la Smith \u00e8 divenuta testimonial dell'AIRC e si \u00e8 spesa pubblicamente in campagne di sensibilizzazione sul tema, rivolgendosi alle donne malate, raccontando il suo caso e invitandole a \"non mollare\". Nel 2017 ha pubblicato con HarperCollins il libro \"Ho ballato con uno sconosciuto\" (cos\u00ec chiama il cancro al seno)."}
{"id": "2785187", "revid": "438678", "url": "https://it.wikipedia.org/wiki?curid=2785187", "title": "Three Live Ghosts", "text": "Three Live Ghosts \u00e8 un film del 1929 diretto da Thornton Freeland.\n\u00c8 il remake di \"Three Live Ghosts\", un film del 1922 di George Fitzmaurice. Un'altra versione, sempre con lo stesso titolo, uscir\u00e0 nel 1936, diretta da H. Bruce Humberstone con Beryl Mercer che gi\u00e0 in questa versione del 1929 aveva interpretato la parte di Mrs. Gibbins.\nTrama.\nTre veterani della Prima guerra mondiale ritornano a casa a Londra dopo l'armistizio, scoprendo di essere stati creduti morti.\nProduzione.\nIl film fu prodotto dalla Feature Productions e dalla Joseph M. Schenck Productions.\nDistribuzione.\nDistribuito dall'United Artists, il film usc\u00ec nelle sale cinematografiche USA il 15 settembre 1929."}
{"id": "2785188", "revid": "6923", "url": "https://it.wikipedia.org/wiki?curid=2785188", "title": "Committee for Skeptical Inquiry", "text": "Il Committee for Skeptical Inquiry (CSI), conosciuto in passato sotto il nome di Committee for the Scientific Investigation of Claims of the Paranormal (Comitato per l'Indagine Scientifica delle Affermazioni sul Paranormale), \u00e8 un'organizzazione non-profit statunitense il cui scopo dichiarato \u00e8 quello di \"incoraggiare l'indagine critica delle domande sul paranormale e sulla Scienza di confine rivendicando un punto di vista scientifico ed obiettivo, diffondere informazioni concrete circa i risultati di tali inchieste della comunit\u00e0 scientifica verso il pubblico\".\nCSI fu fondata nel 1976 dal filosofo Paul Kurtz per contrastare ci\u00f2 che egli considerava come un'accettazione acritica delle affermazioni sul paranormale sia da parte dei media che della societ\u00e0 in generale. La sua posizione filosofica corrisponde allo scetticismo scientifico. Tra i soci del CSI, hanno fatto, e fanno parte molti importanti scienziati, premi Nobel, filosofi, educatori, autori, e celebrit\u00e0.\nLa nascita del CSI.\nNei primi anni settanta, ci fu un significativo aumento di interesse verso il paranormale negli Stati Uniti. Ci\u00f2 fu interpretato come parte di una marea crescente di irrazionalismo. Fu in questo contesto che CSICOP, come si faceva chiamare all'epoca, fu citato ufficialmente dalla filosofia del professor Paul Kurtz in una conferenza appositamente convocata della American Humanist Association (AHA) presso il campus della State University of New York at Buffalo il 30 aprile e 1\u00ba maggio 1976. Nel 1975, il professor Kurtz aveva gi\u00e0 avviato una dichiarazione, \"Obiezioni all'Astrologia,\" che venne approvata da 186 scienziati e pubblicata nel bollettino della AHA's newsletter \"The Humanist\", di cui Kurtz era anche l'editore. Inoltre, secondo Kurtz, la dichiarazione fu inviata a tutti i giornali negli Stati Uniti e nel Canada. La reazione positiva incoraggi\u00f2 il professor Kurtz ad invitare \"tanti ricercatori scettici quanti [egli] ne riusc\u00ec a trovare\" alla conferenza del 1976 con l'obiettivo di definire una nuova organizzazione dedicata ad indagare in modo critico la vasta gamma di argomenti ed indicazioni sul paranormale. Tra gli invitati ci furono Martin Gardner, Ray Hyman, James Randi, e Marcello Truzzi, tutti i soci di Resources for the Scientific Evaluation of the Paranormal (Risorse per la Valutazione Scientifica del Paranormale) (RSEP) ed un gruppo alle prime armi con obiettivi analoghi a quelli che il CSI avrebbe adottato successivamente. Kurtz riusc\u00ec nel suo intento: l'RSEP fu sciolto ed i suoi membri, tra i quali personalit\u00e0 come Carl Sagan, Isaac Asimov, e Philip J. Klass si unirono a Kurtz per formare il CSICOP. L'organizzazione sarebbe stata finanziata con le donazioni e la vendita della loro rivista, \"Skeptical Inquirer\".\nModifica del nome.\nQuando l'organizzazione venne costituita nel 1976, il nome originale proposto fu \"Comitato per l'indagine scientifica delle Affermazioni sul Paranormale e altri Fenomeni\"; in seguito ridotto a \"Comitato per l'Indagine Scientifica delle Affermazioni sul Paranormale\". L'iniziale acronimo, \"CSICP\" era difficile da pronunciare e cos\u00ec fu cambiato in \"CSICOP.\" Secondo James Alcock, per la scelta del nome non fu mai proposto \"Psi Cop\", un soprannome che \u00e8 stato ripreso e utilizzato frequentemente dai detrattori del gruppo.\nIl 30 novembre 2006, l'organizzazione ha ulteriormente accorciato il suo nome nella versione \"Committee for Skeptical Inquiry\" ( \"CSI\"), Comitato per l'Inchiesta Scettica. I motivi del cambiamento consistevano nel desiderio di creare un nome che fosse pi\u00f9 breve e pi\u00f9 orecchiabile per i media, oltre che per rimuovere il termine \"paranormale\" dalla sigla precedente, dal nome, ed anche per riflettere con maggiore precisione l'effettiva portata della organizzazione con il suo ventaglio pi\u00f9 ampio di pensiero critico, scientifico e razionale.\nPosizione sulla pseudoscienza.\nIl CSI ritiene essere pseudoscienza lo \"Yogi volante, il tocco terapeutico, la taumaturgia, l'astrologia, il camminare su carboni ardenti, il voodoo, il pensiero magico, Uri Geller, la medicina alternativa, il channeling, le hotline e gli investigatori psichici, le esperienze di pre-morte, gli UFO, il Triangolo delle Bermude, l'omeopatia, la guarigione miracolosa e la reincarnazione\". La sua posizione riguardo alle pseudoscienze \u00e8 stata citata favorevolmente dalla National Science Foundation.\nAttivit\u00e0.\nIn accordo con lo statuto del CSI, al fine di realizzare gli obiettivi principali del Comitato:\nCSI conduce e pubblica indagini riguardo a presunti avvistamenti di Bigfoot, UFO, su parapsicologia, astrologia, medicine alternative, sette religiose, e su affermazioni paranormali o pseudoscientifiche.\nCSI ha anche sostenuto delle iniziative locali di base come ad esempio delle conferenze organizzati dalla comunit\u00e0 come SkeptiCamp.\nGiudizio dei media.\nMolte delle attivit\u00e0 di CSI sono orientate verso i media. Come direttore di CSI, l'ex presidente Lee Nisbet ha scritto per il 25\u00ba anniversario di\"Skeptical Inquirer\", rivista dell'organizzazione:\nQuesto coinvolgimento con i mass-media continua anche oggi con delle iniziativi quali, ad esempio, il finanziamento del Council for Media Integrity (Consiglio per l'integrit\u00e0 dei Media) da CSI nel 1996, la co-produzione di una serie di documentari televisivi, Critical Eye (Occhio Critico) condotto da William B. Davis (l'attore che ha interpretato Smoking Man in X-Files). I soci di CSI sono presenti nei media, offrendo la loro prospettiva su numerose tematiche legate al paranormale, e nel 1999 Joe Nickell \u00e8 stato incaricato dalla BBC come consulente speciale per diversi documentari. In qualit\u00e0 di cane da guardi dei media, CSI ha mobilitato migliaia di scienziati, accademici e comunicatori responsabili\u201d per criticare quello che esso ritiene essere \u201cgli eccessi pi\u00f9 sfacciati dei media.\u201d Sebbene le critiche si concentrano sulla programmazione TV oppure articoli di giornali riguardante i fatti, che appoggiano il paranormale, CSI ha anche criticato programmi come X-Files e Buffy the Vampire Slayer, che secondo i suoi soci, mettono gli scettici e gli scienziati in cattiva luce e contribuiscono a promuovere la credenza nel paranormale. Attualmente il sito web di CSI elenca l'indirizzo email di pi\u00f9 di 90 organizzazioni media americane ed incoraggia i visitatori di \u201cinfluenzare direttamente\u201d i media contattando, \u201cle reti, le serie TV e gli editori responsabili per il modo in cui essi ritraggono il mondo.\u201d\nSeguendo le tendenze di credenze pseudoscientifiche e paranormali.\nCSI si focalizza sugli argomenti pseudoscientifici e paranormali con il modificarsi della popolarit\u00e0 di questi fenomeni nel tempo. Per esempio, i promotori del disegno intelligente hanno incrementato i loro sforzi per avere le loro credenze incluse nel curriculum scolastico in recenti anni, CSI ha aumentato la loro attenzione alla materia, creando il sito web \u201cIntelligent Design Watch (Attenzione al Disegno Intelligente)\u201d e pubblicando numerosi articoli sull'evoluzione e il disegno intelligente in Skeptical Inquirer e su internet.\nSalute e sicurezza.\nLe affermazioni paranormali oppure pseudoscientifiche che possono mettere in pericolo la salute e la sicurezza delle persone, come ad esempio, l'uso di medicine alternative al posto della medicina basata sulla scienza sono di particolare interesse per CSI.\nIndagini svolte da CSI e da altri, incluso le associazioni di consumatori, le forze dell'ordine e le agenzie di regolamentazione governative hanno dimostrato che la vendita di medicine alternative, attrezzatura e mezzi paranormali o prodotti pseudoscientifici possono essere molto redditizio. CSI sostiene che questa redditivit\u00e0 ha permesso a svariati gruppi che sostengono il paranormale, un gran numero di risorse per la pubblicit\u00e0, le attivit\u00e0 di lobby e altre forme di patrocinio, a scapito della salute e della sicurezza pubblica. Altre associazioni interessate all'assistenza sanitaria sono Quackwatch e il Consiglio Nazionale Contro le Frodi della Salute (National Council Against Health Fraud).\nUmorismo.\nSecondo Martin Gardner, membro CSI, una massima che l'associazione deve sempre mettere in atto \u00e8 \u201cuna risata da cavallo vale mille sillogismi\u201d di HL Mencken. Lo \"Skeptical Inquierer\" ha incluso articoli che riferivano il tasso di successo riferito agli anni precedenti delle \u201cprevisioni psichiche\u201d contenute nei tabloid e la copertura dei premi \u201cBent Spoon\u201d (Cucchiaio Piegato) conferiti dagli Scettici Australiani (I vincitori sono informati telepaticamente e devono ritirare il premio in modo paranormale).\nIndependent Investigation Group.\nL'Independent Investigations Group(IIG) (Gruppo Investigativo Indipendente) \u00e8 un'associazione di volontari fondata da James Underdown nel gennaio 2000 al Center for Inquiry-West (Centro per l'Inchiesta) (ora Center for Inquiry-Los Angeles) a Hollywood, California. L'IIG indaga sulla scienza di confine, sulle affermazioni paranormali e straordinarie da un punto di vista razionale e scientifico e diffonde informazioni concrete su queste indagini al pubblico.\nL'IIG offre un premio di $50\u00a0000 a chiunque dimostra, sotto adeguate condizioni di osservazione, la prova di qualsiasi potere o evento paranormale, sovrannaturale oppure occulto. L'IIG \u00e8 coinvolto nella progettazione del protocollo di test, approvazione delle condizioni sotto i quali il test verr\u00e0 svolto e nella somministrazione del test. Tutti i test sono progettati con la partecipazione e approvazione del candidato. Nella maggior parte dei casi, al candidato viene chiesto di eseguire una semplice dimostrazione preliminare della capacit\u00e0 posseduta, che se superata verr\u00e0 seguita dal test vero e proprio. Gli associati IIG generalmente conducono sia i test che le dimostrazioni preliminari presso la propria sede in Hollywood.\nNel 2011 l'IIG ha annunciato un programma di affiliazione, permettendo ad altri gruppi di scettici di formare dei gruppi in tutto il mondo che hanno accesso ai $50\u00a0000 e la capacit\u00e0 di eseguire i test. Hanno degli affiliati in Washington DC (IIG DC), Atlanta, GA (IIG Atlanta), Denver, CO (IIG Denver), San Francisco Bay Area (IIG SFBA) e Alberta, Canada (IIG Alberta).\nUmanesimo.\n\u00c8 membro dell'organizzazione dell'Unione Internazionale Etico-Umanistica ed approva la Dichiarazione di Amsterdam sui principi del moderno umanesimo secolare.\nPremi ai soci.\nCSI conferisce il premio annuale del pensiero critico Robert P. Balles. Andrew Skolnick, i soci CSI Ray Hyman e Joe Nickell hanno condiviso il primo premio per i loro reportage sui test eseguiti da CSICOP di Natasha Demka, una ragazza che affermava di avere degli occhi a raggi X nel 2005.\nPubblicazioni.\nIl CSI pubblica la rivista \"Skeptical Inquirer\", sottotitolata \"The magazine for science and reason\", contenente articoli su scetticismo, pseudoscienze e paranormale, cos\u00ec come le relazioni sugli esperimenti condotti per verificare presunti fenomeni paranormali. Tale rivista fu fondata da Marcello Truzzi, con il nome di \"The Zetetic\" e ribattezzata dopo pochi mesi sotto la direzione di Kendrick Frazier, ex redattore di \"Scienza News\".\nStandard di verificabilit\u00e0 scientifica.\nUn assioma spesso ripetuto tra i membri del CSI \u00e8 la famosa frase di Carl Sagan: \"affermazioni straordinarie richiedono prove straordinarie\" (questa frase \u00e8 identica a quella pronunciata precedentemente da Marcello Truzzi). I membri del CSI sostengono che nessuna delle affermazioni paranormali abbia superato le pi\u00f9 severe norme di controllo scientifico.\nOrganizzazione Ombrello.\nL'organizzazione no-profit transnazionale Center for Inquiry che raccoglie CSI, Council for Secular Humanism e altre associazioni come Center For Inquiry \u2013 On Campus national youth group e Commission for Scientific Medicine and Mental Health (Centro d'Inchiesta- Citt\u00e0 universitaria gruppo giovanile nazionale e la Commissione per la Medicina Scientifica e la Salute Mentale). Queste associazioni condividono la sede centrale e una parte del personale, ognuna di esse ha una sua lista di soci con i loro mandati distinti. CSI affronta questioni di natura religiosa solo se delle asserzioni scientifiche dimostrabili sono state fatte (ad esempio: statue che piangono oppure guarigioni miracolose). Il Council for Secular Humanism incoraggia l'umanesimo e il secolarismo.\nLista parziale dei soci (passati e presenti).\nLa copertina interna di ciascun numero dello \"Skeptical Inquirer\" elenca i soci pi\u00f9 importanti dello CSI (* socio \u00e8 un membro del Consiglio Direttivo)\nCritiche.\nAttivit\u00e0 di CSI hanno raccolto critiche, in particolare da individui o gruppi che sono stati al centro dell'attenzione dell'organizzazione. Per esempio la celebrit\u00e0 della TV ed acclamato sensitivo Uri Geller \u00e8 stato fino a poco tempo fa in aperto conflitto con il CSI, muovendo contro numerose cause legali senza successo.\nAlcune critiche sono provenute anche dall'interno della comunit\u00e0 scientifica ed a volte dall'interno del CSI medesimo. Marcello Truzzi, uno dei co-fondatori del CSICOP, ha lasciato l'associazione dopo breve tempo sostenendo che molte persone coinvolte nell'associazione \u201cerano inclini a bloccare delle indagini oneste, nella mia opinione. Molti di essi non sono agnostici rispetto alle affermazioni del paranormale, ma il loro obbiettivo \u00e8 di criticarle. [\u2026] Quando un esperimento del paranormale soddisfa i requisiti, allora essi spostano i pali della porta.\u201d Al riguardo Truzzi ha coniato il termine \"pseudoscettici\" per descrivere le critiche in cui egli ha rilevato un simile atteggiamento.\nEffetto Marte.\nUna delle prime polemiche avevano a che fare con il cosiddetto Effetto Marte: l'esperto di statistica francese Michel Gauquelin sosteneva che gli atleti che sarebbero diventati dei campioni avevano pi\u00f9 probabilit\u00e0 di nascere quando il pianeta Marte assumeva certe posizioni nel cielo. Verso la fine del 1975, prima del lancio ufficiale di CSICOP, l'astronomo Dennis Rawlins insieme a Paul Kurtz, George Abel e Marvin Zelen (tutti successivamente sono diventati soci CSICOP) hanno iniziato ad indagare su questa affermazione. Rawlins, uno dei soci fondatori di CSICOP nel maggio 1976, ha lasciato CSICOP a inizio 1980 sostenendo che altri ricercatori CSICOP avevano usato statistiche sbagliate, scienza difettosa e avevano falsificato i risultati nel tentativo di smentire la tesi di Gauquelin. In un articolo per la rivista pro-paranormale Fate, ha scritto: \u201cSono tuttora scettico riguardo alle credenze occulte per sbugiardare le quali era stato creato lo CSICOP. Ma ho cambiato idea circa l'integrit\u00e0 di alcune persone che hanno fatto carriera opponendosi all'occultismo.\u201d Philip J. Klass di CSICOP ha risposto facendo circolare un articolo in cui critica gli argomenti e le motivazioni di Rawlin ai soci CSICOP. Fate ha rifiutato di pubblicare la risposta di Klass; questa risposta non-pubblicata \u00e8 diventata bersaglio di altre critiche.\nTentativo della Chiesa di Scientology di screditare CSICOP.\nNel 1977, un'incursione del FBI negli uffici della Chiesa di Scientology ha scoperto un progetto per screditare CSICOP, mettendo fine alle critiche che l'associazione rivolgeva a Dianetics e a Scientology. Questo includeva falsificare un promemoria della CIA da inviare ai media, tra cui il New York Times, per diffondere la voce che CSICOP era in realt\u00e0 una facciata della CIA. Una lettera di Paul Kurtz, fondatore CSICOP \u00e8 stata falsificata per screditarlo agli occhi dei ricercatori di parapsicologia.\nNatasha Demkina.\nNel 2004, CSICOP \u00e8 stata accusata di cattiva condotta scientifica per il coinvolgimento nei test che Discovery Channel ha fatto della \u201cragazza con gli occhi a raggi X\u201d, Natasha Demkina. In un commento auto-pubblicato, il fisico vincitore del Premio Nobel, Brian Josephson ha criticato il test e i metodi di valutazione, argomentando che i risultati dovevano essere dichiarati \u201cinconcludenti\u201d e non negativi. Josephson, direttore del Progetto Unificazione Mente-Materia dell'Universit\u00e0 di Cambridge, ha messo in discussione le motivazioni dei ricercatori, \u201cAll'apparenza, sembra che c'\u00e8 stato un complotto per screditare l'adolescente con poteri psichici attraverso la realizzazione di condizioni che renderebbero probabile un suo fallimento.\u201d Ray Hyman, uno dei tre ricercatori che ha progettato ed eseguito i test, ha pubblicato una risposta a queste e altre critiche.\n Inoltre la Commissione per la Medicina Scientifica e la Salute Mentale di CSI (CSI's Commission for Scientific Medicine and Mental Health) ha pubblicato una risposta dettagliata a queste ed altre obiezioni, spiegando che la scelta di livello critico era appropriato perch\u00e9 la veridicit\u00e0 delle sue affermazioni era bassissima: \u201cHo deciso di non porre il livello critico a sette perch\u00e9 avrebbe significato che Natasha doveva avere una precisione del 100% nei test. Abbiamo voluto darle dello spazio. Pi\u00f9 importante, porre il livello critico a sette avrebbe reso difficile individuare un vero effetto. Dall'altra parte, non ho voluto mettere il valore critico a quattro perch\u00e9 avrebbe trattato l'ipotesi che riusciva a vedere all'interno dei corpi delle persone come altamente probabile. Il compromesso \u00e8 stato di porre il valore a cinque.\u201d\nCritiche generali e risposta.\nAd un livello generale, i sostenitori di parapsicologia hanno accusato CSI di pseudo-scetticismo e di applicare un approccio troppo dogmatico e arrogante basato su preconcetti. Un articolo del 1992 in The The Journal of the American Society for Psychical Research, organo dell'Associazione Parapsicologica, propone che lo stile di scetticismo aggressivo adottato da CSI potrebbe scoraggiare la ricerca scientifica del paranormale.\nL'astronomo Carl Sagan, nel 1995 ha scritto:"}
{"id": "2785190", "revid": "339392", "url": "https://it.wikipedia.org/wiki?curid=2785190", "title": "CSICOP", "text": ""}
{"id": "2785201", "revid": "1543377", "url": "https://it.wikipedia.org/wiki?curid=2785201", "title": "Book Store", "text": "Il Book Store \u00e8 un negozio on-line per la vendita di contenuti ePub, distribuiti per l'applicazione Libri presente sui sistemi operativi iOS e macOS della Apple. Per il lancio di iPad, avvenuto il 3 aprile 2010, il negozio era disponibile inizialmente solo per il mercato statunitense. Attualmente, il Book Store \u00e8 disponibile in molti altri paesi, fra cui l'Italia.\nPrima della presentazione dell'iPad, gli editori Penguin Books, HarperCollins, Simon &amp; Schuster, Macmillan Publishers e Hachette Book Group USA hanno raggiunto un accordo con Apple per la distribuzione dei loro libri in versione digitale su iBookstore. Altri editori, il giorno della presentazione del prodotto (il 27 gennaio 2010), sono stati invitati a contribuire con i loro prodotti\nCuriosit\u00e0.\nIl giorno precedente alla presentazione di iPad, Terry McGraw, CEO di McGraw-Hill, divulg\u00f2 informazioni a Erin Burnett di CNBC riguardo alla presentazione imminente dell'iPad. Velocemente, la notizia ha fatto il giro dei maggiori siti web e testate d'informazione tecnologica riguardo alle caratteristiche possibili del tablet. McGraw-Hill non \u00e8 stato incluso tra gli altri editori durante l'evento Apple e congetture dicono che tale esclusione sia conseguenza delle rivelazioni dello stesso McGraw. Ad ogni modo, McGraw-Hill ha dichiarato che le informazioni divulgate da McGraw non erano di natura confidenziale e che non aveva avuto intenzione di partecipare all'evento."}
{"id": "2785208", "revid": "977683", "url": "https://it.wikipedia.org/wiki?curid=2785208", "title": "Titanosauria", "text": "Titanosauri (ossia membri del gruppo Titanosauria) erano un gruppo eterogeneo di dinosauri sauropodi, che comprendeva dinosauri come \"Saltasaurus\" e \"Isisaurus\". Questo gruppo comprende gli ultimi sauropodi evolutisi prima della grande estinzione di massa di fine Cretaceo. Il gruppo comprende anche alcuni dei pi\u00f9 grandi animali che abbiano mai camminato sul suolo terrestre; animali come \"Argentinosaurus\", \"Dreadnoughtus\" e \"Patagotitan\", potevano infatti raggiungere facilmente il peso di 90 tonnellate. Il nome del gruppo si riferisce alla scoperta del genere \"Titanosaurus\", oggi considerato un \"nomen dubium\", il cui nome si riferisce ai Titani, esseri mitologici dell'antica Grecia. Insieme ai Brachiosauridi e ai parenti pi\u00f9 stretti, i Titanosauri fanno parte del \"clade\" dei Titanosauriformi.\nDescrizione.\nI Titanosauri avevano teste relativamente piccole, anche comparate con gli altri sauropodi. Il cranio era ampio, simile a quello di altri grandi sauropodi come \"Camarasaurus\" e \"Brachiosaurus\", ma molto pi\u00f9 allungato, come nei diplodocidi. Le loro narici erano grandi e sviluppate ('macronaria'), e tutti possedevano delle creste formate da queste grandi ossa nasali. I denti, deboli e \"a cucchiaio\", ricordano anch'essi quelli dei diplodocidi, tanto che per molto tempo i titanosauridi furono ritenuti essere diretti discendenti dei diplodocidi.\nI colli di questi animali erano di media lunghezza, per gli standard dei sauropodi, e le loro code erano frusta, ma molto pi\u00f9 spesse se paragonate a quelle dei diplodocidae. I pelvi (zona dell'anca) era pi\u00f9 sottile rispetto ad alcuni sauropodi, e il torace era molto ampio, dando loro un inconfondibile tipo di locomozione. Difatti le loro piste di impronte fossili sono nettamente pi\u00f9 ampie di quelle di altri sauropodi. I loro arti anteriori erano pi\u00f9 tozzi, e spesso pi\u00f9 a lunghi rispetto agli arti posteriori. Le vertebre non avevano la caratteristica evoluta di essere cave come quelle di altri sauropodi, e la colonna vertebrale era piuttosto flessibile. A differenza di altri sauropodi, che poggiavano tutto il piede per terra, alcuni titanosauri poggiavano solo la parte anteriore del piede al terreno, (questo solo negli arti anteriori).\nIl coefficiente di encefalizzazione dei titanosauri era come in tutti gli altri sauropodi basso, ma \u00e8 possibile che grossi gangli fossero distribuiti in posizioni \"strategiche\" del sistema nervoso, per trasmettere pi\u00f9 rapidamente i comandi che giungevano al cervello. Tutti i Titanosauri avevano le vertebre di forma biconvessa. Le due condizioni basali nei vertebrati \u00e8 o amphiplaty o amphicoely. Nel genere \"Venenosaurus\" le vertebre sembrano rappresentare una forma intermedia tra le due.\nPelle corazzata.\nDa alcuni ritrovamenti di impronte di pelle fossili di alcuni titanosauri, si \u00e8 scoperto che molte specie di questi animali avevano la pelle ricoperta da una sorta di mosaico di piccole piastre, disposte intorno a piastre pi\u00f9 grandi. Una specie in particolare, il \"Saltasaurus\", presentava sul suo dorso una serie di placche ossee disposte in file, molto simili a quelle presenti negli Anchilosauridi. Un ulteriore studio del 2011, ha dimostrato la presenza di osteodermi nel titanosauride \"Rapetosaurus\" (su cui sono stati eseguiti vari studi). Gli scienziati pensano che queste strutture venissero usate per immagazzinare minerali durante i duri cambiamenti climatici, come la siccit\u00e0.\nFenomeni di nanismo.\nAlcuni di questi sauropodi erano davvero enormi, ma la maggior parte di essi erano di taglia media se comparati con i loro parenti. In Europa, nel Cretaceo superiore, vi erano anche alcune forme nane (\"Magyarosaurus\") che con tutta probabilit\u00e0 erano il risultato di speciazione allopatrica: alcuni titanosauri migrarono verso dei lembi di terra che successivamente divennero isole; come adattamento alla ridotta quantit\u00e0 di cibo disponibile, questi titanosauri ridussero la loro taglia.\nNel 2016, un team di paleontologi italiani guidati da Cristiano Dal Sasso ha pubblicato la scoperta di fossili di sauropode titanosauride, provenienti da una parete rocciosa nella localit\u00e0 Rocca di Cave, in provincia di Roma. L'animale in questione non doveva superare gli 8 metri di lunghezza, probabilmente un adattamento ad una vita su un'isola pari per dimensioni alla moderna Sardegna.\nDimensioni.\nQuesti animali sono probabilmente le creature pi\u00f9 grandi che abbiano mai calcato il suolo terrestre. Tra questi giganti possiamo annoverare: il \"Puertasaurus\" con i suoi 35 (115 ft) metri di lunghezza e le sue 80-100 tonnellate di peso, l'enorme \"Argentinosaurus\" con i suoi 30-35 (98-115 ft) metri di lunghezza e le 83,2 tonnellate di peso e il colossale \"Dreadnoughtus\" con i suoi 26 (85 ft) metri di lunghezza 22,1-38,2 tonnellate. Tuttavia, nonostante le incredibili dimensioni di questi animali, il record di animale pi\u00f9 grande mai vissuto sulla terra \u00e8 probabilmente il \"Patagotitan\", un titanosauro descritto ufficialmente nel 2017, che misurava ben 40 metri (130 piedi) di lunghezza, 20 metri (66 piedi) di altezza, con un peso massimo stimato di 77 tonnellate, il che lo rende di diritto l'animale terrestre pi\u00f9 grande al mondo.\nPaleobiologia.\nOrigini.\nI titanosauri furono l'ultimo grande gruppo di sauropodi ad apparire, e si estinsero proprio alla fine del Cretaceo insieme con gli ultimi dinosauri, 65 milioni di anni fa. Gli altri gruppi di sauriopodi, come i brachiosauridi e i diplodocidi, erano gi\u00e0 scomparsi all'inizio del Cretaceo, proprio quando i titanosauri si stavano originando. \nAlimentazione.\nI titanosauri erano certamente erbivori e si cibavano in prevalenza di materiale tenero. La forma dei loro denti permetteva di strappare le fronde, ma non permetteva la masticazione. I titanosauri, come la maggior parte dei rettili, erano costretti perci\u00f2 ad ingoiare il cibo intero e attendere una lunga digestione. Forme evolute di dinosauri erbivori, come gli adrosauri e i ceratopsi, ovviarono a questo problema modificando le ossa del cranio e rendendole mobili.\nLa dieta di questi dinosauri non era selettiva. Recenti scoperte indicano che i titanosauri includevano nella loro dieta un'inaspettata variet\u00e0 di erbe, incluse antenate del riso e del bamb\u00f9. Ci\u00f2 suggerisce l'ipotesi di una co-evoluzione tra i dinosauri erbivori e le erbe.\nSi presume che i titanosauri vivessero in branchi e migrassero periodicamente in cerca di ambienti migliori alla riproduzione e al nutrimento. I cuccioli, probabilmente, si spostavano con gli adulti per meglio difendersi da predatori come gli abelisauri o i carcarodontosauridi.\nTerreni di cova.\nNel 1997 il team capitanato da Luis Chiappe scopr\u00ec, nei pressi di Auca Mahuevo in Patagonia, un terreno di nidificazione e deposizione di uova di titanosauri. Le piccole uova, del diametro di 11 - 12 centimetri, contenevano embrioni fossilizzati, completi di impronte di pelle, ma senza evidenze di piumaggio o aculei cutanei. I resti indicano che questi titanosauri erano ricoperti da una sorta di armatura formata da piccole scaglie.. \nAlcuni embrioni mostrarono per la prima volta la presenza del dente da uovo, l'escrescenza ossea utilizzata dai piccoli di altre specie, come tartarughe, coccodrilli e uccelli, per rompere dall'interno il guscio dell'uovo al fine di permettere la fuoriuscita al momento della nascita.\nQueste uova potrebbero essere appartenute a \"Saltasaurus\". La disposizione dei nidi, distanziati tra loro di due o tre metri, era simile alle colonie di nidificazione degli uccelli e delle tartarughe. L'interpretazione \u00e8 che le femmine scavavano le buche con le zampe posteriori, deponevano le loro uova e poi le seppellivano sotto uno strato di detriti e vegetazione, in modo che la putrefazione della materia organica fornisse il calore necessario all'incubazione delle uova; la stessa tecnica \u00e8 tuttora utilizzata dai coccodrilli. Questa \u00e8 una prova di comportamento sociale da parte di questo dinosauro, utilizzata come difesa contro possibili predatori di uova, come l'\"Abelisaurus\" e l'\"Aucasaurus\".\nCure parentali.\nRiguardo al comportamento sociale, ed in particolare alla possibilit\u00e0 o meno che i titanosauri si prendessero cura della prole (cure parentali) \u00e8 uscito nel 2016 un interessante studio su Science che afferma che ci\u00f2 non avveniva. Lo studio si basa sul ritrovamento di un cucciolo di titanosauro di circa 40-80 settimane il quale era in grado di camminare in cerca di cibo, come mostrano le proporzioni e i segni di usura da adulto nelle ossa delle zampe. Inoltre la forma delle regioni cartilaginee delle ossa lunghe depone a favore di una sua morte per fame. Sembra dunque che i titanosauri non accudissero i loro piccoli.\nDistribuzione geografica.\nQuesti animali sono stati rinvenuti (almeno inizialmente) principalmente nei continenti meridionali: in un primo tempo si pens\u00f2 che sopravvissero proprio perch\u00e9 gli erbivori \"pi\u00f9 evoluti\" (iguanodonti e adrosauri) si erano sviluppati nelle regioni settentrionali e non riuscirono a migrare a Sud, lasciando campo libero agli ultimi sauropodi. In realt\u00e0 Iguanodonti e Adrosauri raggiunsero tutti i continenti meridionali, mentre i Titanosauri ebbero una diffusione mondiale che comprende tutti i continenti. Allo stato attuale (e parziale) delle conoscenze erano solo leggermente pi\u00f9 diffusi e diversificati nel Gondwana rispetto alla Laurasia, ma questo dipende probabilmente dalla maggiore diffusione di giacimenti formatosi in ambienti asciutti e pianeggianti in Sud America e India (da dove provengono moltissimi fossili di titanosauri) rispetto all'ovest Americano o all'Europa, dove comunque erano presenti.\nI titanosauri comunque sono stati ritrovati anche in Asia, Europa e Nordamerica, ma i loro resti sono scarsi. A dire il vero, in tutto il mondo i resti di questi sauropodi cos\u00ec diffusi sono molto rari. Solo di recente crani e scheletri quasi completi sono stati portati alla luce (\"Rapetosaurus\"). Tuttavia, gran parte delle specie note fino a poco tempo fa era di dubbia identit\u00e0 e lo stesso \"Titanosaurus\", che d\u00e0 il nome al gruppo, \u00e8 da considerarsi un \"nomen dubium\". I giganti noti in Argentina da oltre un secolo (come \"Antarctosaurus\", \"Laplatasaurus\" e \"Argyrosaurus\") sono basati su enormi resti di zampe, che non chiariscono effettivamente la reale classificazione di questi dinosauri e a volte rendono difficile persino determinarne l'identit\u00e0.\nFossili fragili.\nLa causa della scarsit\u00e0 di reperti sembra essere collegata alla struttura e la costituzione stessa dei titanosauri. Sembra che il loro cranio fosse articolato al collo da una piccola giuntura, che conferiva una buona flessibilit\u00e0, ma che favoriva la disarticolazione e la dispersione delle ossa craniche a seguito della morte.\nTassonomia.\nLa classificazione di questi dinosauri \u00e8 a tutt'oggi in uno stato di profonda incertezza. Attualmente i titanosauri comprendono in sostanza tutti quei sauropodi cretacei caratteristici dei continenti meridionali del gruppo dei macronaria che sono per\u00f2 chiaramente pi\u00f9 evoluti, o specializzati, dei camarasauridi e dei brachiosauridi. Fino a poco tempo fa, il gruppo constava di una sola famiglia, quella dei titanosauridi. In realt\u00e0, con tutta probabilit\u00e0 la famiglia dei titanosauridi \u00e8 un raggruppamento artificiale, dal momento che vi sono molte specializzazioni all'interno di essa. Ad esempio, vi sono incluse alcune forme primitive e gigantesche (Andesauridae) e altre molto evolute (Saltasauridae), come anche alcuni animali dalle caratteristiche peculiari (\"Isisaurus\", \"Opisthocoelicaudia\" e i suoi parenti stretti, ad esempio).\nDagli anni '90 in poi sono stati descritti moltissimi sauropodi cretacei che indubbiamente fanno parte del gruppo, ma non hanno ancora una classificazione adeguata: sicuramente nuove famiglie saranno necessarie per accogliere queste \"nuove\" forme, che hanno ampliato di molto la concezione che i paleontologi hanno sempre avuto dei sauropodi: tutt'altro che in crisi nel Cretaceo, questi giganti hanno invece raggiunto il loro apice evolutivo proprio in questo periodo, dando origine a una serie di specializzazioni mai ipotizzate fino a qualche decennio fa. Un esempio \u00e8 il \"Panamericansaurus schroederi\" i cui resti sono stati trovati in Argentina nel 2010."}
{"id": "2785210", "revid": "125877347", "url": "https://it.wikipedia.org/wiki?curid=2785210", "title": "Vincenzo De Luca", "text": "Aderisce in giovent\u00f9 al PCI, di cui in seguito diventa segretario provinciale a Salerno. Confluito nel PDS, da segretario provinciale esordisce nel 1990 al consiglio comunale salernitano con il ruolo di vicesindaco e assessore nella giunta di Vincenzo Giordano. A seguito delle dimissioni del sindaco, dopo aver traghettato l'amministrazione municipale alle successive elezioni, De Luca \u00e8 eletto sindaco nel 1993 e, al termine del mandato quadriennale, riconfermato nel 1997 per altri cinque anni. Come esponente prima dei DS e successivamente del PD, \u00e8 deputato nella XIV e nella XV legislatura. \u00c8 rieletto sindaco nel 2006 e, nel 2010, candidato del centrosinistra a presidente della regione Campania. Nel 2011 \u00e8 riconfermato sindaco per il successivo quinquennio, terminando l'esperienza amministrativa nel 2015.\n\u00c8 stato inoltre vice ministro al Ministero delle Infrastrutture e dei Trasporti nel Governo Letta.\nBiografia.\nNato a Ruvo del Monte, in provincia di Potenza, si trasferisce a Salerno in tenera et\u00e0 con la famiglia. Dopo essersi diplomato presso il liceo classico \"Torquato Tasso\", si laurea in storia e filosofia all'Universit\u00e0 degli Studi di Salerno. Presta il servizio militare di leva nel 1972: dapprima laureandosi marconista al CAR di San Giorgio a Cremano, e quindi venendo assegnato al 2\u00ba Battaglione del 78\u00ba Reggimento fanteria \"Lupi di Toscana\" a Pistoia.\nAssolti gli obblighi di leva, intraprende l'attivit\u00e0 di docente di filosofia e storia presso le scuole superiori di Salerno e provincia.\nVita privata.\n\u00c8 stato sposato dal 1979 al 2008 con la sociologa Rosa Zampetti. Dal 2008 \u00e8 impegnato in una relazione con l'architetto Maria Maddalena Cantisani.\nHa due figli, Piero (1980) e Roberto (1983). Il maggiore \u00e8 deputato del PD dal 2018, laureato in giurisprudenza alla Federico II, avvocato e referendario presso la Corte di giustizia dell'Unione europea, dal 2013 al 2019 membro dell'assemblea nazionale del Partito Democratico e dall'agosto 2017 al marzo 2019 membro della segreteria regionale del PD campano. Il minore \u00e8 laureato in economia e commercio a Salerno, dal 2014 al 2017 \u00e8 stato responsabile del dipartimento di economia della federazione provinciale di Salerno del PD, dal 2015 al 2016 consigliere tecnico-economico a titolo gratuito del presidente della provincia di Salerno Giuseppe Canfora e dal giugno 2016 al febbraio 2018 assessore al bilancio e allo sviluppo del Comune di Salerno.\nAttivit\u00e0 politica.\nGli inizi.\nIncomincia a maturare l'impegno politico in giovent\u00f9 iscrivendosi al Partito Comunista Italiano. La sua attenzione si focalizza in principio sulle problematiche del settore agrario aderendo all'Alleanza dei Contadini, organizzazione sindacale fondata da Emilio Sereni e Ruggero Grieco. Nel 1975, dopo essere stato responsabile provinciale dell'organizzazione, sar\u00e0 nominato segretario provinciale del PCI, guidando la federazione per 10 anni, e successivamente sar\u00e0 segretario provinciale del Partito Democratico della Sinistra. In quegli anni, per gli studi compiuti e le docenze esercitate, \u00e8 soprannominato scherzosamente \"il professore\"; mentre \u00e8 chiamato \"Pol Pot\", con riferimento al temperamento non facile, da quanti, nel partito, sono meno vicini alle sue posizioni.\nLa prima elezione a sindaco.\nEletto nel consiglio comunale di Salerno nel 1990, ricoprendo gli incarichi di assessore ai lavori pubblici e vicesindaco, nella primavera del 1993 diviene sindaco per la prima volta a causa delle dimissioni del sindaco eletto, Vincenzo Giordano. Quest'ultimo infatti viene coinvolto nell'inchiesta Tangentopoli, anche se in seguito sar\u00e0 scagionato da ogni accusa.\nDopo un mese, le dimissioni della maggioranza dei consiglieri comunali causano lo scioglimento della giunta. Le successive elezioni amministrative del 5 dicembre vedono l'elezione a sindaco di De Luca, a capo della lista \"Progressisti per Salerno\", con il 57,8% dei voti al turno di ballottaggio contro Giuseppe Acocella.\nNel primo mandato i lavori della giunta si concentrano soprattutto sulla riqualificazione urbana e lo snellimento dell'amministrazione comunale.\nIl 16 novembre 1997 \u00e8 rieletto sindaco al primo turno raccogliendo il 71,3% dei consensi.\nL'esperienza in Parlamento e il nuovo mandato da sindaco.\nNon potendosi ricandidare per un terzo mandato, prima della scadenza si dimette per candidarsi al Parlamento; viene eletto il 13 maggio 2001 alla Camera dei Deputati nel collegio uninominale 14 (Circoscrizione Campania 2) con la percentuale del 55,4% dei consensi, la pi\u00f9 alta ottenuta da un candidato dell'Ulivo nel Mezzogiorno d'Italia.\nNel dicembre 2005 De Luca era stato iscritto nel registro degli indagati, nell'ambito delle indagini sul \"progetto Seapark\". Nel corso dell'inchiesta il sostituto procuratore incaricato ha presentato per tre volte richiesta di custodia cautelare, ma le istanze sono state respinte dal GIP. La Giunta per le autorizzazioni a procedere della Camera dei Deputati ha negato l'utilizzo delle intercettazioni telefoniche a carico di De Luca, ritenendole \"totalmente prive di valore indiziante\" e \"totalmente irrilevanti\", richiedendone quindi la cancellazione. Le indagini sono state infine archiviate ufficialmente nell'ottobre del 2007. Nel 2009 De Luca e gli altri 13 imputati vengono rinviati a giudizio e, tra maggio e giugno del 2012, \u00e8 dichiarata la prescrizione, rifiutata da De Luca e altri imputati, per molti dei capi d'accusa contestati.\nAlle elezioni politiche del 9 e 10 aprile 2006 viene rieletto alla Camera dei Deputati.\nDurante le elezioni amministrative dell'11 e 12 giugno successivi \u00e8 rieletto nuovamente sindaco di Salerno dopo un ballottaggio, ottenendo il 56,9% dei voti. A queste elezioni comunali si era presentato con la lista di centrosinistra \"Progressisti per Salerno\" e l'appoggio della lista civica \"Salerno per i giovani\", contrapponendosi all'europarlamentare Alfonso Andria, appoggiato dalla Margherita, da altri partiti sempre del centrosinistra e da una frangia dei Democratici di Sinistra contrari alla nuova candidatura di De Luca, che \u00e8 apertamente in contrasto con l'amministrazione regionale campana, retta da Antonio Bassolino.\nSecondo quanto rivela il giornale \"L'Espresso\" e stando anche a quanto riporta lo stesso gruppo del L'Ulivo, Vincenzo De Luca \u00e8 stato tra i pi\u00f9 assenteisti alla Camera nel 2006 (il decimo pi\u00f9 assenteista sul totale), anche a causa dell'attivit\u00e0 di sindaco. Durante la legislatura \u00e8 stato il primo firmatario di tre proposte di legge, una per rendere facoltative le circoscrizioni, una relativa alle societ\u00e0 di trasformazione urbana e una per la modifica del codice penale in materia di ingiuria a pubblici ufficiali.\nDal 6 giugno 2006 al 28 aprile 2008 \u00e8 stato membro della XIII Commissione Agricoltura.\nAlle elezioni politiche dell'aprile 2008 non ha potuto ricandidarsi anche a causa dell'incompatibilit\u00e0 prevista dalla legge fra le cariche di Deputato e Sindaco di una citt\u00e0 superiore ai 15.000 abitanti.\nIl 13 novembre 2006, in un sondaggio \"Governance Poll\" pubblicato dal Sole 24 ore, \u00e8 il sindaco di capoluogo che pi\u00f9 di tutti ha migliorato il suo consenso dal giorno dell'elezione (pi\u00f9 del 9%); inoltre si classifica quarto per gradimento dopo i sindaci di Torino, Lecce e Roma.\nIl 1\u00ba dicembre 2006 \u00e8 nominato commissario delegato per il superamento dell'emergenza derivante dagli eventi alluvionali che colpirono il territorio del comune di Salerno nei giorni 21 e 22 ottobre 2006.\nIl 7 gennaio 2008, nello stesso sondaggio, si piazza in testa alla classifica figurando come il sindaco che riscuote maggiore consenso tra gli elettori con il 75% di preferenze, ossia con circa 18 punti in pi\u00f9 rispetto al giorno dell'elezione. Famosa la dichiarazione nel suo discorso sull'esito delle elezioni: \"a Salerno mi votano anche le pietre\".\nIl 16 gennaio 2008 viene nominato dal presidente del Consiglio Romano Prodi commissario delegato per la realizzazione dell'impianto di trattamento finale dei rifiuti nel comune di Salerno.\nIl 14 luglio 2009, presso il centro congressi del Polo Nautico di Salerno, un gruppetto di persone contesta alcuni delegati dei Giovani Democratici, riunitisi per eleggere quel giorno il loro segretario provinciale, inneggiando a De Luca e minacciando i delegati di aggressione fisica. L'indomani, intervistato in merito ai fatti, De Luca rifiuta di commentarli, affermando di non esserne a conoscenza. Il 16 giugno 2011 14 persone (tra le quali \"ultras\" della Salernitana, la locale squadra di calcio, e dipendenti di Salerno Pulita, una societ\u00e0 partecipata del Comune di Salerno) vengono rinviate a giudizio per quell'episodio.\nNel gennaio 2010, il sondaggio \"Governance Poll\" lo colloca al quinto posto in ordine di gradimento, dopo i sindaci di Verona, Torino, Crotone e Reggio Calabria, primi a pari merito.\nLa candidatura alle regionali del 2010.\nIl 30 gennaio 2010 i segretari regionali del PD, dei Verdi e dell'ApI, rendono noto di aver deciso di candidare De Luca a presidente regionale per il centrosinistra alle elezioni regionali della Campania del marzo 2010.\nAlla vigilia della candidatura De Luca si era presentato agli elettori con la seguente dichiarazione, preannunciando di fatto che avrebbe fatto leva soprattutto sulla societ\u00e0 civile piuttosto che sui partiti:\nL'Italia dei Valori non appoggia subito la candidatura di De Luca in quanto coinvolto in un procedimento giudiziario. Tuttavia il 6 febbraio Antonio Di Pietro invita De Luca a intervenire al congresso in corso a Roma; al termine del suo intervento, De Luca riceve una \"standing ovation\" da parte dei delegati, che sancisce di fatto il sostegno alla sua candidatura anche da parte dell'IdV.\nIl 7 febbraio sar\u00e0 sostenuto anche dai Radicali Italiani, dal Partito Socialista Italiano e da Sinistra Ecologia Libert\u00e0.\nIl 20 marzo \u00e8 organizzata una grande manifestazione in Piazza Plebiscito per la campagna elettorale, cui partecipano, secondo gli organizzatori, pi\u00f9 di 100.000 persone.\nIl vincitore della competizione elettorale sar\u00e0 il candidato del centrodestra Stefano Caldoro (Popolo della Libert\u00e0) con il 54,25% di preferenze. De Luca resta fermo al 43,04%, Paolo Ferrero 1,35% e Roberto Fico 1,34%. Il candidato del centrosinistra raccoglie comunque il 72,5% dei voti a Salerno citt\u00e0 e il 54% in provincia di Salerno, risultando, grazie al voto disgiunto, pi\u00f9 votato delle liste che lo sostengono.\nNel dopo-elezioni, in una conferenza stampa, annuncia ufficialmente di voler svolgere il ruolo di capo dell'opposizione nel consiglio regionale, confutando dubbi e pronostici vari in merito.\nL'11 luglio viene sciolto il nodo delle incompatibilit\u00e0. Il sindaco di Salerno dichiara di aver rassegnato le dimissioni come consigliere regionale per poter portare a termine il lungo programma di lavoro da tempo in atto nella sua citt\u00e0. Afferma, inoltre, di avere comunque intenzione di rimanere capo dell'opposizione regionale e non tradire le aspettative dei suoi elettori, rispettando il programma proposto alle elezioni.\nQuarto mandato da sindaco e incarico di governo.\nNel gennaio 2011, il sondaggio \"Governance Poll\" lo colloca al terzo posto in ordine di gradimento, dopo i sindaci di Firenze e Torino (Matteo Renzi e Piero Fassino).\nAlle elezioni amministrative del 15 e 16 maggio 2011, De Luca si presenta con tre liste civiche tra cui le due storiche \"Progressisti per Salerno\" e \"Salerno per i giovani\" a cui viene aggiunta \"Campania Libera\" per il positivo risultato delle regionali. \u00c8 appoggiato anche dal Partito Socialista Italiano e Sinistra Ecologia Libert\u00e0. A opporsi alla sua ricandidatura altri cinque candidati: Anna Ferrazzano per Il Popolo della Libert\u00e0 e liste collegate (17,51%), Rosa Egidio Masullo per Italia dei Valori e Federazione della Sinistra (2,23%), Salvatore Gagliano per Unione di Centro, Alleanza per l'Italia e Popolari UDEUR (3,72%), Andrea Cioffi per il Movimento 5 Stelle (1,86%) e Valerio Torre per il Partito di Alternativa Comunista (0,22%).\nIl sindaco uscente \u00e8 riconfermato con un voto plebiscitario, ottenendo il 74,42%.\nIl 14 ottobre 2011 il sondaggio \"Monitorcitt\u00e0\" della societ\u00e0 \"Datamonitor\", basato su una classifica di gradimento semestrale, colloca Vincenzo De Luca al quarto posto tra i sindaci pi\u00f9 amati, con un consenso del 65,5% e un aumento su base annua del 3,9%.\nIl 2 maggio 2013 \u00e8 nominato vice ministro alle Infrastrutture e ai trasporti del governo Letta. Nel novembre 2013 l\"'Antitrust\", dato che le cariche di vice ministro e sindaco sono incompatibili per legge, ha ordinato a De Luca di decidere quale mantenere. Non avendo operato tale scelta nel gennaio 2014 il tribunale civile di Salerno lo ha dichiarato decaduto dalla carica di sindaco, per incompatibilit\u00e0 con l'incarico di governo. De Luca ha dato mandato ai suoi legali di ricorrere in appello. Il 3 febbraio 2015 la Corte d'Appello di Salerno conferma la decisione di primo grado del Tribunale dichiarando De Luca decaduto, con sentenza immediatamente esecutiva.\nNuova candidatura alle regionali.\nA fine 2014 si candida alle elezioni primarie del centro-sinistra per la scelta del candidato alla Presidenza della Regione Campania.\nDopo alterne vicende, le primarie si tengono il 1\u00ba marzo 2015; con il 52% di preferenze De Luca supera l'europarlamentare del PD Andrea Cozzolino (44%) e il deputato del Partito Socialista Italiano Marco Di Lello (4%) (mentre si ritirano prima il segretario regionale dell'IDV Nello Di Nardo e l'ex capogruppo di Rifondazione Comunista e SEL alla Camera dei Deputati, poi entrato nel PD, il deputato Gennaro Migliore dato come possibile \"outsider\" o candidato unitario senza primarie), diventando cos\u00ec candidato alle elezioni regionali che si tengono a maggio 2015.\nDe Luca viene sostenuto, oltre che dal PD stesso, anche da Unione di Centro, Scelta Civica e Centro Democratico (federati in un'unica lista), Partito Socialista Italiano, Italia dei Valori, Verdi, \"Campania in #Rete\" (lista composta da Alleanza per l'Italia, Nuovo CDU e Autonomia Sud e alcuni esponenti del centrodestra che decidono di sostenere De Luca) e infine due liste civiche: \"De Luca Presidente\" e \"Campania Libera\".\nDopo alcune polemiche sulla composizione delle liste, De Luca ha consigliato ai suoi elettori di non votare i candidati cosiddetti \"impresentabili\". Il 31 maggio 2015 viene eletto presidente della Regione Campania con il 41% dei voti, viene eletto presidente della Regione Campania, sconfiggendo il presidente uscente Stefano Caldoro (38%) con un margine di 66.000 voti.\nIl 18 giugno De Luca viene proclamato ufficialmente presidente della Campania.\nIl 26 giugno De Luca viene sospeso dalla carica di presidente della Campania in virt\u00f9 della Legge Severino.\nPresentato il ricorso d'urgenza presso il Tribunale di Napoli, il 2 luglio 2015, con decreto del presidente della prima sezione civile del Tribunale Guglielmo Cioffi, viene accolto il ricorso in favore di De Luca con conseguente sospensiva della sospensione, permettendo dunque al neopresidente di nominare la giunta e firmare gli atti. Il 5 febbraio 2016, assolto in appello nel processo per la nomina di un \"project manager\" nella realizzazione del termovalorizzatore di Salerno, si conclude la \"querelle\" della \"legge Severino\".\nRiconferma alla guida della Regione Campania.\nNel 2020 si ricandida alla guida della Regione: lo sostengono, oltre al PD, Italia Viva, +Campania in Europa, \"Noi Campani\" di Clemente Mastella, \"Fare Democratico - Popolari\" di Ciriaco De Mita, Centro Democratico, Europa Verde Campania - DemoS, PSI, \"Liberal-democratici\" e Moderati, Democratici e Progressisti, \"Lega per l\u2019Italia\" - PRI e 4 liste minori/civiche. Con la decisione del centrodestra di candidare nuovamente Stefano Caldoro, quelle del 2020 sono le terze elezioni regionali campane consecutive in cui le due coalizioni principali presentano gli stessi candidati. Con 1.789.017 voti e il 69,48% di consensi, De Luca viene riconfermato presidente della regione Campania per i successivi 5 anni, mentre Caldoro si ferma al 18,06% e Valeria Ciarambino, candidata del Movimento 5 Stelle, al 9,93%.\nL'11 gennaio 2022 entra a far parte del gruppo dei 58 delegati regionali, in rappresentanza della maggioranza in consiglio regionale della Campania con 33 voti, a partecipare all'elezione del Presidente della Repubblica.\nAttivit\u00e0 da presidente della Regione Campania.\nPrimo mandato.\nTra i primi atti della giunta De Luca \u00e8 stipulato nell\u2019estate 2015 un protocollo di collaborazione con l\u2019Autorit\u00e0 nazionale anticorruzione guidata da Raffaele Cantone per azioni di vigilanza preventiva su contratti e appalti della Regione, di enti sottoposti e societ\u00e0 partecipate, specialmente in materia di rifiuti, ciclo delle acque, infrastrutture. Il protocollo \u00e8 poi rinnovato in veste pi\u00f9 ampia e articolata nel 2017.\nNel febbraio 2016 De Luca candida Napoli e la Campania ad ospitare la XXX Universiade dopo il ritiro di Brasilia e delle altre citt\u00e0 candidate. Il 5 marzo 2016 la FISU, riunitasi a Bruxelles, ha assegnato ufficialmente l'organizzazione dell'evento alla Campania. La maggior parte delle gare e degli allenamenti si terranno nella citt\u00e0 di Napoli, mentre molte altre attivit\u00e0 saranno ospitate negli impianti degli altri quattro capoluoghi e in numerosi comuni delle province di Salerno, Caserta, Avellino e Benevento. I lavori di ammodernamento e adeguamento di tutti gli impianti coinvolti finiscono come da previsioni tra maggio e giugno 2019. \nLe Universiadi vedono coinvolti tra gli 8.000 e i 10.000 atleti complessivi, per circa 130 paesi. I lavori per l\u2019Universiade portano alla ristrutturazione di circa 70 impianti su tutto il territorio regionale (su tutti lo stadio San Paolo di Napoli, lo stadio Arechi di Salerno, lo stadio Vigorito di Benevento, la piscina Scandone, le piscine per i tuffi alla Mostra d'Oltremare, il PalaBarbuto e il PalaVesuvio a Napoli), continuando per appalti e contratti per le Universiadi la collaborazione di vigilanza tra Regione e Autorit\u00e0 anticorruzione. La cerimonia di apertura, curata da Marco Balich, si tiene il 3 luglio 2019 allo stadio San Paolo che registra il tutto esaurito, alla presenza tra gli altri del Presidente della Repubblica Italiana Sergio Mattarella, del presidente FISU Oleg Matytsin, del Presidente della Camera dei deputati Roberto Fico, del presidente della Regione Campania Vincenzo De Luca, del sindaco di Napoli Luigi de Magistris, del cardinale Crescenzio Sepe, arcivescovo di Napoli e con le esibizioni di Malika Ayane, Anastasio e Andrea Bocelli. Le Universiadi si chiudono il successivo 14 luglio con una nuova cerimonia al San Paolo, condotta dai The Jackal, con la partecipazione di Clementino e Mahmood e alla presenza del Presidente del Consiglio Giuseppe Conte.\nIl 25 aprile 2016 \u00e8 ufficialmente inaugurata a Salerno, visitata il giorno prima dal Presidente del Consiglio dei Ministri Matteo Renzi, la stazione marittima progettata da Zaha Hadid, a meno di un mese dalla scomparsa del celebre architetto.\nA dicembre 2016, in vista del Referendum costituzionale in Italia del 2016 partecipa a una riunione pubblica con amministratori locali all'Hotel Ramada di Napoli per sostenere le ragioni del 's\u00ec'. \u00c8 ripreso da uno dei partecipanti durante un passaggio del suo intervento nel quale loda ironicamente le capacit\u00e0 clientelari dell'allora sindaco di Agropoli Franco Alfieri, membro della sua segreteria in Regione. Ironizzando su tale connotato egli invita il sindaco ad offrire fritture di pesce e gite in barca per far votare S\u00ec; in base a ci\u00f2 si apre un'inchiesta su presunta istigazione a voto di scambio, ma poi il GIP del Tribunale di Napoli archivia il caso perch\u00e9 le prove non lo qualificano come reato.\nIl 22 ottobre 2017 in Veneto e in Lombardia si svolgono due referendum consultivi per conoscere il parere degli elettori in ordine alla possibile richiesta d'attribuzione di ulteriore forme e condizioni particolari di autonomia per i due enti, soprattutto in relazione al trattenimento del gettito fiscale su base regionale. L'Emilia Romagna invece procede direttamente con un'intesa con il Governo Gentiloni. Il 25 ottobre anche De Luca chiede con una nota al Governo di poter ridiscutere il decentramento dei poteri. Con il cambio di governo la discussione degli accordi Stato-Regioni in relazione all'autonomia subisce un iniziale stallo, come denunciato dal ministro per gli affari regionali e le autonomie Erika Stefani. Ad inizio 2019, davanti a bozze di pre-accordo con le regioni del Nord che prevedono la regionalizzazione di istruzione e sanit\u00e0 e l'accantonamento di fondi fissi per investimenti, De Luca scrive al premier Conte guidando un fronte di dissenso, paventando la rottura dell'unit\u00e0 nazionale e sottolineando la necessit\u00e0 di non affrettare i tempi. A febbraio la Campania formalizza la richiesta di maggiore autonomia e ad inizio marzo, con i colleghi Luca Zaia e Attilio Fontana, partecipa al primo vertice con il ministro Stefani. Il successivo 10 luglio \u00e8 inviata al ministro Stefani la proposta di intesa della Campania.\nAmbiente.\nA maggio 2016 si avvia a Taverna del Re la rimozione delle ecoballe, stoccate da un decennio come conseguenza dell'emergenza rifiuti dei primi anni del 2000. Il piano di smaltimento, cos\u00ec come implementato e modificato negli anni successivi, prevede tre linee di azione: trasporto fuori regione; smaltimento in impianto per la produzione di CSS (combustibile solido secondario); recupero del materiale riciclabile presso un nuovo impianto a Giugliano. \u00c8 inoltre varato un nuovo Piano Rifiuti che non prevede la realizzazione di ulteriori termovalorizzatori ma di innalzare la percentuale di raccolta differenziata su base regionale sino al 60% (attualmente \u00e8 certificata attorno al 53% per il 2017 e il 2018) e di realizzare diversi impianti di compostaggio, accanto all'unico gi\u00e0 operativo a Salerno dal 2013.\nAncora in materia di rifiuti \u00e8 avviato in collaborazione con l'Istituto zooprofilattico sperimentale del Mezzogiorno di Portici il progetto SPES per analisi ambientali e sulla popolazione in relazione all'esposizione a fattori inquinanti. Il progetto, con la partecipazione anche della Federico II, della SUN, dell'Universit\u00e0 degli Studi di Milano, dell'IRCCS Pascale e del CNR, parte dall'area della cosiddetta Terra dei fuochi ma \u00e8 poi esteso ad altre criticit\u00e0, quali le Fonderie Pisano di Salerno. In particolare in relazione alla Terra dei Fuochi risultano contaminati solo 33 ettari sui 50.000 indagati; su 30.000 campionamenti presso 10.000 aziende nell'area interessata sono riscontrate 6 positivit\u00e0 (pari allo 0,2%) ed appena il 2% dei prelievi a ridosso di aree urbane presenta criticit\u00e0. La Regione avvia anche un piano di monitoraggio aereo attraverso droni dei possibili roghi di rifiuti e dota di nuovi mezzi la Protezione Civile dei Comuni interessati.\n\u00c8 inoltre avviata o completata la bonifica di diversi siti minori di stoccaggio di rifiuti e discariche a Baronissi, Montecorvino Pugliano, Eboli, Giugliano, Marcianise.\nSono anche avviati interventi di adeguamento e rifacimento dei principali impianti di depurazione della Regione, coinvolgendo i cinque impianti principali del napoletano e una serie di impianti minori in comuni costieri, quali Vico Equense, Castellammare di Stabia, Amalfi, Cuma-Pozzuoli, Palinuro, Camerota e in aree industriali. Nel 2018 \u00e8 avviato il progetto di risanamento dei corpi idrici superficiali della provincia di Salerno, per 13 milioni di euro.\nNel maggio 2019 partono sul litorale Domitio gli abbattimenti, attesi da decenni, delle villette abusive costruite sulla spiaggia di Castel Volturno e viene presentato a Milano il masterplan per il litorale redatto dall\u2019architetto Andreas Kipar dello studio LAND, prevedendo 160 proposte d\u2019investimento per un valore di 4 miliardi.\nTrasporti.\nTra i primi atti in materia di trasporti sono stanziati fondi per garantire il trasporto gratuito dal 2016 per gli studenti fino ai 26 anni. La Regione riesce poi a raggiungere il risanamento dell'EAV, gravato da circa 700 milioni di debiti, che a partire dal biennio 2016-2017 chiude il bilancio in attivo, avviando dal 2018 le procedure per l'assunzione di 350 dipendenti e gi\u00e0 dagli anni precedenti una serie di interventi volti a garantire maggiore sicurezza nelle stazioni con l'installazione di sistemi di videosorveglianza e maggiore decoro con la realizzazione di murales e interventi di ristrutturazione come nelle stazioni di Agnano, San Giorgio a Cremano, Scampia, Edenlandia, Sorrento, Gianturco, Pratola Ponte, Ponticelli, Vesuvio de Meis, San Vitaliano, Santa Maria del Pozzo, Brusciano.\nIl 2016 vede anche la riapertura, dopo anni di fermo, della funivia del monte Faito, della funicolare di Montevergine e della Cilentana a quasi tre anni dalla chiusura nel 2014 per una frana. Sono inoltre avviati o completati diversi lavori di costruzione o riqualificazione di stazioni sul territorio regionale, come quelle di Melito, Scampia, Torre Annunziata, Madonnelle e della metropolitana di Monte Sant'Angelo a Fuorigrotta, progettata da Anish Kapoor. Il 6 giugno 2017 \u00e8 inaugurata alla presenza del Presidente del Consiglio dei Ministri Paolo Gentiloni, dopo anni di ritardo, la stazione dell'alta velocit\u00e0 di Afragola progettata da Zaha Hadid.\n\u00c8 avviato un piano di acquisto di nuovi mezzi per il trasporto pubblico locale su ferro e su gomma che prevede inizialmente circa 800 nuovi autobus (480 gi\u00e0 banditi con tre diverse gare entro aprile 2019 e altri 260 con due ulteriori procedure programmate) elevati a oltre 1000 con i ribassi di gara (di cui circa 800 gi\u00e0 consegnati e attivi), 24 nuovi treni Jazz (tutti consegnati e attivi), 37 treni Rock (il primo consegnato a luglio 2020, il secondo a febbraio 2021), 12 treni di media capacit\u00e0, e 30 TAF revampizzati. Per quanto riguarda EAV la Regione e la societ\u00e0 acquistano 21 convogli per le linee flegree, di cui 12 per la Cumana (cinque consegnati e attivi fino a novembre 2018) e i restanti per la Circumflegrea, e 40 treni per la Circumvesuviana. Inoltre \u00e8 avviata una vasta operazione di revamping di alcuni convogli gi\u00e0 in esercizio: 6 per la Cumana e 25 per la Circumvesuviana (di cui il primo consegnato a giugno 2019, tre nei mesi successivi, sei tra aprile e giugno 2020).\nEconomia.\nDal biennio 2015-2016 la Campania registra positivi aumenti del PIL, risultando nelle rilevazioni di ISTAT e Banca d'Italia relative al 2016 la prima regione d'Italia per crescita, recuperando quanto perso a partire dal 2011. Sul finire del 2016 De Luca propone, nel corso di una due giorni di assemblea sul Mezzogiorno a Napoli, alla presenza del Presidente del Consiglio Matteo Renzi e di numerosi ministri, un piano nazionale di assunzioni nella pubblica amministrazione del Sud per 200.000 giovani diplomati e laureati in relazione alla penuria di personale negli enti pubblici derivante dal blocco del turnover e per esigenze di svecchiamento e digitalizzazione della PA. La proposta non riceve attenzione dal governo nazionale e la Regione avvia dal 2018 le attivit\u00e0 di studio propedeutiche ad un piano di assunzioni regionale dapprima ipotizzato per 50.000 unit\u00e0, poi ridotto a 10.000. Sul finire del 2018 si avviano le procedure preliminari per sondare le adesioni da parte dei Comuni e di altri enti locali per calcolare i vuoti di pianta organica da colmare. Il piano prevede dei corsi-concorsi gestiti dal Formez e due anni di formazione presso gli enti aderenti finanziati con fondi europei; a seguire gli aventi diritto dovrebbero essere stabilizzati nelle pubbliche amministrazioni a seconda dei fabbisogni. Il successivo 9 luglio \u00e8 pubblicato in Gazzetta Ufficiale il bando del primo corso-concorso per 2175 assunzioni a tempo indeterminato. Nel dicembre 2019 la Regione pubblica anche un bando per l'assunzione di 641 dipendenti a tempo indeterminato per il potenziamento della rete dei centri per l'impiego.\nNel corso del 2018 \u00e8 inoltre raggiunto il target di spesa dei fondi europei del POR 2014/2020 (141 milioni per il Fondo Sociale Europeo, 389 milioni per il Programma di Sviluppo Rurale e 651 milioni per il Fondo Europeo di Sviluppo Regionale), come successivamente certificato dal ministro Barbara Lezzi.\nA fine 2019 la Corte dei Conti approva la parifica dei bilanci 2017-2018 della Regione e certifica il risanamento delle finanze regionali che vedevano, nel 2015, un deficit accumulato di 5,6 miliardi..\nSanit\u00e0 e l'uscita dal commissariamento.\nA dicembre 2015 il Governo Renzi nomina l\u2019italoamericano Joseph Polimeni commissario alla sanit\u00e0 in Campania e vicecommissario Claudio D\u2019Amario, succedendo alla precedente struttura commissariale che vedeva come commissario il presidente Caldoro e subcommissari il dimissionario Mario Morlacco ed Ettore Cinque. \nSul finire del 2016 \u00e8 approvato un emendamento alla legge di bilancio che consente nuovamente di nominare come commissari alla sanit\u00e0 i presidenti di regione. Nel marzo 2017 Polimeni si dimette e nel successivo mese di luglio il governo Gentiloni nomina De Luca commissario.\nLa Campania, pur ancora sottoposta a piano di rientro, registra un trend positivo in relazione alla griglia LEA, passando dai 104 punti del 2015 ai 154 del 2017 e ai 163-170 del 2018 (a seconda della data delle rilevazioni). In relazione alle coperture vaccinali \u00e8 raggiunta nel 2018 la percentuale del 95% per l'esavalente e del 92% per tetravalente e morbillo. \u00c8 avviata un'operazione di risanamento contabile mirante in primo luogo all'approvazione dei bilanci consuntivi di ASL e aziende ospedaliere in alcuni casi non approvati dal 2012, che consente di ridurre l'indebitamento per alcune aziende e di azzerare il debito o incamerare attivi per altre. In conseguenza di ci\u00f2 ad aprile 2018 \u00e8 presentata richiesta al Ministero per lo sblocco dei fondi ex art. 20 per l'edilizia ospedaliera, con un piano regionale di un miliardo e ottanta milioni approvato nell\u2019agosto 2019 e per la prima volta la Campania ottiene in sede di riparto nazionale tre annualit\u00e0 di fondi di premialit\u00e0 (900 milioni); a fine anno la sezione regionale di controllo della Corte dei Conti esprime parere positivo sui bilanci della sanit\u00e0 campana sulla base dei dati disponibili (fino al 2016), nel 2019 il Ministero dell\u2019Economia certifica sei anni di pareggio di bilancio e a novembre la Campania ottiene altre due annualit\u00e0 di premialit\u00e0 per 600 milioni. Con decreto del gennaio 2018 \u00e8 abolita la quota fissa del ticket regionale di 10 euro a ricetta per le prestazioni ambulatoriali di valore inferiore a 56,15 euro. Nel 2016 \u00e8 varata la rete IMA per l'infarto del miocardio, nel 2018 \u00e8 presentata la rete oncologica regionale e nel 2019 la rete stroke dell\u2019ictus, mentre pi\u00f9 indietro risulta il lavoro per la rete di medicina territoriale. A settembre 2018 \u00e8 presentato un pacchetto di investimenti per 157 milioni di euro nella ricerca contro il cancro, con l'obiettivo di arrivare all'individuazione di un vaccino per alcune tipologie. Da giugno 2018 sono avviati protocolli di collaborazione, con visite reciproche, tra l'ospedale Cardarelli di Napoli ed il Niguarda di Milano. A settembre 2018, dopo anni di lavori, \u00e8 inaugurato il pronto soccorso dell'Ospedale del Mare di Napoli e il successivo novembre apre il Dea di I livello. A fine anno il Ministero della Salute e il Mef approvano il piano ospedaliero della Regione. A gennaio 2019 sono adottati i decreti del piano per il personale della sanit\u00e0, per l'assunzione e stabilizzazione di 7600 unit\u00e0 tra medici, infermieri, tecnici ed amministrativi e, con la fuoriuscita del commissariamento a fine anno, ad inizio 2020 iniziano le prime assunzioni e stabilizzazioni, con 192 precari stabilizzati all\u2019IRCCS Pascale e circa 800 infermieri nelle 3 ASL napoletane. A febbraio \u00e8 varato un provvedimento, presentato con l'associazione Luca Coscioni, che consente di ricorrere alla procreazione medicalmente assistita anche nell'ambito del servizio sanitario regionale, con lo scopo di ridurre una mobilit\u00e0 passiva stimata attorno alle 10.000 unit\u00e0. \nTra il 2018 e il 2019 si susseguono una serie di casi, che suscitano scalpore a livello nazionale, di presunta incuria e malasanit\u00e0 presso l'Ospedale San Giovanni Bosco di Napoli, con invasioni di formiche nelle stanze da letto e nel pronto soccorso, finanche sul corpo di pazienti. Sono presentati dall'ASL degli esposti alla Procura di Napoli e le indagini della ditta incaricata avallano l'ipotesi di atti di sabotaggio, con la predisposizione di esche zuccherine per attirare gli insetti. Il tutto \u00e8 ricondotto a presenze opache nella gestione abusiva di un parcheggio, poi sequestrato, del plesso ospedaliero da parte di camorristi.\nAlla luce dei risultati in materia contabile e di Lea, gi\u00e0 dall'inizio del 2017 De Luca chiede al governo l'uscita dal commissariamento per la sanit\u00e0 campana. La richiesta \u00e8 poi formalizzata al Governo Conte I nel luglio 2018 e reiterata nel corso dei mesi successivi.\nNel settembre 2018 il Governo Conte inserisce nel cosiddetto \"decreto Genova\" (varato per far fronte all'emergenza del crollo del ponte Morandi di Genova avvenuto il 14 agosto precedente) una norma, definita giornalisticamente \"anti De Luca\", che prevede nuovamente l'incompatibilit\u00e0 tra i ruoli di presidente di regione e di commissario alla sanit\u00e0. Il Quirinale, per\u00f2, stralcia queste disposizioni in quanto non connotate dai requisiti di necessit\u00e0 ed urgenza che caratterizzano i decreti legge. La norma \u00e8 poi riproposta e approvata nel novembre 2018 con un emendamento al \"decreto Fisco\", per poi essere dichiarata illegittima dalla Corte costituzionale il 5 dicembre 2019 su ricorso della Campania.\nIl 13 novembre 2019 il tavolo tecnico con i Ministeri dell\u2019Economia e della Salute conferma il raggiungimento degli adempimenti finanziari e dei livelli essenziali di assistenza, esprimendo parere favorevole per l\u2019uscita dal commissariamento. Il successivo 28 novembre la Conferenza delle Regioni e la Conferenza Stato-Regioni esprimono parere positivo sull\u2019uscita della sanit\u00e0 campana dal commissariamento\ne inoltrano richiesta alla Presidenza del Consiglio dei ministri. Il successivo 5 dicembre il Consiglio dei Ministri decreta la fine del commissariamento.\nAttivit\u00e0 di sindaco di Salerno.\nVincenzo De Luca \u00e8 stato a lungo noto soprattutto per la sua attivit\u00e0 di sindaco a Salerno, carica ricoperta per quattro mandati.\nPrimo e secondo mandato.\nI primi due mandati (1993-2001) hanno visto essenzialmente portare avanti, in alcune linee guida fondamentali di pianificazione urbana, il programma precedentemente avviato dalla giunta guidata da Vincenzo Giordano, di cui De Luca aveva fatto parte come assessore e poi vicesindaco. Si procede con il lavoro di redazione del PRG redatto da Oriol Bohigas, arrivando all'approvazione del PUC nel 2006, e con l'avvio ed il completamento di alcune infrastrutture strategiche cercando di dare alla citt\u00e0 un'identit\u00e0 urbanistica, di porre rimedio all'assenza di una programmazione architettonica e anche al problema della viabilit\u00e0. Tra queste spiccano la Lungoirno, nuova rete viaria con sistema di parchi pubblici lungo l'asse Nord-Sud della citt\u00e0 costeggiante il fiume Irno, progettata dallo stesso Bohigas e la metropolitana leggera, inserita nel sistema metropolitano regionale, per i collegamenti Est-Ovest. Sono inoltre progettati o avviati in questi anni il palazzetto dello sport ad opera di Tobia Scarpa e ad oggi incompiuto, la riqualificazione del centro storico e della villa comunale, il recupero del Giardino della Minerva con fondi europei del progetto URBAN, il restauro del Teatro Verdi, la stazione marittima progettata da Zaha Hadid e la cittadella giudiziaria progettata da David Chipperfield, opere il cui iter progettuale e di appalto sar\u00e0 poi completato nel mandato del successore Mario De Biase.\nTerzo mandato.\nDurante questo mandato (2006 - 2011) la citt\u00e0 ha raggiunto il primato nazionale tra i comuni capoluogo per la percentuale di raccolta differenziata (74%) ed \u00e8 stato avviato un piano di informatizzazione dei sistemi e dei pubblici servizi. Nel marzo 2010, viene reso noto che Salerno \u00e8 stata scelta dal Ministero dell'Ambiente per partecipare all'Expo 2010 di Shanghai per i grandi interventi in tema ambientale, di clima e di energia rinnovabile, all'interno del progetto Italian Urban Best Practices. Partecipa all'Expo anche nell'ambito de \"L'Italia degli Innovatori\", grazie al suo sistema informatico multicanale SIMEL.\nLe battaglie per la vivibilit\u00e0 e per la sicurezza hanno riscosso consensi anche nell'elettorato di centro-destra tanto che nel sondaggio \"Governance Poll\" del 2009 si attestava al 65% delle preferenze, ossia +8% rispetto al giorno dell'elezione.\nL'avvio della raccolta differenziata e il fatto che Salerno sia stata toccata solo parzialmente dalla crisi dei rifiuti della Campania, hanno portato l'amministrazione De Luca sotto i riflettori della stampa nazionale. Nel 2009 il comune di Salerno \u00e8 risultato l'unico comune capoluogo \"riciclone\" del centro-sud ed \u00e8 diventato il primo capoluogo d'Italia per percentuale di raccolta differenziata (72%) raggiungendo a fine ottobre il 74,16%. Dal rapporto di Legambiente, il \"Sole 24 Ore\" e Ambiente Italia, inoltre, Salerno risulta la prima citt\u00e0 del meridione per qualit\u00e0 ambientale. In particolare, nel luglio 2010 un rapporto di Legambiente attribuisce a Salerno il 60,6% per la raccolta differenziata dei rifiuti e riconferma la citt\u00e0 primo capoluogo del sud Italia per la raccolta differenziata. Sul finire del mandato, ad aprile 2011, viene anche inaugurato l'impianto di compostaggio cittadino, il primo e ancora unico dell'intera Regione, per chiudere il ciclo dei rifiuti e produrre compost ed energia da biogas. Nel 2013 il sito \u00e8 premiato dall'Unione europea come \"best practice\" di spesa dei fondi UE, nel corso di una visita del ministro Fabrizio Barca. L'impianto \u00e8 interessato da un incendio sul finire del 2016 e, unitamente ad alcune polemiche sul rendimento, ci\u00f2 porta a revocare la gestione all'azienda privata Daneco, che aveva contribuito a realizzarlo in ati, per affidarla alla municipalizzata Salerno Pulita. L'attivit\u00e0 \u00e8 ripresa nel marzo 2019.\nNel 2009 il sindaco avvia i lavori di Piazza della Libert\u00e0, progettata da Ricardo Bofill con l'annesso complesso residenziale del Crescent al termine del lungomare cittadino. L'opera pubblica \u00e8 annunciata come fiore all'occhiello del processo di trasformazione urbana della citt\u00e0 e di riqualificazione del fronte di mare e come la pi\u00f9 grande piazza sul mare d'Italia. Il progetto prevede una grande superficie di circa 27.000 mq rialzata di 5 metri sul livello del mare per consentire la realizzazione di parcheggi e due stecche di negozi e ristoranti. A luglio 2012 parte della struttura del settore 2 del parcheggio \u00e8 interessata da un cedimento, evento che dar\u00e0 il via ad una serie di accertamenti tecnici culminanti anche in procedimenti giudiziari a carico sia dei progettisti che degli amministratori pubblici. Nel 2011 \u00e8 invece posta la prima pietra dell'annesso complesso del Crescent, di realizzazione privata, anch'esso al centro di intricate vicende giudiziarie dapprima sotto il profilo ambientale e amministrativo e successivamente anche penali. Al 2019 De Luca risulta rinviato a giudizio per falso in atto pubblico in relazione ad una variante per Piazza della Libert\u00e0, mentre nel 2018 \u00e8 stato assolto perch\u00e9 il fatto non sussiste in relazione alle accuse sul progetto del Crescent.\nNel maggio 2011 \u00e8 inaugurato in localit\u00e0 Monte di Eboli un impianto fotovoltaico comunale, in gestione all'azienda TOTO che si era aggiudicata anche progettazione e appalto, esteso su 42 ettari per una produzione di 33.000 MWh annui di energia elettrica, terzo in Italia per dimensione.\nDe Luca si \u00e8 sempre presentato con una lista civica di sinistra (\"Progressisti per Salerno\"); questa relativa indipendenza dai raggruppamenti politici (anche se alcuni componenti della giunta sono comunque collegati a diversi partiti) ha contribuito ad accentrare la scelte programmatiche nella persona del sindaco. Per questi motivi \u00e8 stato spesso tacciato di decisionismo e populismo dalla sinistra radicale e dai moderati, mentre la destra lo ha soprannominato il \"podest\u00e0 rosso\". Soprannome molto adoperato del sindaco De Luca \u00e8 quello di \"sindaco sceriffo\".\nSecondo un sondaggio Doxa, svolto nel marzo 2010 su un campione di 2.000 persone nelle citt\u00e0 medie di Genova, Trieste, Parma e Salerno, l'85% dei salernitani si dichiara soddisfatto dell'operato del sindaco.\nQuarto mandato.\nIl 26 maggio 2011 il rieletto sindaco di Salerno comunica di aver costituito la nuova giunta comunale per il suo quarto mandato come primo cittadino. Tale giunta appare molto simile a quella del quinquennio precedente, con sole piccole variazioni. Tra gli eventi pi\u00f9 importanti del nuovo mandato, la presentazione, il 22 novembre 2011, al Teatro Verdi del \"\"brand\" Salerno\" disegnato dal \"designer\" Massimo Vignelli. Il nuovo logo del comune, da affiancare allo stemma istituzionale, \u00e8 utilizzato per la pubblicizzazione e la promozione dei servizi, dei prodotti della citt\u00e0 e di eventi culturali non strettamente istituzionali.\nIl 7 gennaio 2012 De Luca \u00e8 invitato alla Festa del Tricolore che si tiene ogni anno a Reggio nell'Emilia, dove ha ricevuto una copia del primo tricolore in ricordo del periodo in cui, al termine della seconda guerra mondiale, Salerno fu sede del governo italiano per circa sei mesi.\nA gennaio 2012 il sondaggio \"Governance Poll\" del Sole 24 ore lo colloca al terzo posto in ordine di gradimento tra i sindaci pi\u00f9 amati, a pari merito con Flavio Tosi e Michele Emiliano.\nNello stesso sondaggio, l'anno successivo, si colloca al primo posto a livello nazionale per il gradimento.\nNel settembre 2012 \u00e8 inaugurato il restaurato convento di San Nicola de Palma, diventato sede dell'EBRIS (\"Istituto Europeo di Ricerche Biomediche di Salerno\") guidato dal professore Alessio Fasano, docente dell'Universit\u00e0 del Maryland, il cui scopo sar\u00e0 la ricerca di cure per la celiachia e per i disturbi alimentari. Nel 2015 prendono il via le attivit\u00e0 di laboratorio, con sei ricercatori impegnati in due distinti progetti: il primo, finanziato dal National Institutes of Health, riguardo ai fattori di rischio ambientale per la celiachia, mentre il secondo \u00e8 un'applicazione europea nell'ambito di Horizon 2020 sull'autismo.\nA cavallo tra il terzo e quarto mandato l'amministrazione De Luca avvia un programma di potenziamento della rete di asili nido che porta la citt\u00e0 di Salerno a dotarsi di nove strutture, raggiungendo una copertura del 42,4% e posizionandosi tra le prime citt\u00e0 italiane.\nIl 20 settembre 2013, nell'ambito del pacchetto di opere concluse e in partenza da consegnare alla citt\u00e0, tradizionalmente in vista della festa patronale, \u00e8 restituito alla collettivit\u00e0 il restaurato palazzo Fruscione, esempio unico di edilizia civile normanna, pur con successivi rimaneggiamenti e precedenti stratificazioni. Dal 23 ottobre il Teatro Verdi \u00e8 annoverato tra i teatri italiani di tradizione. Il 4 novembre, grazie al lavoro di cabina di regia in virt\u00f9 del nuovo incarico di Governo, a quasi quattro anni di distanza dall'ultimazione dei lavori per le stazioni, parte il servizio ferroviario metropolitano di Salerno.\nNel 2014 sono inaugurati, dopo anni di ritardo e alterne vicende, i primi tre edifici della cittadella giudiziaria, progettata da Chipperfield, dei cui finanziamenti pure si era interessato De Luca nei mesi al Ministero delle Infrastrutture. Il trasferimento degli uffici \u00e8 iniziato nel 2017 mentre il completamento definitivo dei tre restanti edifici, previsto tra il 2018 e il 2019, non \u00e8 stato ancora definito.\nNel luglio 2013, in seguito alla nomina a vice ministro, \u00e8 incominciato in consiglio comunale l'iter per la decadenza di Vincenzo De Luca da sindaco della citt\u00e0 con trasferimento dei poteri \"ad interim\" al vicesindaco, a seguito della rinuncia alle dimissioni onde evitare l'arrivo di un commissario prefettizio e la paralisi dell'attivit\u00e0 comunale. \nIl 7 ottobre 2013 l'Antitrust avvia un procedimento per incompatibilit\u00e0 ai danni di De Luca, basandosi sul decreto-legge 13 agosto 2011, n.138. L'esito dell'azione dell'Autorit\u00e0 garante della concorrenza e del mercato sar\u00e0 noto entro il 30 novembre. Il 30 novembre l'Autorit\u00e0 garante della concorrenza ha stabilito che le due cariche sono incompatibili. In febbraio De Luca ricorre al Tar del Lazio contro il provvedimento dell'Antitrust. Il 24 gennaio 2014 il Tribunale (prima sezione civile) di Salerno ha dichiarato De Luca decaduto dalla carica di sindaco. A seguito dell'immediato ricorso in appello, l'ordinanza \u00e8 stata sospesa in ossequio alla legge n. 150 del 1/9/2011 art. 22, comma 8. Il 23 gennaio 2015 De Luca viene sospeso per 18 mesi dalla carica di sindaco dal prefetto di Salerno in applicazione della Legge Severino, a seguito della condanna in primo grado per abuso d'ufficio. Il 26 gennaio 2015 viene reintegrato nella carica a seguito della sospensione del provvedimento della prefettura, disposta dal TAR della Campania su ricorso di De Luca, per poi decadere il 3 febbraio 2015 a seguito della sentenza di appello che conferma l'incompatibilit\u00e0 tra la carica di sindaco e quella di vice ministro ricoperta nel governo Letta.\nA maggio 2015, gi\u00e0 decaduto dalla carica di sindaco ed in campagna elettorale per le regionali, inaugura il tratto finale della Lungoirno, con l'apertura di due tunnel pedonali ed uno carrabile a quattro corsie al di sotto della massicciata ferroviaria. L'inaugurazione viene effettuata da De Luca insieme a Vincenzo Napoli, gi\u00e0 suo vicesindaco e nominato sindaco facente funzioni fino alle successive elezioni amministrative (che lo confermeranno come primo cittadino di Salerno).\nPosizioni politiche.\nDe Luca si \u00e8 sempre dichiarato un riformista di sinistra. Sebbene sia un dirigente del PD (e in precedenza dei DS, deI PDS e ancor prima del PCI) ha sempre preso le distanze dalla politica regionale del proprio partito e qualche volta anche dalle scelte della direzione nazionale.\nIn particolare questo contrasto si \u00e8 concretizzato alle elezioni comunali del 2006 a Salerno, quando i partiti dell'Unione non accettarono la sua ricandidatura e gli contrapposero Alfonso Andria, l'ex presidente della provincia di Salerno, appoggiato dalla Margherita, i Verdi, dalla Rifondazione Comunista e da quella parte dei DS salernitani detti \"bassoliniani\". Di fatto il rapporto con il presidente della regione Campania Antonio Bassolino non \u00e8 mai stato idilliaco ma la rottura si \u00e8 realizzata ufficialmente con il \"j'accuse\" lanciato da De Luca alla Festa dell'Unit\u00e0 di Agropoli del settembre 2005 con cui il sindaco di Salerno denunciava con parole forti la politica regionale in fatto di sanit\u00e0 e rifiuti.\nLa sua posizione \u00e8 stata spesso critica anche nei confronti dello stesso PD, tanto che il 13 maggio 2010 a un dibattito politico con il collega Gianfranco Valiante, auspicando un cambiamento di posizione interno al partito, si disse pronto a far \"vivere in maniera autonoma l'esperienza politica di Campania Libera\" e a lasciare il Partito Democratico.\nInoltre, in un comunicato stampa del 31 agosto 2010, riferendosi alla \"Festa Nazionale del PD\" esprime il \"pi\u00f9 vivo compiacimento per l'organizzazione della splendida sagra in corso di svolgimento a Torino\", stigmatizzando la scarsa attenzione del partito per il problemi reali del paese e in particolare del Mezzogiorno.\nIl 2 novembre 2010, nell'ambito di un discorso sulla crisi dei rifiuti in Campania e delle beghe con la provincia per la realizzazione dell'inceneritore cittadino, il sindaco De Luca rinnova le sue accuse e le sue dure considerazioni sul PD, \"Il gruppo dirigente del partito - dice - \u00e8 talmente logoro che, se anche dicesse qualcosa di chiaro, nessuno lo ascolterebbe. Mi batter\u00f2 per una svolta radicale del gruppo dirigente e del programma. Non ci sono altre vie. L'alternativa \u00e8 la morte politica, tra gli applausi\".\nDe Luca \u00e8 molto spesso descritto come un politico populista, in particolare dal filosofo Massimo Cacciari, ex sindaco di Venezia.\nProcedimenti giudiziari.\nIl 6 luglio 2010 la Corte d'Appello di Salerno dichiara la prescrizione nei confronti di De Luca e degli altri imputati del processo per lo sversamento di rifiuti, nel 2001, nel sito di Ostaglio, non ancora completato. L'inchiesta sullo sversamento illecito di rifiuti nella discarica scatta nell'agosto 2001, all'indomani di un incendio che sollev\u00f2 delle forti proteste dei residenti della zona, stanchi di convivere con odori nauseabondi. Il sindaco di Salerno, per\u00f2, afferma di non essere stato lui a richiedere la prescrizione, come asserivano certi esponenti politici tra cui l'ex pubblico ministero Antonio Di Pietro (a cui aveva garantito di rinunciare alla prescrizione), ma di essere stata una scelta del tribunale giudicante, dopo dieci anni di processo, tuttavia il codice di procedura penale consente in ogni caso all'imputato di rinunciare alla prescrizione.\nA maggio 2012 il pm Vincenzo Montemurro ha richiesto la prescrizione per la maxi inchiesta \"Sea Park\" (scaturita, ai primi duemila, da fatti del 1998) per i reati di corruzione, truffa aggravata, truffa e falso nei confronti degli indagati De Biase, Grieco e Fortunato, proprietari dei suoli, e Santopietro e Benetti, imprenditori locali. Per il sindaco De Luca e gli altri dirigenti e funzionari comunali implicati nell'inchiesta, la prescrizione sar\u00e0 richiesta dall'accusa il 25 giugno lasciando, dunque, in piedi le sole due accuse di associazione a delinquere e concussione. \nDe Luca, per\u00f2, insieme con l'ex-sindaco De Biase, il dirigente comunale Di Lorenzo e il segretario generale Marotta, rinunciano alla prescrizione chiedendo di farsi giudicare nel merito per ottenere un'assoluzione piena. Nella requisitoria del 19 aprile 2016 lo stesso PM, Vincenzo Montemurro, chiede l'assoluzione per De Luca e gli altri 41 imputati perch\u00e9 il fatto non sussiste. Il 29 settembre 2016 \u00e8 decretata l'assoluzione con formula piena perch\u00e9 il fatto non sussiste.\nNel dicembre 2008 Vincenzo De Luca, con altri 46 imputati, viene rinviato a giudizio per truffa ai danni dello stato e falso in relazione alla vicenda relativa alla delocalizzazione delle Manifatture Cotoniere Meridionali, in qualche modo legata all'inchiesta \"Sea Park\" del 2005.\nNell'aprile 2009 il rinvio a giudizio viene confermato per De Luca e altri 13 imputati (tra cui il gi\u00e0 sindaco di Salerno, Mario De Biase, e il presidente dell'Unione Industriali di Napoli, Gianni Lettieri).\nA marzo 2013 \u00e8 stata dichiarata la prescrizione, rifiutata da De Luca e dagli imputati, in attesa di una pronuncia nel merito prevista per il successivo 19 giugno. Il 19 giugno il pm Montemurro chiede l'assoluzione per tutti gli imputati. L'11 dicembre 2013 De Luca viene assolto dalla magistratura perch\u00e9 \"il fatto non sussiste\".\nNel luglio 2010 viene condannato in primo grado dalla Corte dei conti (sezione giurisdizionale di Napoli), insieme con l'ex-sindaco De Biase e alcuni dirigenti comunali, per questioni inerenti agli stipendi dei dirigenti del Comune di Salerno. De Luca viene condannato a pagare 23.000 euro, mentre De Biase 46.000 euro.\nIl 17 novembre 2010, De Luca, con gli altri indagati tra cui l'ex-sindaco Mario De Biase e l'ex-presidente dell'ASI (Area di sviluppo industriale) Felice Marotta, \u00e8 stato prosciolto dalle accuse di associazione a delinquere e truffa relative alla costruzione di una centrale elettrica da 800 megawatt, a cui il sindaco si era opposto, sui suoli dell'ex-Ideal Standard.\nIl 21 aprile 2011 \u00e8 firmata dal procuratore capo di Salerno Franco Roberti la richiesta di rinvio a giudizio per peculato per il sindaco De Luca, Alberto Di Lorenzo e Domenico Barletta. Resa pubblica la notizia, in quanto momentaneamente secretata dallo stesso Roberti per non influenzare l'imminente votazione, solo a seguito delle elezioni comunali, l'udienza preliminare \u00e8 fissata all'8 novembre. La vicenda risale al tempo in cui il sindaco era stato nominato commissario straordinario per la costruzione del termovalorizzatore di Salerno in relazione alla grave emergenza rifiuti di Napoli del 2008. Il pm Roberto Penna contesta, dunque, la nomina a \"project manager\" del dirigente del Comune Alberto Di Lorenzo, carica non prevista dall'ordinamento legislativo italiano. \nNel novembre 2011 il gup Franco Orio, su richiesta dei legali dei tre imputati, dispone il giudizio immediato. Il sindaco De Luca, infatti, si difende da tale accusa affermando che la figura di \"project manager\", a cui sono dedicati numerosi congressi internazionali, \u00e8 ampiamente utilizzata sia a livello locale sia nazionale. Il 21 gennaio 2015 nella requisitoria finale il pm conferma la richiesta di condanna a tre anni di reclusione per peculato, ma il collegio giudicante assolve gli imputati dall'accusa, condannandoli a un anno di reclusione per abuso d'ufficio e alla pena accessoria di un anno di interdizione dai pubblici uffici. Il 5 febbraio 2016 la Corte di Appello di Salerno assolve De Luca perch\u00e9 il fatto non sussiste. Nel settembre successivo anche la Cassazione conferma l'assoluzione per gli imputati.\nIl 16 gennaio 2012 il sostituto procuratore Rocco Alfano notifica al sindaco e agli assessori comunali del precedente mandato (2006-2011) un avviso di garanzia per abuso d'ufficio. Le indagini si riferiscono a una delibera comunale che approv\u00f2 una variante urbanistica per trasformare la zona omogenea \"F31\", riservata al termovalorizzatore la cui costruzione con le nuove normative regionali spettava alla provincia, in un'area destinata a insediamenti produttivi. Tale delibera era stata impugnata, nel corso del 2011, dal presidente dell'ente provinciale, Edmondo Cirielli. Il 20 febbraio 2016 il gip Renata Sessa ha disposto l'archiviazione per tutti gli accusati.\nIl 15 maggio 2013 \u00e8 stato condannato in primo grado, dal Tribunale di Napoli, per diffamazione aggravata nei confronti di Marco Travaglio, a seguito di alcune dichiarazioni fatte il 4 marzo 2010 nel corso di una pubblica manifestazione organizzata dal Partito Democratico per le imminenti elezioni regionali. \nIn quell'occasione, De Luca afferm\u00f2: \"Quel grandissimo sfessato di Travaglio, che aspetto di incontrare per strada al buio qualche volta a Roma\u2026 questo pip\u00ec\u2026 \u00e8 scorretto\u2026 parla in televisione dieci volte di cose che non capisce e su cui io non c'entro niente\u2026 Imbecille!\u2026 Aspetto di incontrarlo al buio\".\nIl 19 novembre 2013 Vincenzo De Luca risulta iscritto nel registro degli indagati, insieme con sette consiglieri comunali, per la variante al Piano Urbanistico Attuativo (Pua), del 16 marzo 2009, che consentiva l'acquisizione di aree demaniali sulle quali \u00e8 sorto il cantiere (attualmente sottoposto a sequestro giudiziario) del \"Crescent\", edificio in costruzione a ridosso del lungomare di Salerno, al centro di molte polemiche. La procura di Salerno ha emesso i provvedimenti a carico di trenta persone, accusate a vario titolo di abuso di ufficio, falso in atto pubblico e altre ipotesi di reato. Il 7 novembre 2014 il gup Sergio De Luca rinvia a giudizio il sindaco di Salerno e gli altri 22 imputati; l'inchiesta \u00e8 incominciata nel 2008 in seguito agli esposti di Italia Nostra e del comitato \"No Crescent\" (costituitesi parti civili) contrarie al progetto Crescent secondo il loro parere \"ecomostro di Salerno\". La sera del 28 settembre 2018 De Luca e tutti gli altri imputati sono assolti perch\u00e9 il fatto non sussiste; la Procura ricorre in appello.\nIl 10 novembre 2015 \u00e8 indagato a Roma per il reato d'induzione indebita assieme ad altre 6 persone, tra le quali Anna Scognamiglio, giudice del Tribunale di Napoli che in estate del 2015 aveva accolto il ricorso del presidente della Campania contro la sospensione inflittagli in virt\u00f9 della legge Severino. Sul registro del pubblici ministeri di piazzale Clodio ci sono Guglielmo Manna, marito del magistrato, e Nello Mastursi, capo della segreteria del governatore, che si era dimesso due giorni prima. Era stata la Procura di Napoli ad avviare l'inchiesta e poi per competenza territoriale aver inviato gli atti a Roma, che si occupa delle vicende giudiziarie che riguardano i magistrati partenopei. L'inchiesta nasce da un'intercettazione in cui Manna chiede a Mastursi un'assunzione nell'ambito della sanit\u00e0, ventilando la possibilit\u00e0 di un intervento di sua moglie in una vicenda che stava a cuore all'ex capo della segreteria del presidente della Giunta campana. Il giudice Anna Scognamiglio, in seguito, \u00e8 stata estensore della sentenza con la quale il 22 luglio la prima sezione civile del Tribunale di Napoli ha confermato la decisione del giudice monocratico di sospendere l'efficacia della legge Severino nei riguardi di De Luca, condannato a un anno per abuso d'ufficio a Salerno. Nel giugno 2016 i pm Corrado Fasanelli e Giorgio Orano richiedono l'archiviazione per il presidente campano De Luca e il rinvio a giudizio per gli altri sei indagati. Il 14 marzo 2017 il GUP Francesco Patrone archivia la posizione di De Luca.\nIl 26 gennaio 2016 il presidente campano, insieme con i componenti della giunta comunale del mandato 2006-2011, \u00e8 raggiunto da un avviso di garanzia con l'accusa di falso per una variante di 8 milioni relativa al cantiere della costruenda Piazza della Libert\u00e0. Il successivo 28 ottobre il gup Pietro Indinnimeo rinvia a giudizio De Luca per falso in atto pubblico.\nIl 27 novembre 2017 \"Il Fatto Quotidiano\" pubblica un audio di una riunione tra De Luca e 300 amministratori locali all'Hotel Ramada di Napoli: in tale riunione De Luca invita i sindaci a \"portare a votare in blocco\" i propri cittadini al referendum costituzionale del 2016; rivolgendosi in particolare al sindaco di Agropoli Franco Alfieri (che De Luca definisce \"notoriamente clientelare\" e \"che sa fare una clientela\"), egli afferma \"\"l\u2019impegno di Alfieri sar\u00e0 di portare a votare la met\u00e0 dei suoi concittadini, 4mila persone su 8mila. Li voglio vedere in blocco, armati, con le bandiere andare alle urne a votare il S\u00ec. Franco, vedi tu come Madonna devi fare, offri una frittura di pesce, portali sulle barche, sugli yacht, fai come cazzo vuoi tu, ma non venire qui con un voto in meno di quelli che hai promesso\"\u201d. In seguito alla pubblicazione, De Luca \u00e8 indagato dalla Procura di Napoli per istigazione voto di scambio. L'inchiesta \u00e8 archiviata il 6 settembre 2017.\nNote.\n346.La Terra del Gusto: \u201cPistoia? Solo ribollita\u2026\u201d"}
{"id": "2785212", "revid": "297059", "url": "https://it.wikipedia.org/wiki?curid=2785212", "title": "Deutsche Volksliste", "text": "La Deutsche Volksliste (lett. \"Lista del popolo tedesco\") era un'istituzione nazista volta a classificare gli abitanti dei territori occupati dalla Germania in categorie pi\u00f9 o meno desiderabili sistematizzate da Heinrich Himmler. Nata dopo l'occupazione della Polonia, l'istituzione fu in seguito fondata anche nella Francia occupata e nel Reichskommissariat Ukraine.\nI \"Volksdeutsche\" (tedeschi etnici) erano persone di ascendenze tedesche viventi al di fuori della Germania. Bench\u00e9 non possedessero cittadinanza tedesca o austriaca, il rafforzamento e lo sviluppo delle loro comunit\u00e0 nell'Europa Centro-orientale era un caposaldo del piano Nazista di creazione della Grande Germania.\nContatti i tedeschi etnici nel periodo anteguerra.\nNel 1931, prima della sua ascesa al potere, il partito Nazista fondo la NSDAP/AO (Sezione Straniera del Partito Nazional-Socialista) allo scopo di diffondere propaganda nazista tra le minoranze tedesche viventi al di fuori della Germania. Nel 1936 l'Ufficio per l'Assistenza ai Popoli Tedeschi (\"Hauptamt Volksdeutsche Mittelstelle\"), anche noto come VoMi, fu fondato e posto sotto l'autorit\u00e0 delle Schutzstaffel (SS). Diretto dallo SS-Obergruppenf\u00fchrer Werner Lorenz, il VoMi doveva fungere da ufficio di collegamento con le minoranze tedesche.\nMotivazioni per la creazione della lista.\nGermanizzazione.\nCome testimoniato da Kuno Wirsich al Processo di Norimberga:\nA seguito dell'invasione della Polonia, nel 1939 la Germania annett\u00e9 la parte occidentale del Paese, consistente nelle province di Danzica-Prussia Orientale, Wartheland e Slesia, ponendo il resto del territorio polacco sotto un Governatorato Generale.\nIl piano per la Polonia, specificati nel Generalplan Ost, consistevano nella \"purificazione\" delle regioni annesse, per creare uno stato-cuscinetto tedesco in grado di attutire l'influenza polacca e slava. Il piano prevedeva anche la deportazione dei polacchi dalle aree sotto il controllo del Governatorato Generale, e la loro sostituzione con persone di etnia tedesca, provenienti sia dalla Germania che da altri paesi.\nPer raggiungere i propri obiettivi di germanizzazione della Polonia, la Germania Nazista cerc\u00f2 di aumentare il numero di Volksdeutsche nei territori conquistati, mediante la germanizzazione di alcune classi dei popoli conquistati, consistenti principalmente nei Cechi, Polacchi e Sloveni di ascendenza tedesca. Cittadini polacchi di origine tedesca, o con legami di parentela a tedeschi, furono incoraggiati ad iscriversi nella Volksliste, in molti casi non senza pressioni. L'iscrizione dava diritto a privilegi quali migliore cibo, accesso ad appartamenti migliori, fattorie, officine, mobilio, e vestiario, beni in massima parte confiscati agli Israeliti ed ai Polacchi deportati o internati nei campi di concentramento.\nIn aree popolate da polacchi, minoranze tedesche e persone di origine tedesche ma polonizzate, non era facile determinare chi era un tedesco. Molti, nella Polonia occidentale, sostenendo di avere origini tedesche si opposero alla deportazione presso il Governatorato Generale. Colpito dalla loro resistenza, Himmler ritenne che essa fosse un segno delle loro qualit\u00e0 Nordiche. Inoltre, i funzionari nazisti responsabili per l'amministrazione dei territori annessi alla Germania si opponevano alla deportazione di Polacchi economicamente utili, per cui trovarono vantaggiosa l'adozione di criteri che avrebbe consentito di evitare la deportazione dei lavoratori polacchi qualificati, di sangue tedesco. I polacchi considerati meritevoli di germanizzazione furono d'altro canto inviati nel Reich come lavoratori.\nNel 2006 lo storico tedesco G\u00f6tz Aly ha concluso che la politica tedesca era basata sui criteri di selezione adottati in Francia dopo la Prima guerra mondiale per l'espulsione dei tedeschi dall'Alsazia\nCategorie \"ad hoc\".\nFin dall'Occupazione della Polonia (1939-1945), varie categorie furono introdotte localmente, inducendo confusione. Ad esempio, nel 1939, il governatore del Warthegau, Gauleiter Arthur Greiser, fond\u00f2 un ufficio centrale per la registrazione degli appartenenti al popolo tedesco, la \"Deutsche Volksliste\", anche noto semplicemente come Volksliste. Agli inizi del 1940, gli iscritti alla lista furono divisi in quattro categorie: persone di origine tedesca sostenitori del Reich, altre persone di origine tedesca, polacchi di estrazione tedesca (polacchi con origini tedesche), e polacchi imparentati con tedeschi.\nLa soluzione di Himmler.\nLa soluzione trovata da Himmler per risolvere la confusione ed i conflitti negli schemi utilizzati per categorizzare i cittadini fu la Deutsche Volksliste (DVL), un quadro di classificazione suscettibile di applicazione universale. L'Ufficio Centrale per la Razza e le Colonie del Partito Nazista nel 1939 produsse un registro chiamato Deutsche Volksliste, che deve essere considerato solo un prototipo della versione successivamente elaborata da Himmler.\nLa Deutsche Volksliste classificava i Polacchi in quattro categorie: \nI membri della Categoria I godevano del diritto alla cittadinanza tedesca, ed erano quindi tenuti a prestare servizio militare obbligatorio nelle forze armate tedesche. Inizialmente solo le persone rientranti nella Categoria I potevano arruolarsi nelle SS.\nIl sangue tedesco ritenuto prezioso al punto che qualsiasi \"tedesco\" sarebbe stato sicuramente utile agli altri Paesi, per cui i tedeschi oppositori del Reich erano considerati un pericolo. Di conseguenza quanti pur essendo stati inclusi nelle categorie I e II rifiutavano la registrazione e negavano i propri legami con la Germania erano fatti oggetto di un trattamento particolarmente duro. Quanti avevano \"cattivi precedenti politici\"\u2014consistenti nell'aver sostenuto la persecuzione o il boicottaggio dei tedeschi - erano immediatamente inviati presso i campi di concentramento, i loro figli subivano la germanizzazione, e le mogli internate nel caso in cui avevano concorso agli atti dei mariti, ovvero anch'esse sottoposte a germanizzazione.\nLe persone di Categoria III e IV erano deportate in Germania come lavoratori, e soggette alla coscrizione nella Wehrmacht.\nVantaggi della registrazione.\nLe autorit\u00e0 tedesche nella Polonia occupata incoraggiarono, ed in svariati casi obbligarono, i Polacchi a registrarsi nella Volksliste. Nella Polonia occupata, lo status di Volksdeutscher consentiva di godere di molti privilegi, bench\u00e9 comportasse lo svantaggio della coscrizione nell'esercito tedesco.\nLa reazione dei cittadini Polacchi.\nLe reazioni polacche all'istituzione della Deutsche Volksliste non furono univoche. La registrazione nella Categoria III poteva significare mantenere i propri diritti di propriet\u00e0, ma anche essere inviato nel Reich per lavoro coatto, oppure la coscrizione nella Wehrmacht.\nI cittadini polacchi di origine tedesca, i quali spesso si identificavano con la nazione polacca, si ritrovarono ad affrontare il dilemma di iscriversi alla lista, e quindi essere considerato un traditore dai polacchi, oppure di non iscriversi, ed essere considerato un traditore della razza tedesca dagli occupanti. Questo gruppo comprendeva sia tedeschi trasferitisi in Polonia qualche secolo addietro, che tedeschi che avevano ottenuto la cittadinanza polacca dopo il 1920. Gli iscritti alla Deutsche Volksliste erano tenuti in disprezzo dai polacchi, anche perch\u00e9 l'iscrizione ra considerata costituire il reato di alto tradimento, secondo il diritto della resistenza polacca. I polacchi che preferirono mantenere la classificazione del resto dei loro familiari e degli amici talvolta preferirono la deportazione all'iscrizione alla Deutsche Volksliste ed alla germanizzazione.\nGli Slesiani furono sottoposti a pressioni affinch\u00e9 si iscrivessero nelle categorie III o IV, subendo la detenzione, la tortura o minacce in caso di rifiuto, oltre che ovviamente la deportazione in campo di concentramento.\nIn alcuni casi una consultazione con la Resistenza polacca poteva aver luogo prima dell'iscrizione nelle Volksliste, in quanto effettuata da persone che avrebbero giocato un importante ruolo nelle attivit\u00e0 della resistenza, fornendo in seguito informazioni preziose agli alleati. Agli occhi del governo Comunista, l'aiuto prestato alla resistenza non era considerato un'attenuante, quindi molti di questi doppi agenti furono poi perseguiti penalmente.\nAttuazione in Polonia.\nDopo aver stilato il programma Himmler ne ordin\u00f2 l'attuazione da parte del Ministero degli Interni di Wilhelm Frick. Nel marzo 1941, un decreto del Ministero degli Interni e di Himmler in qualit\u00e0 di Commissionario per il Rafforzamento della Germanit\u00e0 (\"Kommissar f\u00fcr die Festigung des deutschen Volkstums\") rese l'uso della Volksliste obbligatorio, anche se la classificazione dei cittadini polacchi era iniziata un anno e mezzo prima. Il 3 aprile 1941 l'uso della lista fu esteso a tutte le aree della Polonia occidentali, quali Danzica-Prussia Orientale, l'Alta Slesia, e parti della Prussia Orientale.\nAlta Slesia.\nDifferenze nell'attuazione del piano si verificarono in Alta Slesia, a causa delle diverse condizioni economiche e della necessit\u00e0 di mantenere personale qualificato in servizio presso gli stabilimenti dell'industria pesante. Alcuni storici hanno notato come la politica razziale delle \u00e9lite locali tedeschi fosse differente, anche se in modo non esplicito. Il Gauleiter Josef Wagner ed il suo successore Fritz Bracht ritennero opportuno escludere gli slesiani da una classificazione compiuta solo sulla base della razza, criterio che invece era stato enfatizzato da Heinrich Himmler durante il suo mandato di Commissario per il rafforzamento della germanit\u00e0.\nFritz e Bracht adottarono anche criteri politici, il che rese la situazione simile a quella esistente in Pomerelia (ex-area della Prussia Occidentale, annessa a Danzica-Prussia Orientale), e nelle aree dell'Europa Occidentale annesse dalla Germania, quali l'Alsazia-Lorena. Quantunque i loro diritti fossero limitati, se paragonati ai diritti goduti da altri cittadini tedeschi, l'adozione di una classificazione basata anche su criteri politici risult\u00f2 in un numero minore di deportazioni, in quanto una grossa parte degli abitanti dell'Alta Slesia e di Polacchi furono classificati come aventi diritto alla cittadinanza tedesca.\nRisultati.\nSecondo Robert Koehl l'introduzione delle procedure di registrazione nella Deutsche Volksliste consent\u00ec di scoprire oltre 900.000 \"Tedeschi\", oltre che i residenti della Slesia settentrionale, chiamati \"Wasserpolen\". Alcune migliaia di cittadini ritenuti ri-germanizzabili furono inoltre rispediti nel Reich \nSi stima che la DVL contenesse un totale di 2.7 milioni di persone, tra cui un milione di persone incluso nelle Categorie I e II, ed 1.7 milioni schedate nelle Categorie III e IV. Nel Governatorato Generale vi erano 120.000 Volkdeutsche. \nAttuazione in altri Paesi.\nLa Volkliste fu introdotta in Iugoslavia dopo l'occupazione da parte delle truppe tedesche. Le minoranze tedesche nell'Unione Sovietica furono registrate, e trasferite nel Governatorato Generale o in altre aree della Polonia occupate dai Tedeschi. Molti di essi furono arruolati nell'esercito tedesco.\nIl Dopoguerra.\nA tutt'oggi la maggior parte della documentazione inerente alla Volksliste \u00e8 custodita negli archivi polacchi, in quanto immediatamente dopo la fine della Seconda guerra mondiale i documenti furono ritrovati presso l'anagrafe.\nDopo il crollo della Germania nazista alcuni Volksdeutsche furono processati per alto tradimento. Ancora oggi, in Polonia la parola Volksdeutsch \u00e8 considerata un insulto e sinonimo di traditore."}
{"id": "2785214", "revid": "404338", "url": "https://it.wikipedia.org/wiki?curid=2785214", "title": "Gonococcico", "text": ""}
{"id": "2785215", "revid": "306856", "url": "https://it.wikipedia.org/wiki?curid=2785215", "title": "Joseph Zoderer", "text": "Biografia.\nJoseph Valentin Zoderer \u00e8 vissuto in Alto Adige fino all'et\u00e0 di cinque anni. Nel 1940 la sua famiglia opt\u00f2 per la cittadinanza tedesca e si trasfer\u00ec a Graz. All'et\u00e0 di 13 anni Joseph si trasfer\u00ec a Widnau (Svizzera) per frequentare il Ginnasio.\nLa sua famiglia torn\u00f2 in Italia nel 1949 mentre Joseph rimase in Svizzera a proseguire il Ginnasio per altri tre anni. Frequent\u00f2 le scuole superiori a Bressanone e a Bolzano. Ottenne il diploma di maturit\u00e0 nel 1957 a Merano. Dal 1957 fino al 1967 studi\u00f2 giurisprudenza, filosofia, psicologia e teatro presso l'Universit\u00e0 di Vienna. Non concluse gli studi, ma lavor\u00f2 contemporaneamente come giornalista press\u00f2 i quotidiani \"Kurier\", \"Kronen Zeitung\" e \"Die Presse\".\nNegli anni cinquanta pubblic\u00f2 poesie e brevi prose. Il suo interesse per la letteratura si rafforz\u00f2 a seguito della partecipazione alle \"\u00d6sterreichische Jugendkulturwochen\" (settimane culturali giovanili austriache) del 1965 e del 1969. Dal 1970 viaggi\u00f2 in Canada, negli Stati Uniti d'America e in Messico. Dal 1971 fino al 1981 Zoderer lavor\u00f2 presso la radio RAI di Bolzano. Il suo esordio come romanziere \u00e8 del 1976 con \"Das Gl\u00fcck beim H\u00e4ndewaschen\", edito in italiano nel 1987 col titolo \"La felicit\u00e0 di lavarsi le mani\". Prima ancora esord\u00ec in Italia come scrittore del romanzo \"L'\u00abitaliana\u00bb\". Zoderer vive attualmente in Val Pusteria, alternandosi tra la casa di Brunico e quella di Terento.\nNel 2010 si organizz\u00f2 a Brunico, in occasione del settantacinquesimo compleanno di Zoderer, una festa letteraria internazionale, presenti fra gli altri Peter Handke, Tim Parks e Nanni Balestrini, amici e estimatori dello scrittore sudtirolese.\nRiconoscimenti.\nZoderer ha vinto diversi premi letterari rinomati, fra cui in Italia nel 1986 il Premio Catullo di Sirmione, nel 1986 il Premio ITAS di Trento, nel 2000 il Premio Rotary della Regione Trentino-Alto Adige, nel 2003 il premio intitolato a Hermann Lenz, nel 2007 la borsa letteraria bandita dalla citt\u00e0 di Calw intitolata a Hermann Hesse e nel 2012 il Premio Ostana. Nel 2015 ha ottenuto il conferimento della cittadinanza onoraria da parte della citt\u00e0 di Merano."}
{"id": "2785216", "revid": "61051", "url": "https://it.wikipedia.org/wiki?curid=2785216", "title": "Edwards AFB", "text": ""}
{"id": "2785217", "revid": "287204", "url": "https://it.wikipedia.org/wiki?curid=2785217", "title": "L'incantesimo dello spirito", "text": "L'incantesimo dello spirito (titolo originale: \"The Hallowed Hunt\") \u00e8 un romanzo fantasy della scrittrice statunitense Lois McMaster Bujold pubblicato nel 2005. \u00c8 il terzo volume della trilogia \"Il ciclo di Chalion\" (dal nome del mondo che fa da scenario alle vicende) dopo L'ombra della maledizione e La messaggera delle anime.\nTrama.\nLord Ingrey, ambasciatore del cancelliere Hetwar, viene inviato al castello di Boar's Head per indagare sulle strane circostanze della morte del principe Boleso: papabile successore dell'ormai morente sacro re. Dopo aver appreso di aver tentato di imprigionare uno spirito di leopardo in s\u00e9 con l'uso di una magia illegale, prende in consegna la giovane lady Ijada. Ijada \u00e8 responsabile dell'omicidio del principe che tent\u00f2 di violentarla per dare adito al rito, lo spirito del leopardo ora alberga in lei. Ingrey deve tuttavia fare i conti con una strana maledizione che lo porta pi\u00f9 volte a tentare di uccidere la sua prigioniera. Solo con grande sforzo dell'erudita Hallana che riesce ad intercettarli sulla strada verso Heasthome \u00e8 in grado di liberarsi da questa maledizione, svegliando cos\u00ec tuttavia l'anima del lupo che da anni resta sopito nel corpo di Ingrey. La vicenda si complica quando fa la sua comparsa Lord Horseriver, un personaggio dall'anima oscura e tormentata vittima di un incantesimo in apparenza perpetuo che gli permette di passare al momento della sua morte nel corpo del consanguineo pi\u00f9 stretto. Pi\u00f9 tardi Ingrey si accorger\u00e0 di possedere poteri da sciamano che gli permetteranno di liberare le anime possedute da spiriti animali, un potere che verr\u00e0 utilizzato da lui stesso per liberare l'anima del principe Boleso al momento del suo funerale al tempio di Heasthome. \nSfondo alla vicenda: i cinque dei (il Padre, la Madre, il Figlio, la Figlia e il Bastardo) sembrano rappresentare l'unico collegamento con i precedenti volumi della saga."}
{"id": "2785218", "revid": "767487", "url": "https://it.wikipedia.org/wiki?curid=2785218", "title": "Peter Rajniak (1981)", "text": "\u00c8 il figlio di Peter Rajniak sr e il fratello di Martin Rajniak."}
{"id": "2785219", "revid": "124982084", "url": "https://it.wikipedia.org/wiki?curid=2785219", "title": "Libri (Apple)", "text": "Libri, in precedenza chiamato iBooks, \u00e8 un'applicazione sviluppata dalla Apple Inc. per la lettura di ebook disponibile per i sistemi operativi iOS e macOS. \u00c8 stata annunciata il 27 gennaio 2010, in concomitanza con la presentazione dell'iPad, ed \u00e8 disponibile per iPad dal 2 aprile 2010, mentre per iPhone e iPod touch dal 21 giugno 2010, data dal rilascio del firmware iOS 4. In Italia \u00e8 disponibile per iPad dal 28 maggio 2010 e per iPhone e iPod touch dal 21 giugno 2010. Il 10 giugno 2013, alla WWDC 2013, Craig Federighi ha annunciato che iBooks sarebbe stato disponibile anche su OS X Mavericks in autunno 2013.\nLibri non \u00e8 disponibile per l'iPhone 2G e per l'iPod touch di prima generazione, in quanto iOS, dalla versione 4.0 in poi non supporta pi\u00f9 questi modelli.\n\u00c8 possibile acquistare libri per quest'applicazione solo nel Book Store, ma gli utenti possono inserire i loro file, sia in formato ePub, sia in formato PDF, attraverso la sincronizzazione dei dati con iTunes.Sull\u2019app \u00e8 inoltre possibile ascoltare gli \u201caudiolibri\u201d\nStoria.\nLibri \u00e8 stato annunciato come iBooks allo Yerba Buena Center for the Arts Theater di San Francisco il 27 gennaio 2010. Esso era disponibile sull'App Store gi\u00e0 dal 24 gennaio dello stesso anno con l'introduzione di iTunes 9.1.\nL'8 aprile 2010, Apple ha annunciato che iBooks sarebbe stato disponibile anche per iPhone e iPod touch, dal rilascio del firmware iOS 4.\nCon la decima versione del sistema operativo Macintosh, OS X Mavericks, presentata alla WWDC 2013, \u00e8 stata implementata una versione di iBooks per Mac.\nA partire da iOS 8, iBooks \u00e8 preinstallata con il sistema operativo.\nNavigazione.\nCon Apple Books \u00e8 possibile cambiare il carattere e la luminosit\u00e0 dello schermo per migliorare la lettura. I font disponibili sono: Athelas, Charter, Georgia, Iowan, Palatino, San Francisco, Seravek e Times New Roman. Le pagine possono essere sfogliate toccandole o trascinandole.\nBook Store.\nBook Store \u00e8 il negozio virtuale dove \u00e8 possibile acquistare i libri per l'app Libri. Cliccando sul tasto in alto a sinistra dell'applicazione \u00e8 possibile accedere direttamente al negozio dove sono presenti i libri per l'app Libri.\nPrima dell'uscita dell'iPad, diversi editori si sono impegnati a produrre contenuti per l'iBooks Store. Attualmente, su iBooks Store sono disponibili pi\u00f9 di 30.000 testi gratuiti offerti dal Progetto Gutenberg."}
{"id": "2785223", "revid": "599013", "url": "https://it.wikipedia.org/wiki?curid=2785223", "title": "Martin Rajniak", "text": "\u00c8 il figlio di Peter Rajniak e il fratello di Peter Rajniak jr."}
{"id": "2785224", "revid": "85709", "url": "https://it.wikipedia.org/wiki?curid=2785224", "title": "Descrizione (figura retorica)", "text": ""}
{"id": "2785230", "revid": "666668", "url": "https://it.wikipedia.org/wiki?curid=2785230", "title": "Qualificazioni all'UEFA Futsal Championship 2007", "text": "Prequalificazioni.\nDodici formazioni hanno partecipato a tre raggruppamenti di prequalificazione, questi hanno designato Kazakhstan, Romania e Turchia come vincitrici, il quarto e il quinto posto sono andati a Cipro e Finlandia come migliori seconde classificate.\nLa Turchia, poi finita nel girone di qualificazione dell'Italia, si \u00e8 qualificata solo grazie alla differenza reti (+6 rispetto al +5 della Finlandia) dopo che nel girone le due squadre erano terminate appaiate a 7 punti, con un pareggio nello scontro diretto. Pi\u00f9 agevoli le qualificazioni della Romania (24 reti in tre gare) e Kazakhstan (23).\nLa seguente tabella riassume tutti gli incontri delle prequalificazioni; in azzurro sono segnalate le squadre che accedono alle qualificazioni.\nGironi di qualificazione.\nNei gironi di qualificazione le formazioni sotto i riflettori non steccano: l'Italia liquida Bielorussia, Francia e Turchia subendo appena quattro reti in tre gare. La Russia fa di meglio lasciando a zero Ungheria e Grecia, l'Ucraina ha facilmente la meglio su Slovacchia e Israele, La Repubblica Ceca elimina Croazia e Kazakhstan. La Spagna detentrice del trofeo compie un ruolino di marcia quasi immacolato, segnando 22 reti e subendone appena due, da Macedonia e Cipro.\nLe sorprese vengono inizialmente dal Girone D dove in un raggruppamento combattuto la Serbia si qualifica con 7 punti ai danni dell'Azerbiaigian ma soprattutto dei padroni di casa olandesi. Nel Girone G invece, la Slovenia padrona di casa, il Belgio favorito e la Romania proveniente dalle prequalificazioni terminano tutte a sei punti, \u00e8 la classifica avulsa a determinare la qualificazione dei romeni, prima squadra in assoluto a qualificarsi provenendo dai gironi preliminari.\nIn grassetto le nazioni ospitanti"}
{"id": "2785231", "revid": "110157", "url": "https://it.wikipedia.org/wiki?curid=2785231", "title": "Folkways Records", "text": "Folkways Records \u00e8 un'etichetta discografica che documenta la musica folk, blues, jug e la musica di genere world.\nIl catalogo \u00e8 controllato dalla Smithsonian Institution con il nome di Smithsonian Folkways Recordings.\nStoria.\nLa Folkways Records &amp; Service Co. \u00e8 stata fondata da Moses Asch e Marian Distler nel 1948 a New York. Intendimento di Asch era quello di registrare e fissare su vinile suoni e documenti provenienti dal mondo intero.\n\u00c8 stata fra le prime case discografiche a proporre cantanti e cantautori folk come Woody Guthrie, Pete Seeger e Leadbelly, i primi a dare vita al cosiddetto revival della musica folk statunitense.\nDal 1948 fino alla sua morte, avvenuta nel 1986, Folkways Records ha distribuito 2.168 album discografici, di contenuto diverso, inclusa musica contemporanea e tradizionale proveniente da ogni parte del mondo; ha distribuito anche album di soli testi parlati, dischi con letture di poesia e registrazioni in versione multilingua e di suoni originati dalla natura.\nArtisti.\nAlcuni artisti scritturati dalla Folkways Records:"}
{"id": "2785235", "revid": "729019", "url": "https://it.wikipedia.org/wiki?curid=2785235", "title": "Uretrite non gonococcica", "text": " \nPer uretrite non gonococcica, ovverosia non associata alla gonorrea (uretrite blenorragica) si intende una forma di uretrite a eziologia varia che normalmente non si dimostra n\u00e9 particolarmente grave, n\u00e9 particolarmente contagiosa anche nelle forme infettive, anche se molto diffusa soprattutto nel maschio\nDiagnosi.\nA differenza della pi\u00f9 grave uretrite blenorragica, la secrezione uretrale leucocitaria \u00e8 piuttosto blanda, a volte riscontrabile solo esaminando la perdita di limpidezza delle urine. La diagnosi differenziale si completa attraverso la verifica della assenza del gonococco mediante colorazione di Gram.\nEziologia.\nGli agenti patogeni che le causano possono essere diversi. La \"Chlamydia trachomatis\", il \"Trichomonas vaginalis\", l\"'Ureaplasma urealyticum\", il \"Mycoplasma genitalium\" , l'\"Escherichia coli\", lo \"Staphylococcus saprophyticus\", alcuni virus o funghi. Non sempre \u00e8 possibile identificare l'agente patogeno anche perch\u00e9 esistono forme asettiche dovute ad allergeni, tossine, farmaci, cristalluria.\nTerapia.\nLa terapia \u00e8 strettamente connessa all'eziologia."}
{"id": "2785244", "revid": "1543377", "url": "https://it.wikipedia.org/wiki?curid=2785244", "title": "Studebaker Commander", "text": "La Commander \u00e8 un'autovettura costruita dalla Studebaker in diversi periodi. La produzione di un modello con questo nome ebbe inizio nel 1927 e continu\u00f2 fino al 1966, con l'eccezione del 1936 e con l'esclusione del periodo tra 1959 al 1963. La denominazione fu applicata successivamente a varie gamme della compagnia, secondo gli anni di produzione.\nLa casa automobilistica statunitense la fabbric\u00f2 nel suo stabilimento principale a South Bend (in Indiana, negli Stati Uniti d'America), ed nelle due fabbriche del Canada, a Walkerville e pi\u00f9 tardi ad Hamilton.\nLa Storia.\nGli anni venti.\nFino all'apparizione dell'otto cilindri della President nel gennaio del 1928, tutte le Studebaker erano a sei cilindri. C'erano tre modelli base del motore, il Light, lo Special ed il Big Six, che erogavano rispettivamente 40, 50 e 60 hp di potenza a 2000 giri al minuto.\nIl motore della prima Commander del 1927 fu l'evoluzione dello Special Six, ed aveva una cilindrata di 3,7 litri. La sua resistenza e la sua affidabilit\u00e0 lo resero famoso. Il propulsore montato sulla Commander nel 1928 discendeva dal Big Six, ed aveva una cilindrata di 5,8 litri erogante 75\u00a0hp.\nNell'ottobre del 1928 tre Commander a sei cilindri furono schierate alla linea di partenza del circuito di Atlantic City per tentare di infrangere il record di velocit\u00e0 sulle 15.000 miglia (64,25 mph), fino a quel momento detenuto dalle Auburn ad otto cilindri in linea, molto pi\u00f9 costose. Un record fu infranto per le 25.000 miglia. Le due roadster andarono ad una media oraria pi\u00f9 alta di 65 mph e migliore della berlina, che sband\u00f2 a causa dei bordi ghiacciati della strada in una corsa notturna. Quest'ultima raggiunse una media 62\u00a0mph. Dopo questo fatto, le tre auto furono accuratamente esaminate, componente per componente, e fu stabilito che erano vetture estremamente resistenti, identiche alle Studebaker disponibili nei concessionari.\nQueste sei cilindri erano le ultime discendenti di una categoria di vetture ricche di coppia motrice progettate per le strade dissestate del primo novecento. Esse erano molto meno adatte ai viaggi ad alta velocit\u00e0, resi possibili dalle migliori condizioni delle strade realizzate negli ultimi anni.\nGli anni trenta.\nNel 1935 la produzione della Commander fu interrotta, ma fu ripresa nel 1937 quando il nome fu rilanciato per un modello a basso costo, dopo la Studebaker Dictator. Nel 1939 fu introdotta la Champion, e la Commander si posizion\u00f2 in mezzo a questi due modelli.\nGli anni quaranta.\nSubito dopo la seconda guerra mondiale la Studebaker concluse la produzione della President, e la Commander conquist\u00f2 un posto tra i modelli pi\u00f9 economici della casa automobilistica statunitense. La Studebaker produsse in seguito una versione con passo allungato della Commander, la Land Cruiser.\nGli anni cinquanta.\nLa Commander degli anni cinquanta si ispir\u00f2 notevolmente alle altre vetture della Studebaker a cominciare dalla Champion. Ma la versione del 1950 di quest'ultimo modello era differente dalla Commander. La Champion aveva infatti un diverso paraurti risalente al 1949, parafanghi anteriori allungati e grosse cornici dei fari, oltre ad una forma particolare del cofano che ricordava un jet.\nNel 1955 la Studebaker reintrodusse il nome President per le vetture di alta gamma, mentre la denominazione Commander fu applicato per i veicoli di media gamma. La Commander comprendeva anche vetture di bassa serie basate sulla Champion con il suo motore V8. La Studebaker per\u00f2 interruppe la produzione di modelli con il nome Commander alla fine del 1958.\nGli anni sessanta.\nNel 1963 la Studebaker riprese il nome Commander per un modello del 1964, basandosi sul modello a basso costo Studebaker Lark. Dall'anno del suo lancio la Commander fu facilmente riconoscibile dai suoi fari anteriori. Dal 1965 la Commander divise questi ultimi con la Lark e la Cruiser."}
{"id": "2785245", "revid": "599013", "url": "https://it.wikipedia.org/wiki?curid=2785245", "title": "Walter Erviti", "text": "Caratteristiche tecniche.\n\u00c8 un centrocampista centrale."}
{"id": "2785246", "revid": "1601148", "url": "https://it.wikipedia.org/wiki?curid=2785246", "title": "Chance Ward", "text": ""}
{"id": "2785247", "revid": "256896", "url": "https://it.wikipedia.org/wiki?curid=2785247", "title": "SSICA", "text": ""}
{"id": "2785248", "revid": "1100311", "url": "https://it.wikipedia.org/wiki?curid=2785248", "title": "Enrique Bologna", "text": "Caratteristiche tecniche.\n\u00c8 un portiere goleador."}
{"id": "2785250", "revid": "256896", "url": "https://it.wikipedia.org/wiki?curid=2785250", "title": "SSEA", "text": ""}
{"id": "2785255", "revid": "767487", "url": "https://it.wikipedia.org/wiki?curid=2785255", "title": "Jos\u00e9 Shaffer", "text": "Caratteristiche tecniche.\nGioca come terzino sinistro."}
{"id": "2785256", "revid": "913245", "url": "https://it.wikipedia.org/wiki?curid=2785256", "title": "Meike Kr\u00f6ger", "text": "Gareggia per la societ\u00e0 sportiva di atletica leggera \"LG Nord Berlin\". Nel 2009 ha partecipato nei campionati mondiali a Berlino, \"a casa\". \u00c8 riuscita ad arrivare nella finale e chiudere al undicesimo posto."}
{"id": "2785257", "revid": "767487", "url": "https://it.wikipedia.org/wiki?curid=2785257", "title": "Steve Burtt (1984)", "text": "\u00c8 il figlio dell'ex cestista Steve Dwayne Burtt."}
{"id": "2785264", "revid": "729019", "url": "https://it.wikipedia.org/wiki?curid=2785264", "title": "Campionato serbo-montenegrino di pallavolo femminile", "text": "Il campionato serbo-montenegrino di pallavolo femminile era una competizione per club serbo-montenegrini, il club vincitore si fregiava del titolo di \"campione di Serbia-Montenegro\".\nStoria della competizione.\n\u00c8 stato disputato per la prima volta a partire dalla stagione 1992-93, dopo lo sgretolamento della Jugoslavia, la vittoria in questo caso \u00e8 andata alla \u017denski odbojka\u0161ki klub Crvena zvezda. Il club con pi\u00f9 titoli \u00e8 l'Odbojka\u0161ki klub Jedinstvo U\u017eice, con ben nove successi. La competizione \u00e8 stata disputata per l'ultima volta nella stagione 2005-06 a causa della scissione tra Montenegro e Serbia, dalla quale sono nati il Campionato serbo ed il Campionato montenegrino."}
{"id": "2785266", "revid": "767487", "url": "https://it.wikipedia.org/wiki?curid=2785266", "title": "Rolled Stockings", "text": "Rolled Stockings \u00e8 un film del 1927 diretto da Richard Rosson. Uno dei film muti interpretati da Louise Brooks che \u00e8 andato perduto.\nTrama.\nDue fratelli, Jim e Ralph Treadway, studenti universitari, sono ambedue innamorati della bella Carol Fleming. Jim, il maggiore, trascura gli studi per divertirsi andando alle feste e gozzovigliando con i compagni, mentre Ralph \u00e8 uno studente e uno sportivo modello. Alla vigilia di un importante appuntamento sportivo, Ralph esce di sera con una vamp. Quando la scappatella viene scoperta, Jim dichiara di essere stato lui a uscire con la ragazza, per salvare il fratello dall'espulsione dalla squadra. Ralph vince l'incontro e confessa pubblicamente la sua mancanza, chiarendo la posizione del fratello. Carol, allora, decide che l'uomo che fa per lei \u00e8 proprio Jim.\nProduzione.\nIl film fu prodotto dalla Paramount Famous Lasky Corporation. Fu girato dal 4 aprile fino al 5 maggio 1927.\nDistribuzione.\nDistribuito dalla Paramount Pictures, usc\u00ec nelle sale statunitensi il 18 giugno 1927. Il film \u00e8 considerato perduto.\nDate di uscita.\nIMDb\nAlias"}
{"id": "2785268", "revid": "633110", "url": "https://it.wikipedia.org/wiki?curid=2785268", "title": "Mortaio da 81 Mod. 35", "text": "Il Mortaio da 81 Mod. 35 era un mortaio medio italiano, utilizzato nel corso della seconda guerra mondiale e realizzato dalla Costruzioni Elettro-Meccaniche di Saronno (CEMSA).\nStoria.\nSviluppo.\nIl Regio Esercito durante la Grande Guerra aveva impiegato, a fianco dei vari modelli di lanciabombe e di bombarde, anche l'innovativo mortaio ML 3 inch Stokes. Nei primi anni trenta il Regno d'Italia poi acquist\u00f2 il Brandt 81 mm Mle 1927 direttamente in Francia, derivato dallo Stokes, per equipaggiare le truppe inviate in Etiopia. Il Brandt era un'arma talmente eccellente che, oltre ad avere un notevole successo commerciale, in pochi anni venne realizzata su licenza o copiata in gran parte dei principali Paesi del mondo. Anche in Italia infatti la Societ\u00e0 Costruzioni Elettro-Meccaniche di Saronno, oltre a produrre il Brandt su licenza, ne realizz\u00f2 una versione migliorata, il \"Mortaio da 81 Mod. 35\" appunto, che si dimostr\u00f2 il migliore dei mortai del Regio Esercito.\nAlla fine degli anni trenta la CEMSA svilupp\u00f2 privatamente una versione avanzata del \"Mod. 35\", proposta alle forze armate italiane e sul mercato estero, il Mortaio da 81 CEMSA L.P. (Longue Port\u00e9e, ovvero lunga gittata). Questo pezzo, che ricalcava fedelmente l'impostazione del \"Mod. 35\", differiva soprattutto per la presenza di un sistema di raffreddamento della canna.\nImpiego.\nAll'entrata in guerra dell'Italia, il 10 giugno 1940, risultavano nel Regio Esercito servizio 2177 pezzi \"Mod. 35\". Questi erano assegnati a 212 compagnie mortai, ognuna su tre plotoni di due armi ciascuno. Secondo l'ordinamento Pariani, ogni divisione di fanteria comprendeva un battaglione mortai con due compagnie mortai da 81; un'altra compagnia era in organico ad ognuno dei due reggimenti di fanteria. Dopo l'armistizio di Cassibile il \"Mod. 35\" fu impiegato anche dall'Esercito Nazionale Repubblicano della Repubblica Sociale Italiana e rimase in servizio con l'Esercito Italiano fino agli anni sessanta.\nDurante la guerra d'Inverno, nell'ambito degli aiuti militari italiani alla Finlandia (che compresero anche i moschetti Carcano Mod. 38) furono ordinati un centinaio di \"Mod. 35\", denominati 81 Krh/36-I; l'acronimo \"Krh\" \u00e8 l'abbreviazione di \"kranaatinheitin\", ovvero mortaio in lingua finlandese; la sigla \"I\" sta per il \"italialainen\", ovvero italiano, e serviva a distinguere il pezzo della CEMSA dagli altri derivati il Brandt francese e per i suoi derivati polacco ed ungherese, tutti acquistati dal paese scandinavo. Impiegati anche durante la guerra di continuazione, gli stessi mortai italiani finirono nelle mani della Wehrmacht, venendo ribattezzati 8.14\u00a0cm GrW 276 (i). A questi si aggiunsero 200 mortai consegnati nell'aprile 1944 dalla CEMSA ai tedeschi che occupavano l'Italia settentrionale.\nTecnica.\nIl mortaio.\nIl tubo di lancio \u00e8 in acciaio, ad anima liscia. Inferiormente, il blocco di culatta termina con una testa sferica che si adatta agli alveoli della piastra, con due facce piane per l'incastro. Internamente alla canna, dal blocco di culatta sporge il percussore, lungo 15\u00a0mm. La piastra d'appoggio, di forma rettangolare, \u00e8 munita di maniglia di trasporto e, sulla superficie inferiore, di vomeri a denti e nervature. Sulla superficie superiore il blocco di culatta si inserisce, con la sua testa sferica, in uno dei tre alveoli, a seconda dell'alzo voluto. Era disponibile anche una piastra \"da roccia\", pi\u00f9 piccola, rotonda con diametro di 30 cm e con un solo alveolo, impiegabile su terreni particolarmente resistenti. Nel dopoguerra \u00e8 stata adottata un'ulteriore piastra rotonda, scomponibile in due elementi. L'affusto \u00e8 formato da un bipiede, dai sistemi di elevazione e direzione e dalla culla. Il bipiede di sostegno anteriore \u00e8 formato da due gambe d'acciaio arpionate e pieghevoli, unite e regolate da una catena; un tirante collega l'estremit\u00e0 inferiore del tubo centrale del bipiede con una filettatura sulla gamba sinistra, permettendo la correzione dello sbandamento. Le gambe sono connesse al sistema di elevazione, formato da un tubo guida per il vitone di elevazione, regolato da un pignone azionato da una manovella. Il vitone termina con un manicotto all'interno del quale scorre il perno trasversale filettato del sistema di direzione, munito anch'esso di volantino. La culla \u00e8 formata da un collare metallico che si fissa alla canna e si connette tramite due cilindri ammortizzatori di rinculo al sostegno della culla. Il sostegno \u00e8 munito di due appendici con alle estremit\u00e0 un foro, attraverso i quali si inserisce la vite di direzione o brandeggio. Sull'appendice sinistra \u00e8 presente l'attacco a coda di rondine per il sistema di puntamento a collimatore. Il perno attraversa il manicotto del vitone di elevazione, spostando la culla da un lato all'altro.\nPer il trasporto il mortaio poteva essere someggiato da un mulo oppure spalleggiato da tre serventi, previa scomposizione in tre carichi (tubo di lancio, affusto a bipiede e piastra d'appoggio).\nIl munizionamento.\nPer il mortaio erano disponibili due munizioni da guerra: la bomba g.a. e la bomba g.c., differenti nella potenza e nella lunghezza del corpo bomba. La prima fu prodotta dalla OCI di Modena, dalla Innocenti di Milano, dalla CEMSA di Saronno, dalla Vanzetti, dalla F.lli Marzoli di Palazzolo sull'Oglio, dalla Ricciardi e dal proiettificio dell'Arsenale Regio Esercito di Piacenza. La bomba a grande capacit\u00e0 fu invece prodotta solo dalla CEMSA, dalla Innocenti e dal proiettificio di Piacenza. Entrambe le bombe terminano inferiormente con un codolo porta-cartuccia forato; esso ospita una normale cartuccia da fucile calibro 12, prodotta dalla Fiocchi, con capsula a percussione e carica di 8,15 g di balistite. Per aumentare la gittata si impiegano cariche aggiuntive da 9,5 g di balistite, innescate dalla vampa della cartuccia che attraversa i fori del codolo. La cartuccia impiegata da sola costituisce la carica 0; aggiungendo da una a quattro cariche aggiuntive si ottengono le cariche dalla 1\u00aa alla 4\u00aa. I due tipi di granate utilizzavano le stesse spolette, ovvero la \"I.R. Mod. 35\" di origine francese (della Brandt), ad impatto e ritardo pirico, e la \"I. Mod. 40\" ad impatto.\nLe munizioni venivano trasportate in cassette piccole per le bombe g.a. e grandi per le g.c., entrambe da tre colpi. Ogni mulo porta-munizioni poteva trasportare su speciali basti o sei cassette con 18 bombe standard o tre cassette grandi con 9 colpi g.c. oppure una dotazione mista di quattro cassette piccole (12 bombe g.a.) e una cassetta grande (3 bombe g.c.).\nFunzionamento.\nIl funzionamento riprende fedelmente quello introdotto da Sir Stokes sul suo mortaio. Il suo mortaio veniva caricato dalla bocca, inserendo la granata dalla volata. Quando questa per gravit\u00e0 scivolava in fondo al tubo di lancio, la punta del percussore batte contro la capsula a percussione della cartuccia presente sul codolo. Quando questa innesca la carica di lancio, i gas dell'esplosione fuoriuscendo dai fori sul codolo innescano gli eventuali anelli di propellente addizionale e si espandono nella culatta lanciando la granata. Questo semplice sistema permetteva una cadenza per il tiro di aggiustamento di 18 colpi al minuto e per il tiro di efficacia di 30-35 colpi al minuto, anche se era consigliato non superare i 10 colpi/minuto per evitare il surriscaldamento della canna."}
{"id": "2785269", "revid": "1573940", "url": "https://it.wikipedia.org/wiki?curid=2785269", "title": "Comadia redtenbacheri", "text": "Comadia redtenbacheri () \u00e8 un lepidottero appartenente alla famiglia Cossidae, diffuso in America Settentrionale e Centrale.\nLe larve di questa specie sono conosciute in spagnolo come \"chilocuil\", \"chinicuil\", o \"tecol\".\nBiologia.\nLe sue larve si nutrono di foglie succulente dell\"'Agave americana\", anche se non sono considerati come una specie infestante, giacch\u00e9 sono stati tradizionalmente utilizzati come alimenti nella cucina messicana.\nNella cultura di massa.\nI bruchi rossi sono conosciuti anche come \"gusanos rojos\", dando il loro nome al marchio popolare mescal; sono uno dei due tipi di \"vermi\" messi nelle bottiglie del mescal, dando un colore e sapore unico alla bevanda. Gli altri, quelli meno apprezzati, sono gli \"Scyphophorus acupunctatus\"."}
{"id": "2785273", "revid": "1543377", "url": "https://it.wikipedia.org/wiki?curid=2785273", "title": "Enercon E-126", "text": "L'aerogeneratore Enercon E-126 \u00e8 il pi\u00f9 grosso e potente modello di turbina a vento prodotto nel mondo fino al 2009. Viene costruito dal produttore tedesco Enercon. Con la gondola del generatore a 135\u00a0m di altezza, un diametro del rotore di 126\u00a0m e un'altezza totale di 198\u00a0m, questo mastodontico modello pu\u00f2 generare fino a 7 MW di potenza per turbina. La capacit\u00e0 venne aumentata da 6\u00a0MW a 7\u00a0MW dopo alcuni aggiornamenti tecnici nel 2009..\nAttualmente Enercon mira ad aumentare ulteriormente la capacit\u00e0 massima fino a , secondo quanto si afferma nel \"Enercon Magazine\".\nStoria.\nPrototipo.\nIl primo aerogeneratore di questo modello \u00e8 stato installato ad Emden in Germania nel 2007. Fino al sono state installate un totale di tredici turbine di questo modello, la maggior parte in Germania. Il maggiore parco eolico che utilizzer\u00e0 questo modello di turbine \u00e8 in costruzione nel comune di Estinnes in Belgio.\nProgetto Markbygden Wind Farm.\nAttualmente in Svezia \u00e8 in progettazione il maggiore parco eolico al mondo, la Markbygden Wind Farm, che si pensa possa consistere di 1.100 turbine E-126 che copriranno circa 500\u00a0km\u00b2, producendo una potenza elettrica media di 8000\u00a0MW. Questi aerogeneratori verranno collocati nella regione del nord della Svezia e dovrebbero consistere principalmente di turbine Enercon E-126 da 7,58\u00a0MW nominali ciascuna e di turbine Enercon E-101 da 3,05\u00a0MW.\nProgetto Wind Farm Noordoostpolder.\nNel frattempo il governo olandese ha dato la sua approvazione definitiva il 6 gennaio 2011 per il parco eolico Noordoostpolder, parte del quale \u00e8 costituito da 38 turbine E-126.\nProgetto Wind Farm \"Le Mont des 4 Faux\".\nIn Francia \u00e8 in attesa di approvazione il parco eolico 'Le Mont des 4 Faux', composto da 47 turbine E-126. Il parco eolico \u00e8 situato tra Juniville e Machault, sul lato sud delle Ardenne francesi, nei pressi di Reims."}
{"id": "2785274", "revid": "1565034", "url": "https://it.wikipedia.org/wiki?curid=2785274", "title": "Giuseppe Ambrosoli", "text": "Oper\u00f2 in Uganda per trent'anni, svilupp\u00f2 l'ospedale di Kalongo assistendo la popolazione del distretto come medico, chirurgo e ginecologo, mor\u00ec sfinito dalle sofferenze patite durante la Seconda guerra civile dell'Uganda. Riconosciutane l'eroicit\u00e0 delle virt\u00f9, la Chiesa cattolica lo indica come venerabile.\nBiografia.\nNacque a Ronago, nella diocesi di Como, da Giovanni Battista, fondatore della famosa industria del miele Ambrosoli, e da Palmira Valli. Studi\u00f2 presso il ginnasio \"A. Volta\" di Como e dopo, seguendo la tradizione di famiglia, and\u00f2 a studiare a Genova presso l'Istituto dei Padri Scolopi. Tornato a Como per frequentare il liceo, consegu\u00ec la maturit\u00e0 classica nel 1942. In questo periodo fece parte del gruppo diocesano di Azione Cattolica del \"Cenacolo\" animato dal francescano Silvio Riva. Si iscrisse poi alla Facolt\u00e0 di Medicina e Chirurgia di Milano, ma dovette interrompere gli studi a causa della guerra.\nDopo l'8 settembre 1943, rischiando la vita, si impegn\u00f2 per aiutare a rifugiarsi in Svizzera un gran numero di ebrei, di ex militari, di renitenti alla leva della RSI, che senza il suo aiuto sarebbero finiti nei campi di concentramento nazisti. Dopo averli rifocillati, nottetempo li guidava a varcare il confine svizzero che era poco distante dalla sua casa. Infine, temendo di essere catturato egli stesso, si rifugi\u00f2 in Svizzera. Quando per\u00f2 i genitori gli fecero sapere che erano stati minacciati di rappresaglie se non si fosse presentato alla chiamata alla leva dell'esercito di Sal\u00f2, che gli era stata recapitata il 27 marzo 1944, Giuseppe non esit\u00f2 a rientrare in Italia e a presentarsi alle autorit\u00e0 della Repubblica di Sal\u00f2, fu quindi arruolato e mandato in Germania, nel campo di addestramento di Heuberg-Stetten, vicino a Stoccarda, dove si prodig\u00f2 per aiutare e sostenere moralmente i compagni, spesso fiaccati dal duro addestramento e dal disprezzo dei tedeschi. In questo periodo matur\u00f2 in lui la vocazione missionaria, come rifer\u00ec poi il medico Luciano Giornazzi, suo commilitone. Rientr\u00f2 in Italia nel dicembre 1944 e fu mandato a Collecchio, nei pressi di Parma, e successivamente a Berceto, dove ancora molti abitanti ricordano questo giovane soldato che aiutava i poveri.\nFinita la guerra riusc\u00ec a riprendere gli studi di medicina solo nel novembre 1946, per laurearsi il 28 luglio 1949. Dopo, per essere meglio preparato per la vita missionaria, volle andare a studiare medicina tropicale presso la Scuola di Igiene e Medicina Tropicale di Londra. Di ritorno in Italia scelse di entrare nella congregazione dei Missionari Comboniani del Cuore di Ges\u00f9, preferendola ad altre congregazione missionarie anche perch\u00e9 gli avrebbe consentito di andare in terra di missione in tempi brevi. Cos\u00ec il 18 ottobre 1951 entr\u00f2 come novizio nella casa dei comboniani a Gozzano, due anni dopo emise i primi voti, e infine, dopo gli studi di teologia compiuti a Venegono, il 17 dicembre 1955 fu ordinato sacerdote dall'Arcivescovo di Milano, mons. Giovanni Battista Montini (il futuro papa Paolo VI).\nIl 1\u00ba febbraio 1956 part\u00ec per l'Uganda, destinato alla diocesi di Gulu, l\u00ec fu mandato per un breve periodo a Kalongo, dove c'era solo un piccolo dispensario. Padre Ambrosoli si rimbocc\u00f2 le maniche e si dedic\u00f2 alla costruzione di un ospedale, contemporaneamente complet\u00f2 gli studi di teologia nel seminario di Lacor, dedicandosi anche allo studio della lingua Acholi, parlata localmente. In breve tempo l'ospedale di Kalongo si ingrand\u00ec e si arricch\u00ec di reparti, fino ad avere circa 350 posti letto e diventando ben presto un punto di riferimento per l'intera Africa centro-orientale. Ambrosoli si dedic\u00f2 in particolare alla chirurgia e all'ostetricia, sfruttando i brevi periodi di vacanza in Italia per aggiornarsi professionalmente.\nNel 1959, seguendo l'idea di Comboni di \"Salvare l'Africa con l'Africa\", coadiuvato dalle suore comboniane fond\u00f2 una scuola per ostetriche e infermiere, che contribu\u00ec al miglioramento della qualit\u00e0 dell'assistenza sanitaria ugandese. Nel 1972 associ\u00f2 al suo ospedale anche i lebbrosari di Alito e Morulem.\nNel 1963 la fondazione Carlo Erba gli assegn\u00f2 il Premio \"Missione del Medico\". Nel 1985 l'Ordine dei Medici di Milano gli diede il Premio Pozzi Samuel \"Una vita per la medicina\". Ambrosoli accett\u00f2 questi premi con molta riluttanza, affermando che non li meritava.\nCon l'ascesa al potere di Idi Amin Dada, che temeva il predominio degli acholi e dei langi nell'esercito e ne aveva iniziato la persecuzione, con uccisioni in massa, l'attivit\u00e0 di padre Ambrosoli cominci\u00f2 a subire impedimenti e persecuzioni. L'ospedale di Kalongo, durante la seguente guerra ugandese-tanzaniana, si prodig\u00f2 per assistere i feriti di tutte le parti. Il lungo periodo di instabilit\u00e0 che segu\u00ec a questa guerra, culmin\u00f2 poi il 13 febbraio 1987 nell'evacuazione forzata dell'ospedale di Kalongo. Le truppe governative, per paura che i ribelli si impadronissero di esso, costrinsero padre Ambrosoli a chiuderlo e a trasferire i pazienti e tutto il personale a Lira. Egli riusc\u00ec a mettere tutti in salvo, sottoponendosi a sforzi e sacrifici enormi che, colpendo gravemente il suo organismo gi\u00e0 minato da una grave insufficienza renale, causarono la sua morte, avvenuta il 27 marzo 1987.\nBeatificazione.\n\u00c8 in corso il processo di beatificazione, le tappe del quale sono finora:"}
{"id": "2785276", "revid": "48344", "url": "https://it.wikipedia.org/wiki?curid=2785276", "title": "Fontana del Genio", "text": ""}
{"id": "2785278", "revid": "767487", "url": "https://it.wikipedia.org/wiki?curid=2785278", "title": "Monad", "text": " \u00e8 il quarto album della rock band visual kei giapponese Vidoll. \u00c8 stato pubblicato il 20 gennaio 2010 dalla label major Nippon Crown.\nEsistono due edizioni dell'album: una normale con custodia jewel case, ed una speciale in edizione limitata con custodia jewel case, cover diversa e DVD extra.\nTracce.\nTutti i brani sono testo e musica di Jui, tranne dove indicato.&lt;br&gt;\nDopo il titolo \u00e8 indicata fra parentesi \"()\" la grafia originale del titolo, eventuali note sono riportate dopo il punto e virgola \";\"."}
{"id": "2785299", "revid": "436188", "url": "https://it.wikipedia.org/wiki?curid=2785299", "title": "Francesco Arese (senatore)", "text": ""}
{"id": "2785303", "revid": "253269", "url": "https://it.wikipedia.org/wiki?curid=2785303", "title": "Gustav von Seyffertitz", "text": "Recit\u00f2, tra il 1917 e 1939, in 118 film.\nBiografia.\nGustav von Seyffertitz era nato in Baviera (all'epoca, ancora regno di Baviera): trasferitosi negli Stati Uniti, lavor\u00f2 per una ventina di anni nel cinema muto e poi nei primi anni del sonoro, soprattutto come caratterista, con ruoli di \"vilain\" e di contorno fino al 1939, quattro anni prima della morte nel 1943, a 81 anni.\nFu diretto da Cecil B. DeMille, Frank Capra, W. S. Van Dyke, Rouben Mamoulian, Lionel Barrymore, Josef von Sternberg, Ernst Lubitsch, Lewis Milestone in film dove apparivano attori come Marlene Dietrich, Mary Pickford, Greta Garbo, James Stewart, Rodolfo Valentino.\nGir\u00f2 anche quattro film come regista. Durante il primo conflitto mondiale, a causa dell'entrata in guerra degli Stati Uniti contro la Germania, aveva adottato il nome inglese di G. Butler Clonblough."}
{"id": "2785307", "revid": "547034", "url": "https://it.wikipedia.org/wiki?curid=2785307", "title": "Rivoluzione bianca", "text": "La Rivoluzione bianca () \u00e8 stato un ambizioso programma di riforme e modernizzazione dell'Iran lanciato nel 1963 dallo Sci\u00e0 Mohammad Reza Pahlavi e contestato dal \"clero\" sciita, in particolare dall'Ayatollah Khomeini.\nLa modernizzazione dell'Iran: da Reza Sci\u00e0 a Mossadeq.\nUn primo programma di modernizzazione forzata dell'Iran fu impostato negli anni '30 dallo Sci\u00e0 Reza Pahlavi che lo persegu\u00ec con metodi dittatoriali, espropriando le propriet\u00e0 dei notabili Qajar e diversi beni di manomorta gestiti dai religiosi.&lt;br&gt;Tra le altre cose Reza Pahlavi cre\u00f2 un esercito moderno, fond\u00f2 l'Universit\u00e0 di Teheran e costru\u00ec la ferrovia Trans-Iraniana, ma promosse anche una laicizzazione della societ\u00e0 e una riduzione del potere religioso che gli valse l'ostilit\u00e0 del clero sciita militante (in particolare dell'Ayatollah Modarres che fu arrestato e assassinato in carcere). Nel 1941 le simpatie di Reza Pahlavi per la Germania nazista (e l'intento di utilizzare la ferrovia Trans-Iraniana per i fini militari del Corridoio persiano) portarono all'invasione anglo-sovietica del Paese e al crollo senza resistenza del regime.\nNegli anni cinquanta, un secondo tentativo di modernizzazione fu tentato dal Primo ministro Mohammad Mossadeq, che nazionalizz\u00f2 l'industria petrolifera allora controllata dalla britannica Anglo-Persian Oil Company e diede origine alla Crisi di Abadan. In politica interna Mossadeq promosse una serie di riforme per modernizzare e laicizzare il Paese che portarono alla rottura del blocco politico che lo aveva sostenuto e alla contrapposizione con il clero sciita militante guidato dall'Ayatollah Kashani. Nello scontro, lo Sci\u00e0 Mohammad Reza Pahlavi fugg\u00ec in esilio a Roma, ma Mossadeq fu deposto, nel 1953 da un colpo di Stato sostenuto dalla CIA a favore dello Sci\u00e0. Le esportazioni petrolifere furono da allora gestite dal Consorzio per l'Iran composto dalle principali compagnie petrolifere del tempo: le Sette sorelle.\nLa svolta autocratica e Rivoluzione bianca.\nRientrato a Teheran dall'esilio, Mohammad Reza Pahlavi riprese in mano il governo del Paese. Pur sospendendo di fatto le garanzie costituzionali nei primi anni lo Sci\u00e0 govern\u00f2 con prudenza e moderazione e grande rispetto per il clero sciita. Dopo la morte dell'Ayatollah Kashani divenne il padrone incontrastato della Persia e riprese la politica di modernizzazione forzata del Paese che era stata avviata del padre lanciando, nel 1963, la cosiddetta \"Rivoluzione bianca\". Il progetto dello Sci\u00e0 era quello di introdurre una serie di profonde riforme sociali ed economiche mirate a rigenerare la societ\u00e0 persiana, con l'intento di trasformare l'Iran in una moderna potenza industriale. Egli promosse quindi lo sviluppo di un'industria pesante controllata dallo Stato, la nazionalizzazione delle foreste, una campagna di alfabetizzazione e scolarizzazione delle popolazioni rurali, l'emancipazione femminile, lo sviluppo di un sistema sanitario nazionale e, soprattutto, una riforma agraria mirata ad espropriare la terra ai latifondisti laici e religiosi per distribuirla ai contadini.\nNonostante la ricchezza petrolifera, la modernizzazione e lo sviluppo economico a tappe forzate provocarono forti squilibri sociali e malcontento, mentre l'opposizione non rinunciava a contrastare il suo assolutismo. Mohammad Reza Pahlavi quindi attu\u00f2 una forte repressione, in particolare contro i gruppi religiosi che si erano opposti sia alla riforma agraria, che aveva espropriato anche molti beni di manomorta controllati dalle gerarchie religiose, sia alla secolarizzazione e alla riforma scolastica volta a sottrarre al clero l'istruzione. Contro il clero militante furono messe in atto dure repressioni e numerosi esponenti religiosi furono uccisi o costretti all'esilio.\nLe riforme.\nLa Rivoluzione bianca consisteva in 19 grandi riforme da introdurre nell'arco di 15 anni. Di queste 6 furono avviate subito nel 1963 dopo essere state confermate dal popolo in un plebiscito dall'imbarazzante risultato di 99,9 per cento di voti favorevoli. Tra le riforme spiccano:\nConseguenze e tensioni sociali.\nNonostante l'oggettivo sforzo in favore della popolazione, la Rivoluzione bianca port\u00f2 alla nascita di forti tensioni sociali e a un diffuso risentimento del clero e di molti strati sociali. Il risentimento era indirizzato in particolare contro la corruzione legata al forte sviluppo dell'intervento pubblico in economia e contro il ricorso a specialisti stranieri per molti lavori in cui i persiani si ritrovarono in posizione subordinata. La riforma agraria non produsse l'attesa lealt\u00e0 dei contadini nei confronti della dinastia, ma aliment\u00f2 una rapida urbanizzazione a seguito della quale la popolazione rurale, sradicata e senza riferimenti politici per la svolta autoritaria dello Sci\u00e0 che aveva abolito i partiti politici, si rivolse al clero sciita come unica istituzione loro vicina. Il clero era, in ultima analisi, una delle forze di opposizione meglio strutturate e articolate su tutto il territorio.\nTra le principali voci di protesta emerse quella dell'Ayatollah Khomeini, che nel giugno del 1963 pronunci\u00f2 un celebre discorso di denuncia delle riforme e della brutalit\u00e0 della polizia dello Sci\u00e0 contro gli studenti, in cui accus\u00f2 il monarca di essere un \"miserabile\". Khomeini fu arrestato il 5 giugno 1963 e il suo arresto fece scoppiare tre giorni di scontri con la polizia che produssero decine di morti. L'Ayatollah fu allora confinato agli arresti domiciliari fino all'aprile del 1964 e fu espulso in esilio nel novembre dello stesso anno."}
{"id": "2785308", "revid": "767487", "url": "https://it.wikipedia.org/wiki?curid=2785308", "title": "Ogma", "text": "Ogma era una divinit\u00e0 del pantheon celtico.\nIl dio Marte, definito \"Albiorix\" \"re del mondo\", \"Leucetius\" \"folgorante\" e \"Caturix\" \"dio della guerra\", era reso dai Celti tramite due divinit\u00e0, \"Nuada\", che era il re che dirigeva la battaglia, mentre \"Ogma\" era il vero e proprio campione guerriero. Egli era il dio della forza e del furore, ma anche della scrittura. Infatti era il dio che \"legava\" la magia all'oggetto, tramite la scrittura (le famose \"tabellae defixionis\" sono rivolte a lui). Inoltre era il dio che conduceva le anime all'Aldil\u00e0, ed era visto come l'aspetto oscuro di L\u00fag. In altre versioni, \u00e8 un campione che viene battuto dallo stesso Lug al suo arrivo a Temair.\nDa \"Ogma\" deriva il nome dei caratteri della scrittura celtica, i caratteri \"ogam\".\nIl termine irlandese \"Ogma\", derivava dal termine gallico \"Ogmios\", che non \u00e8 di origine celtica e che probabilmente derivava dal termine greco \"\u1f40\u03b3\u03bc\u03bf\u03c2\" \"linea, strada\"; forse si tratta quindi di un \"interpretatio\" greca di un dio celtico, accettata dagli stessi Celti.\nIn Gallia, con il nome \"Ogmios\" era spesso avvicinato alla figura di Ercole. Secondo la leggenda Ercole liber\u00f2 le provincie gallo - iberiche da due tiranni, Gerione e Taurisco, fond\u00f2 Alesia ed il suo culto era legato all'Aldil\u00e0. Ma il paragone sembra riduttivo, potrebbe anche essere che \"Ogmios\" fosse il nome greco dato ad una divinit\u00e0 celtica detta \"il conduttore\"."}
{"id": "2785310", "revid": "1543377", "url": "https://it.wikipedia.org/wiki?curid=2785310", "title": "Ottava corta", "text": "Con ottava corta, detta anche ottava scavezza o ottava in sesta, si intende un antico metodo, oggi raro, di assegnare i tasti di alcuni strumenti a tastiera (clavicembalo, clavicordo, organo) al fine di dare allo strumento una maggiore estensione nel basso.\nOttava corta.\nIn un'ottava corta la nota pi\u00f9 bassa presente sulla tastiera \u00e8 formalmente il Mi, per\u00f2, premendo quel tasto, si ottiene un Do. Il tasto del Fa\u266f produce un Re, quello del Sol\u266f un Mi. Cos\u00ec, suonando i tasti Mi, Fa\u266f, Sol\u266f, Fa, Sol, La, Si, si sente in realt\u00e0 Do, Re, Mi, Fa, Sol, La, Si. Il tasto del La\u266f d\u00e0 realmente un La\u266f (Si\u266d). Le assegnazioni effettive dei suoni sono visibili nel diagramma seguente:\nLa logica alla base di questo sistema \u00e8 che le note alterate nell'ottava pi\u00f9 bassa della tastiera erano di uso molto raro nella musica antica. Al contrario, Do e Re erano note molto comuni ed entrambe erano usate spesso per formare accordi. Inoltre, l'accorciamento dell'ottava permette di arrivare con il mignolo della mano sinistra a note molto gravi mentre il pollice tiene note molto lontane. Quando gli studiosi specificano l'estensione di uno strumento con ottava corta scrivono \"Do/Mi\" (o \"C/E\" nei paesi anglosassoni), il che significa che la nota pi\u00f9 bassa \u00e8 un Do, prodotta dal tasto che invece sarebbe un Mi.\nUn secondo tipo di ottava corta utilizza i tasti Si, Do, Do\u266f, Re, Re\u266f, Mi, Fa per suonare le note Sol, Do, La, Re, Si, Mi, Fa. Qui, le note Do\u266f e Re\u266f sono sacrificate per ottenere le pi\u00f9 importanti La e Si. Il modo di indicare queste tastiere \u00e8 \"Sol/Si\" (o \"G/B\"). Le assegnazioni effettive dei suoni sono visibili nel diagramma seguente:\nNegli strumenti a corde, come il clavicembalo, il sistema di ottava corta cre\u00f2 un difetto: le corde che erano intonate per il disallineamento delle note iniziali della tastiera erano, in generale, troppo corte per far suonare le note riassegnate con un suono di buona qualit\u00e0. Per raggiungere il suono pi\u00f9 basso le corde dovevano essere costruite pi\u00f9 spesse, producendo per\u00f2 suoni brutti. Nel corso dei secoli XVII e XVIII i costruttori di clavicembali aumentarono gradualmente le dimensioni delle tastiere dei loro strumenti affinch\u00e9 ogni nota potesse essere suonata sul tasto giusto.\nL'ottava corta \u00e8 stata usata anche nell'organo. In questo caso la tecnica organaria non avrebbe reso possibile suoni di scarsa qualit\u00e0, in quanto le canne avrebbero dovuto essere costruite in ogni modo secondo la loro lunghezza corretta, ma, a causa dei disagi arrecati per via dell'impossibilit\u00e0 di suonare in alcune tonalit\u00e0, l'ottava corta venne abbandonata anche negli organi.\nIl clavicembalista Edward Kottick, notando che l'ottava corta persistette per lungo tempo, suggerisce che pu\u00f2 esserci stata una sorta di inerzia reciproca fra musicisti e costruttori di strumenti: \u00abI nostri antenati erano molto pi\u00f9 pratici di noi. Se nessuno scriveva musica con quelle note, perch\u00e9 crearne i tasti?\u00bb.\nOttava spezzata.\nUna variante dell'ottava corta, detta ottava spezzata, includeva alcune note utilizzando tasti aggiuntivi, detti appunto \"tasti spezzati\": la parte anteriore e la parte posteriore di un tasto producevano suoni diversi. Ad esempio, i tasti Si, Do, Do\u266f, Re, Re\u266f, Mi, con i tasti Do\u266f e Re\u266f divisi in parte anteriore e posteriore, davano il tasto Si che produceva il suono Sol, il tasto anteriore del Do\u266f che produceva La e il tasto posteriore dello stesso Do\u266f che produceva un vero Do\u266f.\nLa parte anteriore del tasto Re\u266f produceva un Si e la parte posteriore un Mi\u266d. Cos\u00ec, suonando i tasti Si, Do, Do\u266f (parte anteriore del tasto), Do\u266f (parte posteriore del tasto), Re, Re\u266f (parte anteriore del tasto), Re\u266f (parte posteriore del tasto), Mi, Fa, venivano prodotti i suoni Sol, Do, La, Do\u266f, Re, Si, Mi\u266d, Mi. In questo modo mancano solo due note della scala cromatica, Sol\u266f e La\u266f. Le assegnazioni effettive dei suoni sono visibili nel diagramma seguente:\nUn espediente analogo esiste per le tastiere con il Do al posto del Sol. Secondo Trevor Pinnock l'ottava corta \u00e8 caratteristica degli strumenti del XVI secolo. Pinnock aggiunge che \u00abl'ottava spezzata, invece, era usata soprattutto nella seconda met\u00e0 del XVII secolo, quando erano richieste molte alterazioni nel basso\u00bb.\nOttava bassa viennese.\nLe ottave corte e spezzate non solo sopravvissero, ma vennero sviluppate in diversi modi, il principale dei quali \u00e8 il cosiddetto modo viennese. L'ottava bassa viennese (in tedesco, \"Wiener Bass-oktave\") si svilupp\u00f2 nella seconda met\u00e0 del XVIII secolo. Gerlach cos\u00ec descrive queste tastiere: \u00abLe note che conducono al Fa della prima ottava sono alloggiate in tasti \"scalati\" dal Do al Do successivo; solo Fa\u266f e Sol\u266f e Do\u266f e Mi\u266d continuano a essere omessi\u00bb.\nGli studiosi Maunder e Maunder (che usano il termine \"ottava corta spezzata multipla\") osservano che l'ottava bassa viennese necessitava corde insolitamente spesse per le note del basso. Joseph Haydn pu\u00f2 essere il compositore pi\u00f9 conosciuto fra quelli che scrissero per l'ottava bassa viennese (le sue opere per tastiera erano destinate a essere suonate al clavicembalo e non al pianoforte fino al 1770 circa). Il suo \"Capriccio in Sol sulla canzone Acht Sauschneider m\u00fcssen sein\" H. XVII: 1 del 1765 \u00e8 chiaramente composto per un clavicembalo dotato di ottava bassa viennese. Il brano termina con un accordo in cui la mano sinistra deve suonare un Sol basso, un Sol dell'ottava sopra e un Si due ottave sopra. Nelle tastiere moderne suonare queste note con una sola mano \u00e8 impossibile, ma con il metodo dell'ottava bassa viennese \u00e8 possibile senza difficolt\u00e0.\nIl basso viennese, tuttavia, presto pass\u00f2 di moda. Quando il capriccio di Haydn venne pubblicato, nel 1780, l'editore incluse alcune note alternative per gli strumenti sprovvisti di ottava bassa viennese, presumibilmente per soddisfare le esigenze degli acquirenti che possedevano un clavicembalo o un pianoforte con la scala cromatica ordinaria. Tuttavia, stando ad alcuni annunci pubblicitari di strumenti musicali, le tastiere con l'ottava bassa viennese vennero costruite almeno fino al 1795."}
{"id": "2785318", "revid": "838137", "url": "https://it.wikipedia.org/wiki?curid=2785318", "title": "Stereoscopia naturale", "text": "La stereoscopia naturale \u00e8 la riproduzione fotografica stereoscopica della realt\u00e0 creata utilizzando due punti di ripresa aventi la medesima distanza interpupillare di quella umana (5,5-7,5\u00a0cm). La stereoscopia naturale \u00e8 ci\u00f2 a cui tende normalmente la riproduzione stereoscopica, salvo in quei casi in cui la ricerca di una diversa profondit\u00e0 \u00e8 richiesta per fini di intrattenimento o scientifici.\nCaratteristiche.\nLa stereoscopia naturale tende a simulare la visione binoculare umana e, comunemente, si realizza scattando due fotografie di un oggetto con uno spostamento laterale (\"base di ripresa\") della macchina fotografica di 6\u20137\u00a0cm, o servendosi di una fotocamera stereoscopica munita di due obiettivi posti alla distanza di 6\u00a0cm.\nIn realt\u00e0 si tratta di pura teoria e si sconfina sempre nella stereoscopia artificiale, infatti:\nLa stereoscopia naturale ci fornisce l'effetto della tridimensionalit\u00e0 solo per oggetti molto vicini, mentre per l'osservazione tridimensionale di oggetti lontani rimane indispensabile il ricorso alla stereoscopia artificiale.\nVisione binoculare.\nIl termine viene utilizzato da altre fonti per identificarlo con la comune visione binoculare umana, classificando invece la stereoscopia artificiale come una qualsiasi tecnica di creazione di una immagine stereoscopica, rendendola quindi un sinonimo della stereoscopia stessa."}
{"id": "2785319", "revid": "135491", "url": "https://it.wikipedia.org/wiki?curid=2785319", "title": "Grandi magazzini (film 1939)", "text": ""}
{"id": "2785326", "revid": "29478", "url": "https://it.wikipedia.org/wiki?curid=2785326", "title": "Valerio Catullo", "text": ""}
{"id": "2785331", "revid": "767487", "url": "https://it.wikipedia.org/wiki?curid=2785331", "title": "Isaac Vorsah", "text": ""}
{"id": "2785333", "revid": "599013", "url": "https://it.wikipedia.org/wiki?curid=2785333", "title": "Karim A\u00eft-Fana", "text": "Carriera.\nClub.\nEsordisce nella squadra nel 2006 e viene impiegato come titolare durante la sofferta permanenza nella Ligue 2 fino al 2009.\nGioca da titolare anche la stagione 2009/2010, dove viene eletto miglior giovane dell'anno davanti a un talentuosissimo Eden Hazard.\nLa stagione 2010-2011 rappresenta per lui un buon periodo: colleziona un buon numero di presenze in compionato e esordisce in Europa League con 2 presenze.\nLa stagione successiva \u00e8 per lui in parte negativa: viene impiegato poco perch\u00e9 l'allenatore Ren\u00e9 Girard preferisce a lui l'ala John Utaka e Souleymane Camara, ma nel contempo vince il campionato e ha il merito di segnare il gol decisivo al 94\u00ba che di fatto assicura 3 punti in pi\u00f9 sul milionario Paris Saint-Germain e la conquista dello scudetto nella partita contro il LOSC Lille.\nLa stagione successiva, pur giocando pochissimo, \u00e8 positiva per il suo esordio in Champions League, dove gioca 2 partite e segna un gol.\nNazionale.\nHa esordito in nazionale nella partita Gambia-Marocco, terminata con il risultato di 1-1."}
{"id": "2785334", "revid": "108554579", "url": "https://it.wikipedia.org/wiki?curid=2785334", "title": "Glanford Park", "text": "Il Glanford Park \u00e8 uno stadio di calcio situato a Scunthorpe, North Lincolnshire, Inghilterra ed \u00e8 la sede attuale del club di Football League Championship Scunthorpe United F.C.. \u00c8 lo stadio pi\u00f9 piccolo per capacit\u00e0 nella Football League Championship 2009-2010. Il Glanford Park fu aperto nel 1988 per un costo di costruzione di \u00a3 2,5 milioni e per un totale di 9.088 posti.\nStoria.\nLo Scunthorpe inizialmente giocava all'Old Showground, che si trovava verso il centro della citt\u00e0, sulla Doncaster Street. Dopo che la squadra si trasfer\u00ec, l'Old Showground fu demolito e sostituito da un supermercato, che \u00e8 stato successivamente venduto nel 2004.\nIl Glanford Park \u00e8 situato nella periferia di Scunthorpe, vicino all'autostrada M181. Il nome Glanford Park deriva dal suo finanziamento da parte della allora consiglio di Glanford, prima che il North Lincolnshire diventasse un'entit\u00e0 autonoma. Quando fu completato, fu il primo nuovo stadio costruito in Inghilterra da 43 anni e fu inaugurato da Margaret Thatcher."}
{"id": "2785335", "revid": "729019", "url": "https://it.wikipedia.org/wiki?curid=2785335", "title": "MGM Records", "text": "MGM Records \u00e8 stata un'etichetta discografica lanciata nel 1946 dalla casa cinematografica Metro-Goldwyn-Mayer con lo scopo di distribuire le colonne sonore dei film prodotti dalla major (prettamente film musicali).\nIl primo presidente \u00e8 stato Leonard George/Lennie/ Hayton, all'epoca marito della cantante e ballerina afroamericana Lena Horne, la quale non ha mai n\u00e9 firmato n\u00e9 inciso per la major.\nSolo intorno agli anni settanta si \u00e8 caratterizzata come un'etichetta per una produzione musicale prettamente pop.\nNel 1972, la MGM Records \u00e8 stata venduta alla Polygram, che cerc\u00f2 di salvarla, ma senza successo.\nStoria.\nIl primo album discografico con una colonna sonora pubblicato dalla MGM Records \u00e8 stato quello relativo a \"Till the Clouds Roll By\", basato sulla vita del compositore Jerome Kern. Originariamente il disco fu pubblicato a 78 giri. Come peraltro poi accaduto in altre fra le prime produzioni discografiche MGM Records, venivano utilizzati solo otto brani musicali del film.\nPerch\u00e9 la resa sonora dei brani fosse valida e potesse coprire egregiamente entrambi i lati del disco, e in considerazione del fatto che ancora non era possibile preregistrare su nastro magnetico, il materiale sonoro veniva sottoposto a un notevole lavoro di edizione e modifica prima di poter giungere alla realizzazione di una copia master finale. Va detto, quindi, che in considerazione di questi limiti tecnici non sempre il suono finale ottenuto era ottimale, sia pure in considerazione dell'epoca in cui veniva trattato.\nDa rilevare che la MGM, sotto la direzione del maestro Winterhalter \u00e8 stata la prima label \"bianca\" a ingaggiare un artista afroamericano: il cantante e musicista Billy Eckstine, nel 1947, tenendolo sotto contratto sette anni e vendendo oltre venti milioni di dischi, in quanto proprio dal 1947 al 1954 Eckstine era considerato il migliore cantante statunitense, primeggiando nelle classifiche Down Beat, Billboard e Metronome Star, dopo che nel 1946 era stato premiato dalla Esquire come l'Astro nascente del canto pop e jazz.\nArtisti.\nQuesti alcuni degli artisti che hanno inciso per l'etichetta:"}
{"id": "2785339", "revid": "7", "url": "https://it.wikipedia.org/wiki?curid=2785339", "title": "Eric Burdon &amp; The Animals", "text": ""}
{"id": "2785343", "revid": "55935", "url": "https://it.wikipedia.org/wiki?curid=2785343", "title": "Accademia filarmonica romana", "text": ""}
{"id": "2785348", "revid": "183114", "url": "https://it.wikipedia.org/wiki?curid=2785348", "title": "Cesare De Sanctis", "text": "Biografia.\nMusicista colto, si laure\u00f2 in lettere e filosofia all'universit\u00e0 di Roma e studi\u00f2 musica alla scuola del compositore Raffaele Muti Papazzurri (1801-1858), fondatore fra l'altro dell'Accademia Filarmonica Romana (AFR). Si mise in evidenza come compositore gi\u00e0 nel 1850 con una \"Messa in do minore\": nel 1853 fu pertanto accolto nell'Accademia di Santa Cecilia dove nel 1860 divenne esaminatore degli organisti. Nel 1855 fu uno dei musicisti che si prodigarono presso la Sacra congregazione per gli Studi per l'istituzione di una nuova societ\u00e0 musicale simile all'AFR, la quale era stata disciolta nel 1849 per difficolt\u00e0 di ordine economico. L'iniziativa si concretizz\u00f2 nella ricostituzione dell'Accademia Filarmonica Romana (4 gennaio 1856); nel primo concerto della rinata AFR venne eseguita una \"Sinfonia per orchestra\" del De Sanctis.\nNel 1859 De Sanctis fu maestro di cappella della Basilica di San Giovanni Battista dei Fiorentini. In questo periodo inizi\u00f2 a collaborare con l'impresario Vincenzo Jacovacci, gestore dei due principali teatri romani, l'Apollo e l'Argentina. Oltre al melodramma, De Sanctis, stimolato anche dalla presenza di Franz Liszt a Roma, si adoper\u00f2 anche per la diffusione della musica strumentale in Italia. Assieme a Sgambati e Pinelli prese parte alla fondazione del Liceo di Santa Cecilia e della \"Societ\u00e0 orchestrale romana\" impegnata nella diffusione della musica sinfonica in Italia.\nNel 1877 ottenne la cattedra al neocostituito \"Liceo musicale di S. Cecilia\", dove insegn\u00f2 armonia, contrappunto e fuga dal 1877 fino al 1915, quando ormai era ultranovantenne. Dall'esperienza didattica nacquero alcuni trattati fra cui l'importante \"La polifonia nell'arte moderna\", pubblicato la prima volta nel 1888, ristampato pi\u00f9 volte fino al 1994 e premiato a Bologna nel 1889. Si tratta di un'opera fondamentale: De Sanctis innov\u00f2 la didattica della composizione musicale inserendo riferimenti alle tendenze della musica tardo-romantica, prestando attenzione alle combinazioni dissonanti, alla modulazione e all'armonia enarmonica, rimanendo tuttavia sempre nell'ambito della tonalit\u00e0.\nGli \u00e8 dedicata la Biblioteca di Albano Laziale"}
{"id": "2785352", "revid": "1878557", "url": "https://it.wikipedia.org/wiki?curid=2785352", "title": "Cantone di Palmares", "text": "Il cantone di Palmares \u00e8 un cantone della Costa Rica facente parte della provincia di Alajuela.\nGeografia antropica.\nSuddivisioni amministrative.\nIl cantone \u00e8 suddiviso in 7 distretti:"}
{"id": "2785354", "revid": "287204", "url": "https://it.wikipedia.org/wiki?curid=2785354", "title": "Ottava spezzata", "text": ""}
{"id": "2785355", "revid": "106990", "url": "https://it.wikipedia.org/wiki?curid=2785355", "title": "Ottava scavezza", "text": ""}
{"id": "2785359", "revid": "767487", "url": "https://it.wikipedia.org/wiki?curid=2785359", "title": "Presentimento (film)", "text": "Presentimento \u00e8 un film del 1956 diretto da Armando Fizzarotti.\nTrama.\nA Napoli, Massimo, fidanzato con la figlia della marchesa De Angelis, si innamora di Mariella, di famiglia modesta. La marchesa convince Massimo ad abbandonare Mariella e a sposare la figlia; dal matrimonio nasce la piccola Mariellina, ma Massimo rimane vedovo. Mariella, insegnante, viene trasferita a Salerno e porta con s\u00e9 suo nipote Massimino. Massimino e Mariellina sono compagni di classe e diventano amici. In questo modo Massimo scopre che in realt\u00e0 Massimino \u00e8 suo figlio, e si riconcilia con Mariella.\nProduzione.\nIl film rientra nel filone dei melodrammi sentimentali, comunemente detto \"strappalacrime\", in voga in quel periodo tra il pubblico italiano, in seguito ribattezzato dalla critica con il termine \"neorealismo d'appendice\".\nIl film venne prodotto dalla S.P.I.C. di Gilberto Carbone e distribuito nelle sale dalla Titanus.\nDistribuzione.\nLa pellicola venne distribuita nel circuito cinematografico italiano il 22 dicembre del 1956."}
{"id": "2785364", "revid": "76963", "url": "https://it.wikipedia.org/wiki?curid=2785364", "title": "Minori Matsushima", "text": "Attualmente lavora per Aoni Production.\n\u00c8 nota per aver doppiato Candy White in Candy Candy e Sayaka Yumi in Grande Mazinga e Mazinga Z."}
{"id": "2785365", "revid": "57496975", "url": "https://it.wikipedia.org/wiki?curid=2785365", "title": "Eurasia (rivista)", "text": ""}
{"id": "2785366", "revid": "1982", "url": "https://it.wikipedia.org/wiki?curid=2785366", "title": "Johannes Quasten", "text": "Cattolico, \u00e8 stato studioso di patristica.\nBiografia.\nJohannes Quasten studi\u00f2 teologia cattolica all'Universit\u00e0 di M\u00fcnster, in Vestfalia. Nel 1926 venne ordinato sacerdote e l'anno successivo ottenne la laurea con la tesi \"Musica e canto negli antichi culti pagani e nei primi anni del Cristianesimo\". Successivamente si spost\u00f2 a Roma per proseguire gli studi all'Istituto Pontificio di Archeologia Cristiana per due anni (fino al 1929), continuando a servire la Chiesa come parroco. Nel 1931 ritorn\u00f2 in Renania per ricoprire la cattedra di Teologia all'universit\u00e0, ma dopo i primi scontri con il nazismo fece ritorno a Roma. \nNel 1938, grazie all'intercessione del cardinale Eugenio Pacelli (il futuro Papa Pio XII), si trasfer\u00ec negli Stati Uniti dove continu\u00f2 la sua ricerca nella Catholic University of America di Washington fino al 1970, anno in cui gli venne riconosciuta la Cattedra Onoraria di Teologia Cattolica all'Universit\u00e0 di Friburgo.\nLa Catholic University concede un \u00abJohannes Quasten Award\u00bb. Nel 2014, per esempio, la medaglia \u00e8 stata assegnata al cardinal Walter Kasper."}
{"id": "2785367", "revid": "63756", "url": "https://it.wikipedia.org/wiki?curid=2785367", "title": "Dissing + Weitling", "text": ""}
{"id": "2785368", "revid": "1243", "url": "https://it.wikipedia.org/wiki?curid=2785368", "title": "Ferrovia Alessandria-San Giuseppe di Cairo-Savona", "text": ""}
{"id": "2785372", "revid": "1865216", "url": "https://it.wikipedia.org/wiki?curid=2785372", "title": "Chiyoko Kawashima", "text": " Si \u00e8 ritirata dal doppiaggio nel 2001."}
{"id": "2785376", "revid": "113853055", "url": "https://it.wikipedia.org/wiki?curid=2785376", "title": "Tasto spezzato", "text": "Con tasto spezzato (o tasto scavezzo) si intende una particolare caratteristica, ormai in disuso, presente sulla tastiera di alcuni clavicembali, clavicordi e organi.\nFunzionamento.\nSi tratta di un tasto diviso in due, con una parte anteriore separata dalla parte posteriore, ognuna delle quali pu\u00f2 essere premuta indipendentemente dall'altra. I tasti spezzati erano quelli delle note alterate (Do\u266f, Re\u266f, Fa\u266f, Sol\u266f e la\u266f) presenti sulle tastiere moderne (in un pianoforte attuale questi sono detti \"tasti neri\", ma, un tempo, questi tasti erano spesso colorati diversamente).\nI tasti spezzati servivano a due scopi:\nCostruttivamente, l'esistenza di tasti spezzati non riguarda solo la tastiera: nel clavicembalo e nel clavicordo il tasto spezzato corrisponde a due corde distinte (nel clavicembalo ogni tasto agisce in realt\u00e0 su due o tre corde, che devono tutte essere raddoppiate in corrispondenza dei tasti spezzati); similmente, nell'organo tutte le canne relative a un singolo tasto devono essere raddoppiate, il che rende la costruzione di strumenti con tasti spezzati assai pi\u00f9 complessa e dispendiosa. Gli strumenti di questi tipo sono quindi poco frequenti e in essi i tasti spezzati si trovano generalmente solo in corrispondenza di Sol\u266f e Mi\u266d, i due tasti le cui coppie enarmoniche ricorrevano con pi\u00f9 frequenza.\nIn Italia, gli strumenti pi\u00f9 celebri provvisti di tasti spezzati sono i due organi monumentali della basilica di San Petronio a Bologna, dei quali l'uno, costruito da Lorenzo da Prato, risale al 1475 ed \u00e8 il pi\u00f9 antico organo italiano pervenutoci (sebbene abbia subito rimaneggiamenti nei secoli, tanto che di originale resta solo parte del materiale fonico e la cassa in stile gotico), mentre l'altro (anche questo conservato parzialmente nello stato originale) fu costruito da Baldassarre Malamini nel 1596."}
{"id": "2785379", "revid": "438678", "url": "https://it.wikipedia.org/wiki?curid=2785379", "title": "La locanda delle ombre", "text": "La locanda delle ombre (titolo alternativo: Non ho ucciso!) \u00e8 un film del 1923 diretto da Baldassarre Negroni e Ivo Illuminati.\nTrama.\nAbbandonato fin dall'infanzia da una famiglia aristocratica, Tom frequenta un equivoco locale parigino dei bassifondi. Accusato innocentemente di un brutale assassinio viene salvato dal patibolo da una straniera che, dopo una serie di emozionanti episodi, si rivela essere la madre alla quale era stato sottratto da bambino.\nCritica.\nA. Bruno in \"Il Roma della domenica\" del 10 gennaio 1924: \u00ab Siamo in pieno dramma avventuroso. Luciano Doria vuol cimentarsi in tal genere di produzione per il quale ha mostrato, per\u00f2, almeno finora, scarsa capacit\u00e0. S'inizia \"La locanda delle ombre\", con la presentazione di varii personaggi, tracciati con mano sapiente, abitatori e frequentatori della trista locanda. Il dramma si snoda fra quantit\u00e0 di circostanze impreviste e di vicende strane. L'imprevisto. Ecco la malattia dei soggettisti italiani, che non vogliono convincersi quanto e come sia difficile coltivare il genere avventuroso dopo che gli americani hanno fatto prodigi. Hesperia - sempre affascinante e avvincente per la sua dolce e morbida bellezza - non possiede temperamento artistico adatto per simili interpretazioni ed evidentemente essa ha dovuto compiere uno sforzo per rendere con l'abituale sua scrupolosit\u00e0 e precisione la parte della contessa Lavalli\u00e8re. Discreta Pauline Polaire, bene Margot Pellegrinetti e Lido Manetti, ottimo Franz Sala, attore che possiede una maschera efficacissima e che nel suo ruolo \u00e8 fra i migliori artisti\nesistenti oggi in Italia. Una caratteristica, intonata \"mise en sc\u00e8ne\" ed una fotografia instabile, a volte buona, a volte incerta \u00bb."}
{"id": "2785388", "revid": "116034776", "url": "https://it.wikipedia.org/wiki?curid=2785388", "title": "Pala di San Cassiano", "text": "La Pala di San Cassiano \u00e8 un dipinto olio su tavola (115x65 cm pannello centrale, 55,9x35 pannello sinistro e 56,8x35,6 pannello destro) di Antonello da Messina, datata 1475-1476 e conservata nel Kunsthistorisches Museum di Vienna. La pala, sebbene gravemente mutilata, fu un vero e proprio spartiacque nella pittura veneta del Quattrocento tra vecchio e nuovo, introducendo alcune caratteristiche che divennero costanti nella produzione successiva.\nStoria.\nIl nome della pala deriva dalla chiesa veneziana di San Cassiano a cui era originariamente destinata. Venne commissionata da Pietro Bon ed ebbe un dirompente successo tra i colleghi veneti, sia per l'uso, fino ad allora piuttosto inconsueto, dei colori a olio, sia per l'innovativa composizione.\nDescrizione e stile.\nDella grande pala d'altare, una Sacra conversazione, restano oggi solo la Vergine sul trono rialzato e quattro santi a mezzo busto: san Nicola di Bari, santa Maria Maddalena, sant'Orsola e san Domenico. In origine ve ne erano quattro per parte, tra cui san Giorgio e san Sebastiano. \nDerivata pare da un'altra pala d'altare di Giovanni Bellini nella chiesa dei Santi Giovanni e Paolo (perduta, ma nota da un'incisione di Francesco Zanotto), l'opera era caratterizzata da un maggior respiro compositivo, calibrato con grande cura, con i santi meno serrati e disposti a semicerchio attorno all'alto seggio della Vergine, inserito a sua volta in una sobria ambientazione architettonica. Si creava cos\u00ec un andamento di tipo piramidale in cui le figure appaiono perfettamente a loro agio con grande naturalezza. La novit\u00e0 pi\u00f9 stupefacente era data per\u00f2 dagli effetti atmosferici creati dalla luce, che unificano l'opera con toni caldi e rendono pi\u00f9 naturale la rappresentazione: il lume dorato inonda le figure, restituendo con scioltezza i vari dettagli e i rapporti spaziali tra le figure.\nAccanto a una sintesi geometrica di alcuni brani, come il corpo della Vergine, si incontrano virtuosismi prospettici, come il volto della Vergine e il libro con tre palle d'oro retto da san Nicola (allusione all'episodio in cui le regal\u00f2 a tre fanciulle povere perch\u00e9 avessero la dote per sposarsi), e si sposano inoltre con sottigliezze ottiche della pittura fiamminga."}
{"id": "2785392", "revid": "122246", "url": "https://it.wikipedia.org/wiki?curid=2785392", "title": "Campionato africano di pallavolo femminile Under-20", "text": "Il campionato africano di pallavolo femminile Under-20 \u00e8 una competizione pallavolistica, organizzata dalla CAVB, per squadre nazionali africane, riservata a giocatrici con un'et\u00e0 inferiore di 20 anni."}
{"id": "2785395", "revid": "110157", "url": "https://it.wikipedia.org/wiki?curid=2785395", "title": "Ethephon", "text": "L'ethephon \u00e8 uno dei regolatori della crescita vegetale pi\u00f9 usati.\nViene trasformato dalle piante in etilene, un potente ormone vegetale.\nViene largamente usato su piante di grano, caff\u00e8, tabacco, cotone e riso, al fine di aiutare i frutti delle piante a raggiungere la maturazione pi\u00f9 rapidamente."}
{"id": "2785399", "revid": "767487", "url": "https://it.wikipedia.org/wiki?curid=2785399", "title": "The Losers (film)", "text": "The Losers \u00e8 un film del 2010 diretto da Sylvain White, adattamento cinematografico dell'omonimo fumetto DC/Vertigo.\nTra gli interpreti principali del film figurano Jeffrey Dean Morgan, Zoe Saldana, Chris Evans, Idris Elba e Jason Patric.\nTrama.\nDopo essere stato inviato in una missione suicida in Bolivia, un gruppo di soldati, appartenenti all'\u00e9lite delle forze speciali, dichiara guerra alla CIA, vendicandosi dell'Agenzia che ha cercato di \"eliminarli\" e del mandante, un misterioso e potente nemico conosciuto semplicemente come Max.\nProduzione.\nNel 2007 la Warner Bros. annunci\u00f2 la realizzazione di un adattamento cinematografico del fumetto \"The Losers\", basato su una sceneggiatura di Peter Berg e James Vanderbilt per la regia di Tim Story.\nNel 2008 la rivista \"Variety\" riport\u00f2 come la regia del film fosse stata affidata al francese Sylvain White, con il finanziamento della Dark Castle Entertainment e della Silver Pictures di Joel Silver.\nNei primi mesi del 2009 viene annunciato il cast del film, a febbraio Jeffrey Dean Morgan viene ingaggiato per il ruolo di Clay, il leader del gruppo, a marzo viene confermato che Columbus Short interpreter\u00e0 Pooch, Idris Elba Roque e Zoe Saldana Aisha. Infine si sono aggiunti Chris Evans nel ruolo di Jensen, \u00d3scar Jaenada in quello di Cougar e Jason Patric nei panni di Max, il nome di Patric \u00e8 stato comunicato nell'agosto 2009.\nLa Warner Bros. ha avviato la produzione nel giugno 2009 con l'intenzione di distribuire il film nelle sale il 9 aprile 2010. Le riprese sono iniziate a Porto Rico nel mese di luglio.\nDistribuzione.\nIl primo trailer del film \u00e8 stato distribuito il 30 gennaio 2010. Come previsto dagli accordi con la Warner Bros. il film \u00e8 uscito nelle sale statunitensi il 23 aprile 2010 mentre in quelle italiane il 23 luglio 2010."}
{"id": "2785401", "revid": "767487", "url": "https://it.wikipedia.org/wiki?curid=2785401", "title": "Il fornaretto di Venezia (film 1923)", "text": "Il fornaretto di Venezia \u00e8 un film del 1923 diretto da Mario Almirante, su libera ispirazione dall'omonima leggenda veneziana.\nTrama.\nAnno Domini 1507, Venezia: il giovane fornaio Pietro Faciol, durante il giro mattutino per la consegna del pane, trova un uomo riverso in un viottolo. Si tratta del corpo senza vita del conte Alvise Guoro, assassinato. Il giovane, credendo che sia ancora vivo, cerca di soccorrerlo, ma intanto si imbratta del suo sangue. Quando giungono le guardie viene arrestato e accusato di omicidio. Contro di lui si scatena anche una speculazione politica, presentandolo come il vendicatore popolano verso la nobilt\u00e0. A sorpresa per\u00f2, Lorenzo Barbo, nobile e cugino del Guoro, assume la difesa del Faciol, attirandosi le ire del patriziato. Le indagini condotte da Lorenzo e dalla sua amante portano alla certezza che l'omicida sia il conte Stucchi, con la complicit\u00e0 addirittura della moglie di Lorenzo, Clemenza. Il lavoro di Lorenzo non viene per\u00f2 preso in considerazione dalle autorit\u00e0 e nemmeno il suo estremo tentativo di salvare il povero fornaretto: quello di autoaccusarsi dell'omicidio. Per il giovane Faciol non c'\u00e8 scampo: verr\u00e0 torturato e giustiziato.\nProduzione.\nTratto dal romanzo \"Il Fornaretto\" (1846) di Francesco Dall'Ongaro, pi\u00f9 volte portato sul grande schermo. Questa versione muta, presentata anche come \"La storia del fornaretto di Venezia\" o \"Il povero fornaretto di Venezia\", fu uno dei pi\u00f9 notevoli successi dell'annata 1923 e ripresentato ininterrottamente fino alla fine del periodo del cinema muto. La censura, che si preoccup\u00f2 molto delle scene macabre del film chiedendo la soppressione di varie parti, concesse il \"visto\" n. 17887 il 28 febbraio 1923.\nCritica.\nEdgardo Rebizzi in \"L'Ambrosiano\" del 31 marzo 1923: \u00ab Con augurale simpatia salutiamo oggi \"Il fornaretto di Venezia\", lavoro fatto dopo la famosa crisi, lavoro che ci viene come annunciatore di una nuova cinematografia nazionale, rinata e ravveduta. [...] Un ottimo lavoro, fatto senza spreco, ma anche senza meschinit\u00e0, un lavoro eccezionale non per merito di monumenti di cartapesta o di contorsionismi di qualche donna troppo celebre, ma per l'intelligenza, la potenza, la drammaticit\u00e0 che il realizzatore ha saputo infondere negli elementi eterogenei del film tanto da trarne un'armonia sobria ed efficace. [...] Nell'interpretazione \u00e8 degno di particolare nota. come sempre, Amleto Novelli. il quale ha ricevuto in questo lavoro la consacrazione della sua fama di nostro migliore attore drammatico \u00bb.\nDionisio in \"La vita cinematografica\" del 15 aprile 1923: \u00ab[...] La vicenda \u00e8 quanto mai ricca di elementi drammatici ed emotivi; e poteva tralignare nell'enfasi pi\u00f9 grottesca del melodramma dozzinale o del drammaccio plateale, nuocendo al film, se Mario Almirante, con squisito temperamento d'artista. non avesse saputo contenere la ricostruzione e l'esecuzione in una sobriet\u00e0 che non \u00e8 scarsezza di fantasia, ma eleganza e finezza d'arte. Storia o leggenda, il dramma d'amore e il dramma giudiziario si ricostruiscono con senso di verit\u00e0 e di vita, si sviluppano in una misura pregevole. Non \u00e8 stato dimenticato il carattere eminentemente popolare della favola stessa [...]. E l'azione diventa centro e base del lavoro, \u00e8 tutto il lavoro, mentre la pi\u00f9 seducente delle cornici, Venezia, con i suoi canali silenziosi e la sua laguna placida, con i suoi palazzi\ne le sue calli, con le sue feste e con i suoi giardini, la inquadra. Insomma, la materia truculenta di questo dramma giudiziario, si nobilita in materia d'arte e diventa fresca e malleabile. [...] Alberto Collo ha superato ogni previsione, ha superato se stesso, rompendo finalmente la tradizione delle figure da lui impersonate fino ad oggi, tanto sono ingenue e giovanili le sue espressioni di innamorato felice e bonariamente geloso, quanto piene di dolore e di spasimo, di mortale angoscia e di prostrazione, dopo la tortura e dopo il crollo del suo sogno [...]\u00bb."}
{"id": "2785402", "revid": "1573940", "url": "https://it.wikipedia.org/wiki?curid=2785402", "title": "Golpayegan", "text": "Golpayegan o Golp\u0101yeg\u0101n, (persiano \u06af\u0644\u067e\u0627\u06cc\u06af\u0627\u0646) \u00e8 il capoluogo dello shahrest\u0101n di Golpayegan, circoscrizione Centrale, nella Provincia di Esfahan, situata a circa 145 chilometri di distanza da Isfahan.\nGolpayegan, secondo il censimento del 2006, ha una popolazione di 47.849 abitanti. \u00c8 un centro artigianale e industriale noto per i tappeti e per i lavori di intaglio del legno."}
{"id": "2785405", "revid": "114265564", "url": "https://it.wikipedia.org/wiki?curid=2785405", "title": "Effetti speciali digitali", "text": "Gli effetti visivi, in inglese \"Digital Visual Effects\", sono una moderna e recente espressione artistica multidisciplinare, relativa al metodo con cui, mediante l'utilizzo di potenti computer e relativi software dedicati, si crea, attraverso la implementazione analogico/digitale e successivo riversamento in pellicola o in video, l'illusione ottica in grado di dare il senso della realt\u00e0 di ambientazioni, scene, personaggi, animali principalmente in campo cinematografico e televisivo.\nUtilizzo.\nCon questa nuova forma d'arte si \u00e8 in grado quindi di integrare, o di realizzare nella totalit\u00e0, la scenografia dei film, ricostruendo dei veri e propri set virtuali, e potendo liberare cos\u00ec la creativit\u00e0 e la fantasia di scrittori e registi, e risolvendo in parte l'importante problema dei costi, solitamente molto elevati per produzioni di altissimo livello. Nella maggior parte dei casi, si ha l'opportunit\u00e0 inoltre di ricostruire scene ad alto rischio o praticamente impossibili da realizzare nella realt\u00e0, per poter produrre film di fantascienza e ad alto contenuto spettacolare anche in versione 3D. Una delle possibilit\u00e0 infinite di questo settore \u00e8 quella per esempio di riportare in vita nella finzione personaggi o attori deceduti, come \u00e8 successo con il film il Corvo, dove l'attore Brandon Lee \u00e8 morto per un tragico errore durante le riprese praticamente alla fine del film, per cui la produzione \u00e8 stata costretta cos\u00ec a ricorrere alle tecniche digitali per poterlo completare. In pratica tutti i film al top delle classifiche di incassi degli ultimi anni, nonch\u00e9 molti dei film annunciati e di prossima uscita, ora in post-produzione, sono stati realizzati con ampio uso di effetti speciali digitali.\nEsempio.\nTale procedura \u00e8 divenuta un fondamentale ed importante settore dell'industria delle arti visive e cinematografiche ed \u00e8 ovviamente in continua evoluzione e sviluppo di pari passo con il potenziamento delle risorse informatiche di hardware e software. Per citare un esempio l'ultima versione del film Avatar, distribuito in Italia a gennaio del 2010, \u00e8 stato realizzato grazie al grande sviluppo delle moderne tecnologie informatiche e delle competenze acquisite in questo particolare ed avanzato settore, dando la possibilit\u00e0 di creare un prodotto di altissimo livello fantascientico altrimenti non ottenibile sino a pochi anni fa.\nMultidisciplinarit\u00e0.\nIn questo particolare settore del cinema sono racchiuse molteplici competenze e tecnologie. Iniziando dal campo artistico con il disegno, la pittura e la scultura, attraverso l'informatica con l'utilizzo di potenti hardware e relativi software di fotoritocco e animazione e dei pi\u00f9 speciali e complessi 3D Studio Max e Maya, si passa nel campo della fotografia e della video/cine-ripresa e montaggio cinematografico per arrivare infine alla sceneggiatura, scenografia e regia. A tutto questo si affiancano costantemente le capacit\u00e0 artigianali tipiche del cinema quali quelle di elettricisti, costumisti, truccatori, stuntmen, maestri d'armi e cos\u00ec di tutte le figure con relative tecniche che normalmente contribuiscono alla produzione e postproduzione di un film. Il tutto deve essere quindi gestito sapientemente dagli operatori ai computer e supercomputer necessari per gestire il tutto, seguendo le linee guida del copione e le esigenze di registi e produttori.\nSociet\u00e0.\nLe societ\u00e0 pi\u00f9 famose e conosciute e premiate in questo campo sono la \"Industrial Light &amp; Magic\" di George Lucas, la DreamWorks Animation di Steven Spielberg e la \"Weta Digital\" di Peter Jackson. George Lucas \u00e8 stato il precursore degli effetti speciali digitali, fondando la ILM proprio per la necessit\u00e0 che aveva di realizzare la epica trilogia di \"Guerre stellari\" (\"Star Wars\"), e poter infine, quando le tecnologie informatiche finalmente sono migliorate col tempo, realizzare le sceneggiature secondo la sua visione, rieditando in parte il film e realizzando la special edition della trilogia con molte delle scene rifatte con la computer grafica animata. Dalle sue esperienze si sono parallelamente sviluppate le produzioni della gran parte dei film di ultima generazione.\nPremi.\nPer questa specialit\u00e0 esistono diversi premi a livello internazionale. Attualmente in ambito cinematografico e televisivo tale settore viene accorpato con quello degli effetti speciali, ed il pi\u00f9 ambito premio del cinema, il premio Oscar, dedicato a questa categoria \u00e8 assegnato da anni da artisti che hanno contribuito alla realizzazione di film con la tecnica della computer grafica animata e della realt\u00e0 virtuale. Altro importante premio, anche perch\u00e9 specifico, \u00e8 il \"Visual Effects Society Award\".\nPersonaggi.\nTra i pi\u00f9 conosciuti talenti di questo settore, figurano Dennis Muren, Joe Letteri e John Dykstra, pluripremiati con l'Oscar ai migliori effetti speciali. Questi per la loro esperienza e capacit\u00e0 ricoprono generalmente l'incarico di \"Digital Visual Effect supervisors\", in gergo cinematografico anglosassone i \"Supervisori degli effetti speciali digitali\", cio\u00e8 coloro che sovrintendono e sono responsabili di tutta la gestione dei film realizzati con questa metodologia."}
{"id": "2785412", "revid": "25152", "url": "https://it.wikipedia.org/wiki?curid=2785412", "title": "Golp\u0101yeg\u0101n", "text": ""}
{"id": "2785413", "revid": "124475848", "url": "https://it.wikipedia.org/wiki?curid=2785413", "title": "Enrico Casimiro II di Nassau-Dietz", "text": "Biografia.\nEgli succedette, sotto la protezione della madre, al ruolo di statolder di Drenthe, Frisia e Groninga gi\u00e0 ricoperto dal padre, alla morte di quest'ultimo. Nel 1675 la Frisia vot\u00f2 per rendere la carica di Statolder ereditaria per la casata di Nassau-Dietz. Enrico Casimiro II fu cos\u00ec il primo Statolder di Frisia.\nNel 1683 spos\u00f2 la propria cugina, Enrichetta Amalia di Anhalt-Dessau, figlia della sorella della madre. Da questo matrimonio nacquero i seguenti figli:\nAlla sua morte gli successe come Statolder il figlio Giovanni Guglielmo Friso d'Orange-Nassau."}
{"id": "2785416", "revid": "22475", "url": "https://it.wikipedia.org/wiki?curid=2785416", "title": "Liphistius batuensis", "text": "Liphistius batuensis \u00e8 un ragno appartenente al genere Liphistius della famiglia Liphistiidae.\nIl nome del genere deriva dalla radice prefissoide greca , \"lip-\", abbreviazione di , \"lipar\u00f2s\" cio\u00e8 \"unto, grasso\", e dal sostantivo greco , \"ist\u00econ\", cio\u00e8 \"telo, velo\", ad indicare la struttura della tela che costruisce intorno all'apertura del cunicolo.\nIl nome proprio deriva dalla localit\u00e0 di Batu Caves, luogo principale di ritrovamento, nei pressi della citt\u00e0 malese di Kuala Lumpur e dal suffisso latino \"-ensis\", che significa: \"presente, che \u00e8 proprio l\u00ec\".\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nI maschi di questa specie si possono agevolmente distinguere per l'apofisi tegolare corta ed eretta. Le femmine invece come peculiarit\u00e0 rispetto a tutte le altre del genere Liphistius, hanno il \"poreplate\" (area dei genitali femminili interni coperta da una zona priva di pori) corto, largo e pi\u00f9 stretto nella parte mediana.\nIl \"bodylenght\" (lunghezza del corpo senza le zampe), esclusi anche i cheliceri, \u00e8 di 9,6 millimetri nelle femmine. Il cefalotorace \u00e8 di poco pi\u00f9 lungo che largo, circa 6,1 x 5,6 millimetri, \u00e8 di colore marrone chiaro con i margini anteriori e laterali pi\u00f9 scuri. I cheliceri distalmente di colore arancio chiaro e gialli prossimalmente, hanno 10-11 denti al margine anteriore delle zanne. Le zampe sono uniformemente di colore marrone chiaro. L'opistosoma \u00e8 anch'esso pi\u00f9 lungo che largo, circa 4,4 x 3,7 millimetri, \u00e8 di colore marrone chiaro, con gli scleriti e le filiere arancione chiaro. Alcuni esemplari mostrano variazioni con occhi mediani anteriori di diverse dimensioni o addirittura mancanti.\nNell'ambito del genere Liphistius si distinguono due gruppi principali per la morfologia dei genitali interni femminili. Il gruppo di cui fa parte questa specie ha il ricettacolo ventrale stretto occupante una porzione sostanziale della larghezza del \"poreplate\", propriet\u00e0 condivisa con L. malayanus, L. panching, L. tioman e L. johore.\nComportamento.\nCostruiscono cunicoli nel terreno profondi fino a 60 centimetri e tengono chiuso l'ingresso del cunicolo con una \"porta-trappola\" piuttosto rudimentale. Intorno all'apertura tessono 7-8 fili molto sottili e appiccicaticci in modo da accorgersi se qualche preda si sta avvicinando e, approfittando dei momenti in cui vi \u00e8 invischiata, balzano fuori e la catturano. Vivono molti anni anche in cattivit\u00e0.\nDistribuzione.\nRinvenuta nelle localit\u00e0 di Batu Caves, e nelle cave di Templar Park, entrambe nei pressi della capitale Kuala Lumpur, nello Stato malese di Selangor."}
{"id": "2785425", "revid": "287204", "url": "https://it.wikipedia.org/wiki?curid=2785425", "title": "Tereza Marinova", "text": "Biografia.\nAtleta promettente sin da quando era giovane, detiene ancora il record del mondo junior nel salto triplo. Proviene da una famiglia di atleti: il padre, Moncho Marinov, ha stabilito il record bulgaro sugli 800 metri, mentre suo fratello Tsvetomir era una promessa nei 400 metri.\nAlle Olimpiadi di Sydney 2000 si \u00e8 piazzata prima, stabilendo il suo personale con 15,20 metri. Si \u00e8 dedicata anche al salto in lungo, senza ottenere, per\u00f2, grandi risultati. Il suo miglior salto \u00e8 di 6,46 metri."}
{"id": "2785426", "revid": "1243", "url": "https://it.wikipedia.org/wiki?curid=2785426", "title": "Ferrovia Acqui Terme-Savona", "text": ""}
{"id": "2785431", "revid": "287204", "url": "https://it.wikipedia.org/wiki?curid=2785431", "title": "Ritratto di \u00c9mile Bernard", "text": "Il Ritratto di \u00c9mile Bernard, \u00e8 un dipinto a olio su tela (54,5X43,5\u00a0cm) realizzato nel 1886 dal pittore francese Henri de Toulouse-Lautrec. \u00c8 conservato nella Tate Gallery di Londra.\nEra consuetudine tra gli allievi dello stesso studio ritrarsi reciprocamente per esercitazione. Infatti oltre all'amico pittore Bernard, in quel periodo Lautrec ritrasse Gauzi, Van Gogh, Anquetin e Rachou.\nLautrec raffigura Bernard pi\u00f9 come un giovane borghese che come un artista d'avanguardia che \"avrebbe voluto dipingere con la tavolozza degli impressionisti e disegnare come i maestri del Louvre\".\nBernard, descrivendo il ritratto scriveva che Lautrec impieg\u00f2 venti sedute perch\u00e9 non riusciva ad accordare la sua figura con lo sfondo. La base del volto \u00e8 dipinta con un tocco leggero a cui sono state aggiunte delle pennellate profonde grigio-blu. Lo sfondo, al contrario, \u00e8 dipinto con ampie pennellate.\nIl quadro regalato a Bernard, venne acquisito dal mercante Ambroise Vollard che lo vendette alla collezione Arthur Jeffres di Londra, che a sua volta lo lasci\u00f2 nel 1961 in legato alla Tate Gallery."}
{"id": "2785442", "revid": "2118580", "url": "https://it.wikipedia.org/wiki?curid=2785442", "title": "Coppa J.League 1994", "text": "La J.League Cup 1994 o Coppa Yamazaki Nabisco 1994, la Coppa di Lega nipponica di calcio, venne vinta per la terza volta consecutiva dai Verdy Kawasaki.\nA questa competizione hanno preso parte tutte le 14 squadre di J.League 1 e due squadre di J.League 2.\nFormula.\nAlla manifestazione parteciparono 16 squadre che si sfidarono in gare di sola andata a eliminazione diretta."}
{"id": "2785443", "revid": "4506", "url": "https://it.wikipedia.org/wiki?curid=2785443", "title": "Giacinto De Sivo", "text": ""}
{"id": "2785444", "revid": "4506", "url": "https://it.wikipedia.org/wiki?curid=2785444", "title": "Giacinto De' Sivo", "text": ""}
{"id": "2785446", "revid": "339392", "url": "https://it.wikipedia.org/wiki?curid=2785446", "title": "J. League Cup 1994", "text": ""}
{"id": "2785449", "revid": "322321", "url": "https://it.wikipedia.org/wiki?curid=2785449", "title": "Telese Terme", "text": "Telese Terme (fino al 1992 solo Telese) \u00e8 un comune italiano di abitanti della provincia di Benevento in Campania, tra i paesi principali della Valle Telesina.\nGeografia fisica.\nTelese Terme \u00e8 situata al centro della valle Telesina, alla destra del fiume Calore Irpino.\nFa parte della Regione Agraria n.4 - Colline del Calore Irpino inferiore.\nDistante circa 30\u00a0km da Benevento, sorge ai piedi del monte Pugliano, alle cui falde sgorgano delle sorgenti di acqua sulfurea che alimentano gli stabilimenti termali.\nAll'estremit\u00e0 est del comune \u00e8 presente il Lago di Telese.\nStoria.\nDalle origini al terremoto del 1349.\nLe origini di Telese vanno ricercate nella citt\u00e0 romana di Telesia, importante centro che nel 215 a.C. fu riconosciuto \"urbs foederata\" (citt\u00e0 alleata di Roma). I cospicui ruderi di Telesia si possono ancora oggi vedere a pochi chilometri da Telese Terme, nel territorio comunale di San Salvatore Telesino.\nIntorno al X secolo si ha notizia dell'edificazione di una Cattedrale che era sita fuori le mura di Telesia, nella zona dove attualmente sorge Telese Terme (via Roma). Nacque cos\u00ec un borgo fuori le mura di Telesia che si consolid\u00f2 intorno alla Cattedrale, sede del vescovo e dell'antichissima diocesi telesina, risalente al V secolo.\nIl terremoto del 1349 rase al suolo Telesia. Le numerose ed intense scosse, che si protrassero sino al 9 settembre dello stesso anno, provocarono degli episodi di sprofondamento e di sconvolgimento del suolo che originarono stagni, paludi, il Lago, delle emanazioni di anidride carbonica e di anidride solforosa che resero l'aria irrespirabile e la vita quasi impossibile.\nLe mofete nate a seguito del sisma del 1349 furono all'origine dell'abbandono di Telesia. Anche i vescovi abbandonarono la cittadina a causa delle numerose malattie che il clima malsano portava.\nMons. Branca, vescovo dal 1413 al 1453, scrisse che \"aveva sperimentato sempre pi\u00f9 insalubre e micidiale l'aere che, oltre la sua grossezza, erasi renduto assai guasto e corrotto per la esalazione delle mofete e delle acque stagnanti, cui accoppiavasi la umidit\u00e0 cagionata dalle correnti del rio Grassano\".\nNel 1609 il vescovo mons. Giovanni Francesco Leone si rivolse alla Congregazione per i Vescovi chiedendo il definitivo trasferimento delle funzioni episcopali e canonicali da Telese a Cerreto Sannita \"in considerazione che sia i canonici che lo stesso Duca sono d'accordo che ogni ulteriore permanenza stabile a Telese \u00e8 impossibile per lo stato deplorevole della Cattedrale, la malignit\u00e0 dell'aere, la desolazione della citt\u00e0, rimasta senza popolo, l'esistenza perniciosa delle mofete e delle acque stagnanti e paludose e anche perch\u00e9 i canonici, per recarsi a Telese dai vicini paesi, pativan disastri ed erano assaltati per la strada dai ladri i quali si nascondevano nel vicino bosco di monte Pugliano\".\nLa Congregazione diede il suo assenso al trasferimento della diocesi da Telese a Cerreto il 22 maggio 1612.\nLa lenta rinascita.\nTelese, originariamente feudo dei Gaetano, nel 1487 pass\u00f2 ai Lagonessa e nel 1540 ai Caracciolo. Il feudo, ormai disabitato, venne messo all'asta per poi essere acquistato dai Grimaldi che lo aggregarono al feudo di Solopaca. I Grimaldi, che ressero Telese e Solopaca sino all'abolizione del feudalesimo nel 1806, governarono i due centri. \nI lavori che fecero i Grimaldi furono azionare mulini di loro propriet\u00e0, la costruzione agli inizi del XVIII secolo di una decina di casette abitate da trenta persone.\nNel 1861 Telese era frazione di Solopaca, contava 494 abitanti.\nAlla fine del XIX secolo era stato aperto un ufficio postale, erano entrati in funzione gli stabilimenti termali, fu costruita una stazione ferroviaria.\nLa rinascita di Telese port\u00f2 i telesini a costituirsi in comitati per chiedere la separazione dal comune di Solopaca e l'istituzione di un comune autonomo. Dopo diversi anni, il 2 maggio 1931 il podest\u00e0 di Solopaca concedette il suo nulla osta e con legge del 21 gennaio 1934 Telese venne eretta in comune autonomo.\nNel frattempo nacquero alcune liti con il comune di San Salvatore per la propriet\u00e0 delle sorgenti termali. La lite si concluse solo nel 1957 quando i comuni decisero di costituire un consorzio per la gestione del complesso idrotermale. \nNel 1992, dopo un referendum, il comune cambi\u00f2 denominazione, da \"Telese\" a \"Telese Terme\".\nOnorificenze.\nIl 16 gennaio 2014 Telese Terme viene insignita del titolo di citt\u00e0 dal Presidente della Repubblica Giorgio Napolitano.\nMonumenti e luoghi d'interesse.\nTerme di Telese.\nIl complesso idrotermale, sito alle falde di monte Pugliano, \u00e8 costituito da un vasto parco dove sorgono diverse strutture.\nIl primo stabilimento dei \"Goccioloni\" fu seguito da un complesso pi\u00f9 vasto attrezzato oggi per aerosolterapie, cure idropiniche e altri tipi di terapie.\nI fenomeni di vulcanismo secondario iniziati dopo il terremoto del 1349 causarono, in pratica, la scomparsa di Telesia per diversi secoli. Solo ai primi del XIX secolo gli studi compiuti sulle acque sgorganti dalle falde del Monte Pugliano, ricche di zolfo, giunsero alla conclusione che esse non erano dannose.\nNel 1876 si avvi\u00f2 la costruzione delle Terme, le cui acque furono analizzate da Stanislao Cannizzaro e Francesco Mauro. L'impianto termale venne inaugurato nel 1883..\nInoltre, sul Rio Grassano, fu creato un Parco Naturalistico, nel punto in cui il Torrente Cerro si affianca al Rio Grassano.\nDopo la nascita del comune di Telese, sorsero contese con San Salvatore Telesino concluse con la costituzione di un \"Consorzio\" nel 1957.\nLago di Telese.\nA circa 1\u00a0km dal centro di Telese, in direzione Solopaca, si trova il lago, molto frequentato per la pesca sportiva. Localit\u00e0 turistica, da diversi decenni \u00e8 simbolo della cittadina.\nFormatosi a seguito del terremoto del 1349, \u00e8 di origine carsica e di forma circolare, ha un perimetro di 840 metri e una profondit\u00e0 compresa tra i 20 e i 30 metri; la sua superficie misura circa 49.000 metri quadrati. Una caratteristica del lago \u00e8 il fatto che gi\u00e0 presso la riva \u00e8 alquanto profondo.\nResti della Cattedrale e Torre normanna.\nTra i resti della Telesia medievale \u00e8 da menzionare la massiccia \"Torre Campanaria\", a base rettangolare costruita con materiali provenienti dalla Telesia romana decorata con motivi in laterizio e \"opus reticulatum\" in localit\u00e0 Vescovado (via Roma).\nEssa \u00e8 quanto rimane della Cattedrale della SS. Croce, edificata in epoca normanna e ricostruita successivamente assumendo il nome di S. Maria della Trinit\u00e0. Fu definitivamente distrutta, per non essere pi\u00f9 riedificata, dal terremoto del 1349: l'evento segn\u00f2 il declino di Telesia, fino alla scomparsa del centro abitato, con conseguente diaspora della gi\u00e0 esigua popolazione verso i centri viciniori, e anche la sede vescovile fin\u00ec per essere trasferita in Cerreto.\nSociet\u00e0.\nEvoluzione demografica.\nL'evoluzione demografica di Telese Terme dal 1861 al 2011 \u00e8 la seguente:\nL'et\u00e0 media \u00e8 di 39,5 anni. Il tasso di natalit\u00e0 \u00e8 del 13,4%.\nEconomia.\nTelese Terme \u00e8 soprattutto centro commerciale e turistico. Luoghi di forte attrazione sono le terme e il lago.\nCentro geografico della valle telesina, ospita due cliniche private e un centro medico specializzato nella riabilitazione.\nL'agricoltura, presente ancora oggi nella zona detta \"La Piana\", \u00e8 stata quasi del tutto surclassata dalle attivit\u00e0 terziarie.\nInfrastrutture e trasporti.\nIn piazzale Ferrovia \u00e8 sita la stazione ferroviaria \"Telese-Cerreto\" della linea Napoli-Foggia.\nIl territorio comunale \u00e8 attraversato:\nAmministrazione.\nAltre informazioni amministrative.\nIl comune fa parte dell'Unione dei comuni Citt\u00e0 Telesina."}
{"id": "2785452", "revid": "767487", "url": "https://it.wikipedia.org/wiki?curid=2785452", "title": "L'arzigogolo", "text": "L'arzigogolo \u00e8 un film del 1924 diretto da Mario Almirante con protagonista Italia Almirante Manzini.\nTrama.\nMonna Violante, figlia del Principe di Carpi, \u00e8 costretta dal padre a trovarsi un marito tra i suoi pretendenti o lui la chiuder\u00e0 in convento. Violante sceglie Floridoro, un grasso e ricco mercante, sicuro di s\u00e9 e convinto di essere protetto dalla buona sorte. Anche dopo le nozze, per\u00f2, Violante non abbandona l'obbiettivo di trovare l'uomo dei suoi sogni. In una visita ai castelli del Principato, incontra il conte Giano, uno dei suoi ex corteggiatori. Crudelmente, ella finge di essere disposta a cedergli. Cos\u00ec Giano ordina a Spallatonda, il suo buffone di corte e servo, di portargli la donna, pena la decapitazione. Spallatonda tenta, ma con tale veemenza che Violante ne rimane sensualmente turbata, fino a lasciarsi sedurre dal buffone che, dopo, non vuole pi\u00f9 portarla dal suo padrone. A Giano non rimane quindi di mettere in atto la sua terribile minaccia. Violante per\u00f2 si offre per la vita del buffone; Gianno accetta. Spallatonda sar\u00e0 decapitato per finta. Il buffone finge di perdere i sensi e si nasconde nella stanza di Violente e quando arriva Giano l'uccide, per poi fuggire con la donna.\nProduzione.\nTratto dall'opera omonima di Sem Benelli, definita \u00abun poema buffonesco\u00bb, la pellicola ottenne il \"visto censura\" n. 18989 il 31 gennaio 1924 e si rivel\u00f2 uno dei maggiori successi della stagione cinematografica.\nCritica.\nAlberto Bruno in \"Il Roma della domenica\" del 23 marzo 1924: \u00ab \"L'Arzigogolo\", uno degli ultimi lavori di Sem Benelli - che ha al suo attivo un lusinghiero successo teatrale - non ha deluso le buone speranze che si nutrivano per l'adattamento cinematografico, poi ch'esso \u00e8 risultato sullo schermo un'opera originale ed interessante. Il poeta pu\u00f2, dunque, essere contento. Egli non soltanto ha aderito a cedere il soggetto, ma ha partecipato e ha favorito la riduzione e trasformazione necessaria: questa sua condiscendenza verso il cinematografo - ch'\u00e8 combattuto dalla maggior parte degli scrittori di grido - viene ad avere piena ricompensa oggi che il film \u00e8 presentato al pubblico, perch\u00e9 \"L'Arzigogolo\" - finora noto ai soli frequentatori di teatri - si infiltrer\u00e0 adesso fin nei villaggi e sobborghi, valicher\u00e0 le frontiere e avr\u00e0, cos\u00ec, il battesimo della gran folla che si riversa quotidianamente nei locali cinematografici \u00bb.\nLuciana Grimaldi in \"La rivista cinematografica\" del 30 novembre 1923 : \u00ab[...] Mai vedemmo Italia Almirante cos\u00ec perfettamente a posto; figura squisita di donna intelligente, la sua bellezza plastica - che le sfarzose vesti conservano morbida - rende pi\u00f9 viva di fascino e suggestiva la complessa, enigmatica figura di Violante. Nella multiformit\u00e0 dei sentimenti che l'agitano, ella ha saputo dare alla finzione del suo dramma interiore un senso cos\u00ec profondo del suo svegliarsi all'amore, il sogno del poeta. E se Italia Almirante in quest'opera \u00e8 grande, Annibale Betrone non le \u00e8 inferiore nei suoi scatti d'ogni angoscia, di tutto riso spasmodico, di tutta beffa sanguinosa [...]. Nella direzione artistica e tecnica, Mario Almirante si \u00e8 posto alla testa dei \"metteurs-en-sc\u00e8ne\" italiani pari per abilit\u00e0 di inscenatore a Griffith, per coloritura drammatica a Lubitsch, per finezza e grazia ad Abel Gance. Artista sensibile e raffinato, ha saputo impadronirsi del carattere dei singoli personaggi del dramma e svilupparsi in limpidezza di espressioni significative, con un crescendo wagneriano, s\u00ec che ogni ombra come ogni palpito messi in luce, hanno potuto, nell'essenza spirituale, conservare l'impronta dell'epoca fastosa e torbida. Nel piccolo castello medioevale del Valentino, abbiamo avuto la sensazione di essere stati trasportati indietro nei secoli: tutta la nostra modernit\u00e0 di idee e di abitudini si \u00e8 sfaldata, come per un incantesimo, e con gli interpreti abbiamo vissuto la vita di quel tempo, nell'amalgama pi\u00f9 completa. Cos\u00ec potente \u00e8 la comunicativa che emana dall'azione [...]\u00bb."}
{"id": "2785457", "revid": "2519", "url": "https://it.wikipedia.org/wiki?curid=2785457", "title": "Simikot", "text": "Simikot \u00e8 un centro abitato del Nepal capoluogo del distretto di Humla (Karnali Pradesh) situato nella parte settentrionale del paese.\nFino alla riforma amministrativa del 2015 (attuata nel 2017) era un comitato per lo sviluppo dei villaggi (VDC). \nLa citt\u00e0 si trova a circa 3000 m di altitudine su un pianoro che domina la sottostante valle del Karnali. Poco a nord di Simikot si trova la catena himalayana del Chandi Himal che segna il confine con la regione del Tibet.\nA pochissima distanza dal villaggio si trova il piccolo aeroporto di Simikot (IATA: IMK; ICAO: VNST) servito dalla Yeti Airlines con voli da e per Nepalganj e Birendranagar."}
{"id": "2785460", "revid": "1573940", "url": "https://it.wikipedia.org/wiki?curid=2785460", "title": "Shabestar", "text": "Shabestar (farsi \u0634\u0628\u0633\u062a\u0631) \u00e8 il capoluogo dello shahrest\u0101n di Shabestar nell'Azarbaijan orientale. Si trova sulla linea ferroviaria internazionale che collega Teheran con Istanbul.\nShabestar ha dato i natali al poeta sufi Mahmud Shabistari (1280-1340)."}
{"id": "2785466", "revid": "599013", "url": "https://it.wikipedia.org/wiki?curid=2785466", "title": "Safet Osja", "text": ""}
{"id": "2785473", "revid": "1543377", "url": "https://it.wikipedia.org/wiki?curid=2785473", "title": "Osanna Andreasi", "text": "Biografia.\nOsanna nasce a Carbonarola, nella bassa mantovana, il 17 gennaio 1449, da Nicol\u00f2 della nobile famiglia degli Andreasi e da Agnese Mazzoni.\nLa sua vita segu\u00ec il modello di quella di un\u2019altra grande domenicana, santa Caterina da Siena.\nSecondogenita di una famiglia numerosa, Osanna fin da piccola ebbe visioni mistiche. A soli quindici anni ottenne, dopo molte insistenze e vincendo l\u2019opposizione del padre Nicol\u00f2 che la voleva sposata, di vestire l\u2019abito del terz\u2019ordine domenicano. Nel 1477 le sue mani, il costato, i piedi e la fronte vennero segnati dalle stigmate. Nel 1480 si trasfer\u00ec da Carbonara a Mantova, nella casa-palazzo di Contrada del Cervo di fronte alla chiesa di Sant'Egidio. \nOsanna Andreasi visse una vita esemplare di preghiera e di contemplazione secondo la tradizione della regola domenicana pur prendendo i voti soltanto nel 1500.\nNel rispetto delle sue abitudini riservate e di penitenza la futura Beata partecip\u00f2 alla vita della Corte mantovana dei Gonzaga diventando ascoltata consigliera di Federico e Margherita prima e di Francesco II e Isabella d\u2019Este poi.\nLa tradizione vuole che proprio le preghiere di Osanna salvassero la vita al marchese Francesco II Gonzaga durante la battaglia vittoriosa di Fornovo.\nOsanna mor\u00ec a Mantova, nella sua casa, il 18 giugno 1505, alla presenza di Francesco Gonzaga e di Isabella d\u2019Este. Dopo i solenni funerali fu sepolta in San Domenico (chiesa e convento abbattuti per la realizzazione di un pi\u00f9 moderno quartiere nel 1935). La marchesa di Mantova ordin\u00f2 la costruzione di un monumento funebre al grande scultore milanese Giancristoforo Romano.\nAnche dopo la sua morte si contarono numerosi miracoli di guarigioni. \nEbbe come padre spirituale e biografo il frate olivetano, ora beato, Girolamo Scolari.\nAnche grazie alle pressioni di Isabella d\u2019Este, il papa Leone X Medici ne concesse il culto l\u20198 gennaio 1515.\nAttualmente il corpo incorrotto della beata Osanna Andreasi riposa nel transetto sinistro del Duomo di Mantova, nel secondo altare a sinistra."}
{"id": "2785478", "revid": "287204", "url": "https://it.wikipedia.org/wiki?curid=2785478", "title": "Quintetto del Suono", "text": "Il , poi divenuto il dopo l'abbandono di Kimimaro, \u00e8 una squadra immaginaria della serie manga e anime \"Naruto\", del mangaka Masashi Kishimoto. \u00c8 composta da cinque membri capitanati da Kimimaro Kaguya e, in seguito, da quattro capitanati da Sakon e Ukon. I membri sono dei subordinati di Orochimaru. Vengono tutti uccisi dai ninja della Foglia con l'aiuto del ninja della Sabbia.\nCaratteristiche.\nI membri del gruppo indossano lo stesso tipo di abbigliamento; un completo di colore beige e una shimenawa intorno alla vita per preservare lo stile di vestiario di Orochimaru.\nCon l'eccezione di Kimimaro, gli altri quattro membri del gruppo (senza contare Ukon) sono addetti a una porta del Villaggio del Suono:\nOgni membro del gruppo tende ad avere un difetto che provoca il rallentamento della squadra durante una missione: Jirobo si ferma costantemente per mangiare, Kidomaru gioca con i suoi avversari, Sakon \u00e8 solito vantarsi della sua superiorit\u00e0, mentre Tayuya \u00e8 estremamente orgogliosa.\nJirobo.\n \u00e8 il terzo membro del gruppo a essere creato da Kishimoto che decise che Jirobo avrebbe dovuto essere il pi\u00f9 grande del gruppo.\nJirobo partecipa all'attacco del Villaggio della Foglia dove eregge una barriera per permettere a Orochimaru di uccidere il Terzo Hokage senza interferenze. Dopo il combattimento di Orochimaru, Jirobo fugge insieme con quest'ultimo. In seguito viene inviato da Orochimaru per reclutare Sasuke Uchiha e condurlo nel Villaggio del Suono. Per difendere Sasuke dai ninja della Foglia, Jirobo decide di affrontare Choji. Dopo un lungo combattimento, Jirobo viene ucciso con un pugno fatale in pieno petto da Choji, dopo che quest'ultimo aveva ingerito l'ultima pillola del clan Akimichi rimasta (quella al peperoncino rosso).\nSolo nell'anime, con i suoi compagni, viene resuscitato da Kabuto Yakushi durante la quarta guerra ninja. Viene facilmente sconfitto da Choji, ma grazie alla tecnica del Ritorno Dal Mondo Sotterraneo porta il suo avversario in una gigantesca barriera a forma d'occhio, in cui Jirobo \u00e8 immortale. Affronta qui Choji, riuscendo a metterlo in difficolt\u00e0 sia perch\u00e9 immortale e sia perch\u00e9 ha acquisito un segno maledetto ancora pi\u00f9 potente. Tuttavia la barriera viene distrutta da Naruto, il quale uccide definitivamente sia Jirobo sia i suoi compagni con un potentissimo Rasengan.\nHa una personalit\u00e0 che ricorda molto il suo avversario Choji. Non gli piace quando Tayuya lo tratta con superiorit\u00e0 o quando lo chiama grassone.. Apparentemente \u00e8 il pi\u00f9 calmo del gruppo, ma durante lo scontro con Choji dimostra una personalit\u00e0 arrogante e crudele. Jirobo ha la caratteristica di arrivare sempre per ultimo, in quanto durante il viaggio si ferma a mangiare spesso. Nel manga afferma pi\u00f9 volte di essere affamato.\nJirobo \u00e8 fisicamente il membro pi\u00f9 forte del quartetto del suono ma dopotutto il pi\u00f9 debole, secondo gli altri membri del gruppo. Il suo stile di combattimento consiste soprattutto in colpi fisici uniti all'abilit\u00e0 di usare il suo chakra per comandare la terra. \u00c8 in grado di staccare grosse quantit\u00e0 di terra la suolo, creare barriere con lastre di roccia e assorbire il chakra degli avversari intrappolati. Quando \u00e8 nella forma del secondo livello del segno maledetto la sua pelle diventa rossa, i suoi capelli diventano un'enorme chioma arancione che scende gi\u00f9 per la schiena, i suoi occhi diventano tutti neri, e acquista una forza dieci volte superiore al normale. \u00c8 doppiato da Kenta Miyake e in italiano da Walter Rivetti.\nTayuya.\n \u00e8 stata il secondo membro del gruppo a essere creata da Kishimoto che decise che Tayuya sarebbe stata l'unica donna in un gruppo di maschi.\nTayuya partecipa all'attacco del Villaggio della Foglia dove eregge una barriera per permettere a Orochimaru di uccidere il Terzo Hokage senza interferenze. Dopo il combattimento di Orochimaru, Tayuya fugge insieme con quest'ultimo. In seguito viene inviata da Orochimaru per reclutare Sasuke Uchiha e condurlo nel Villaggio del Suono. Per difendere Sasuke dai ninja della Foglia, Tayuya decide di affrontare Shikamaru. In questa occasione riesce a sopraffare quest'ultimo, ma poco prima di eliminarlo sopraggiunge Temari che, evocando la donnola Kamatari, riesce a ucciderla schiacciandola sotto un albero.\nSolo nell'anime, con i suoi compagni, viene resuscitata da Kabuto Yakushi durante la quarta guerra ninja. Viene facilmente sconfitta da Shikamaru, ma grazie alla tecnica del Ritorno Dal Mondo Sotterraneo porta il suo avversario in una gigantesca barriera a forma d'occhio, in cui Tayuya \u00e8 immortale. Affronta qui Shikamaru, riuscendo a metterlo in difficolt\u00e0 sia perch\u00e9 immortale e sia perch\u00e9 ha acquisito un segno maledetto ancora pi\u00f9 potente. Tuttavia la barriera viene distrutta da Naruto, il quale uccide definitivamente sia Tayuya sia i suoi compagni con un potentissimo Rasengan.\nHa un temperamento aggressivo soprattutto col suo compagno di squadra Jirobo, ma \u00e8 davvero forte. Tayuya \u00e8 molto intelligente e pu\u00f2 pensare a eccellenti strategie e tattiche di combattimento, \u00e8 perfino in grado di eseguire genjutsu con il suo flauto. Spesso, per\u00f2, tenta di ottenere la vittoria anche con la sola forza bruta. Tayuya \u00e8 l'unico membro del quartetto che mostra un senso di moralit\u00e0; poco prima di incominciare a combattere contro Shikamaru gli domanda se sta pensando razionalmente. \u00abOgni volta che ci raggiungi devi sacrificare uno dei tuoi compagni per non lasciarci scappare. Perch\u00e9 sacrificare quattro uomini per recuperarne uno che potrebbe non volere tornare indietro?\u00bb.\nLa sua principale e sola arma \u00e8 il suo flauto, che usa per lanciare genjutsu sonori molto potenti. Pu\u00f2 evocare tre potenti demoni (Doki o Oni) e controllarli con il flauto demoniaco in modo che combattano al posto suo. La sua preferenza per il combattimento a lunga distanza basato sul suono la rende vulnerabile nel combattimento ravvicinato. Quando \u00e8 nella sua forma del secondo livello del segno maledetto le crescono i capelli, la sua pelle diventa marrone scura e le crescono un paio di corna sulla testa. Acquista inoltre un grande chakra che le permette di sopraffare anche le varie tecniche ombra di Shikamaru.\n\u00c8 stato commercializzato diverso merchandise basato su Tayuya, incluse figurine e peluche. \u00c8 doppiata da Akeno Watanabe e in italiano da Valentina Pollani (\"Naruto\"), Ludovica De Caro (\"Naruto: Shippuden\"ep. 113) e Annalisa Usai (Naruto Shippuden ep. 303+).\nKidomaru.\n \u00e8 stato il primo membro del gruppo a essere creato da Kishimoto che decise di dargli dei tratti e delle capacit\u00e0 dei ragni.\nKidomaru partecipa all'attacco del Villaggio della Foglia dove eregge una barriera per permettere a Orochimaru di uccidere il Terzo Hokage senza interferenze. Dopo la sconfitta di Orochimaru, Kidomaru fugge insieme con quest'ultimo. In seguito viene inviato da Orochimaru per reclutare Sasuke Uchiha e condurlo nel Villaggio del Suono. Per difendere Sasuke dai ninja della Foglia, Kidomaru decide di affrontare Neji. Dopo un lungo combattimento, Kidomaru viene ucciso da Neji tramite il Juken, che \u00e8 stato trasportato dal filo di chakra utilizzato da Kidomaru per controllare i kunai.\nSolo nell'anime, con i suoi compagni, viene resuscitato da Kabuto Yakushi durante la quarta guerra ninja. Viene facilmente sconfitto da Neji, ma grazie alla tecnica del Ritorno Dal Mondo Sotterraneo porta il suo avversario in una gigantesca barriera a forma d'occhio, in cui Kidomaru \u00e8 immortale. Affronta qui Neji, riuscendo a metterlo in difficolt\u00e0 sia perch\u00e9 immortale e sia perch\u00e9 ha acquisito un segno maledetto ancora pi\u00f9 potente. Tuttavia la barriera viene distrutta da Naruto, il quale uccide definitivamente sia Kidomaru sia i suoi compagni con un potentissimo Rasengan.\nKidomaru \u00e8 un eccellente osservatore, capace di individuare il punto debole del suo avversario velocemente e in modo alquanto efficiente. Gli piace giocare con i suoi nemici prima di ucciderli. Sembra preferire il combattimento a distanza che gli d\u00e0 un considerevole vantaggio e gli consente di evitare il combattimento ravvicinato. Tutto questo esattamente come un vero ragno.\nKidomaru ha alcune caratteristiche da ragno; possiede quattro braccia in pi\u00f9 del normale per un totale di otto arti e ha la capacit\u00e0 di tessere ragnatele. Tesse le sue ragnatele con uno speciale tipo di liquido creato unendo i fluidi del corpo con il suo chakra. \u00c8 anche capace di creare un denso liquido dorato che si indurisce dando un metallo che blocca il chakra. Questo materiale pu\u00f2 usarlo come armatura o per fabbricare kunai, frecce o anche archi, potendo essere anche elastico secondo la volont\u00e0 di Kidomaru. Quando \u00e8 nella sua forma del secondo livello del Segno Maledetto diventa ancora pi\u00f9 simile a un ragno; la sua pelle si inscurisce, gli crescono dei lunghi capelli bianchi, apre il terzo occhio sulla fronte (che normalmente \u00e8 coperto dal coprifronte) e infine acquisisce l'abilit\u00e0 di controllare il tragitto delle sue frecce con un filo di chakra. Kidomaru inoltre pu\u00f2 anche evocare Kyodaigumo, un gigantesco ragno capace di generare altrettanti piccoli ragni che attaccano il nemico.\n\u00c8 stato commercializzato diverso merchandise basato su Kidomaru, incluse figurine e peluche. \u00c8 doppiato da Susumu Chiba e Ruggero Andreozzi.\nSakon e Ukon.\n sono due personaggi della serie anime e manga \"Naruto\", scritto e disegnato dal mangaka Masashi Kishimoto. Il nome Sakon significa letteralmente \"sinistra\", mentre il nome Ukon significa letteralmente \"destra\".\nNella serie, Sakon e Ukon sono stati dei ninja del Villaggio immaginario del Suono. Egli \u00e8 stato il leader, dopo Kimimaro, del . Nonostante i due nomi, sono due esseri uniti nello stesso corpo, controllato per la maggior parte del tempo dal primo dei due. Sakon \u00e8 stato il membro finale del Quartetto del Suono a essere creato da Masashi Kishimoto. L'autore aveva, per\u00f2, difficolt\u00e0 a decidere chi avrebbe dovuto combattere contro Sakon. Alla fine, dopo aver scelto Kiba e Akamaru, Kishimoto cre\u00f2 anche Ukon, in modo da creare un combattimento due contro due.\nSakon e Ukon partecipano all'attacco del Villaggio della Foglia dove ereggono una barriera per permettere a Orochimaru di uccidere il Terzo Hokage senza interferenze. Dopo il combattimento di Orochimaru, Sakon e Ukon fuggono insieme con quest'ultimo. In seguito vengono inviati da Orochimaru per reclutare Sasuke Uchiha e condurlo nel Villaggio del Suono. Per difendere Sasuke dai ninja della Foglia, Sakon e Ukon decidono di affrontare Kiba e Akamaru. In questa occasione, nonostante vengano divisi dai loro avversari che utilizzano la loro tecnica pi\u00f9 potente \"le zanne del lupo\", riescono a sopraffare i due, ma poco prima di eliminarli sopraggiunge Kankuro. Alla fine sia Sakon sia Ukon vengono sconfitti e uccisi dalle Marionette dell'alleato del Villaggio della Sabbia.\nNell'anime, Sakon e Ukon vengono resuscitati insieme con tutto il Quartetto del Suono da Kabuto con la Tecnica della Resurrezione. Si dirige a combattere contro Kiba e Akamaru per vendicarsi ma viene sconfitto facilmente come gli altri suoi compagni di squadra. Successivamente, Sakon e Ukon attivano la Tecnica Spazio-Tempo Infernale dove intrappolano l'anima di Kiba e Akamaru all'interno di una barriera insieme con Shikamaru, Choji e Neji. Successivamente si reca all'interno della sfera insieme con i suoi compagni per uccidere i ninja della foglia. Successivamente vengono trovati da Naruto che libera le anime dei suoi amici e sconfiggere l'interno Quartetto del Suono.\nI due fratelli hanno personalit\u00e0 molto simili, con l'eccezione di alcune caratteristiche che li distinguono. Sakon ha una mente distorta e si diverte a insultare l'avversario. Orochimaru sottolinea come a Sakon talvolta aggradi lasciare intendere di essere il capo dei quattro del suono, trattando gli altri tre con superiorit\u00e0 e infliggendo torture inutili ai nemici in fin di vita. Questo atteggiamento diventa ancora pi\u00f9 accentuato se Sakon perde la pazienza (quando Akamaru gli urina in faccia, per esempio). Orochimaru dice che questo suo vizio pu\u00f2 rallentare il gruppo ancora pi\u00f9 di quelli di Jirobo e Kidomaru. Ukon, invece, \u00e8 molto simile al fratello, ma \u00e8 pi\u00f9 impaziente di quest'ultimo, come si vede quando gli dice di sbarazzarsi di Kiba in fretta e attivare il secondo livello del segno maledetto mentre questi voleva giocarci ancora un po'.\nEntrambi i fratelli possiedono un'abilit\u00e0 innata che consente loro di fondere i propri corpi a livello cellulare.. Sakon \u00e8 dotato di un'incredibile potenza e velocit\u00e0 (Orochimaru lo definisce come il migliore dei quattro), ma queste non sono le sole cose che ha a disposizione. Ukon generalmente resta addormentato nel corpo di Sakon a meno che non ci sia bisogno di lui in combattimento, e in tal caso raddoppia effettivamente la forza degli attacchi fisici di Sakon.. I fratelli possono anche scambiarsi di posto se necessario, ma Ukon fa notare che non \u00e8 qualcosa a cui \u00e8 abituato e che li rende pi\u00f9 deboli. Possono anche fondersi con i corpi degli altri e distruggere le cellule dell'ospite dall'interno, come dei parassiti. Nella loro forma del secondo livello del segno maledetto, i due fratelli prendono le sembianze di un orco, anche se hanno un solo corno (Sakon sul lato sinistro, mentre Ukon sul lato destro). Questa forma aumenta le loro abilit\u00e0 di guarigione e se vengono feriti gravemente gli conferiscono una specie di armatura con cui possono sostituire ogni parte del corpo. Inoltre insieme possono evocare il Rashomon.\n\u00c8 stato commercializzato diverso merchandise basato su Sakon e Ukon, incluse figurine e peluche. Sono doppiati da Shunsuku Sakuya e in italiano rispettivamente da Davide Albano e Alberto Sette.\nKimimaro Kaguya.\n \u00e8 un seguace di Orochimaru ed ex-leader del Quintetto del Suono. Inizialmente un bambino dolce, solitario ed emarginato, con il tempo Kimimaro \u00e8 diventato uno dei pi\u00f9 fedeli subordinati di Orochimaru. Nonostante questo, per\u00f2, non \u00e8 per niente malvagio, ma le sue azioni sono giustificate dalla fedelt\u00e0 che prova per il suo maestro al quale \u00e8 disposto persino a cedere volontariamente il suo corpo come contenitore. Quando, a causa della grave malattia, Kimimaro non pu\u00f2 pi\u00f9 cedere il suo corpo a Orochimaru, mette a repentaglio la sua vita pur di portare Sasuke Uchiha da Orochimaru, il quale aveva scelto l'Uchiha proprio come nuovo contenitore. In questa occasione, Kimimaro rivela che non si muove pi\u00f9 con i muscoli, bens\u00ec con la propria forza di volont\u00e0. Kimimaro \u00e8 molto severo nelle missioni e, al fallimento di Tayuya, le dice anche che alla prima occasione l'avrebbe uccisa per non avere compiuto la missione. Il nome di Kimimaro \u00e8 formato dalle parole \"Kimi\" (\u541b), che indica un antico titolo giapponese della nobilt\u00e0, e \"maro\" (\u9ebb\u5442), che \u00e8 riferito in giapponese alle persone che hanno sopracciglia sottili o rasate.\nKimimaro appare in molti videogame tra i quali la serie di e la serie di . Inoltre nell'anime, Kimimaro appare anche in una scena filler insieme con Zabuza e Haku. Nella seconda serie, Kimimaro ricompare da morto in alcuni Omake, ovvero il termine giapponese con cui vengono indicati gli extra o i bonus aggiunti a un'opera di fantasia, in questo caso l'anime.\nKimimaro \u00e8 un ninja del Clan Kaguya. Durante lo scontro tra il suo clan e il Villaggio della Nebbia, Kimimaro riusc\u00ec a sopravvivere e si un\u00ec a Orochimaru, il quale, affascinato dalla sua forza, sperava che un giorno potesse diventare il suo nuovo contenitore. In seguito, per\u00f2, dopo essere entrato nel Quintetto del Suono, Kimimaro fu afflitto dalla malattia e fu costretto ad abbandonare il gruppo ma, cosa pi\u00f9 importante, il ruolo di contenitore del suo maestro. Durante il periodo in cui era nelle grazie di Orochimaru, Kimimaro divenne amico di Jugo e dimostrava di essere l'unico in grado di controllare i suoi istinti omicidi.\nDurante lo scontro tra il suo gruppo e i ninja della Foglia, Kimimaro decide di raggiungere il campo di battaglia per recuperare Sasuke Uchiha, nuovo contenitore di Orochimaru. Viene fermato prima da Naruto, con cui ingaggia un breve combattimento, finch\u00e9 il ninja della Foglia non viene sostituito in combattimento da Rock Lee. In aiuto di quest'ultimo giunge anche Gaara, il quale, dopo un duro scontro, riesce a sconfiggerlo, ma solo perch\u00e9 Kimimaro muore un istante prima di dare il colpo di grazia all'avversario a causa della sua malatti.\nKimimaro viene resuscitato tramite la Tecnica della Resurrezione di Kabuto Yakushi durante la quarta grande guerra e viene introdotto in una squadra composta dalla vecchia Chiyo e Hanzo mandati come rinforzi da Chukichi per la squadra di imboscate e diversivi di Alba contro la squadra incursione comandata da Kankuro. In seguito, con l'arrivo di Mifune, Kimimaro affronta i samurai della quinta divisione, e reincontra Naruto. Torner\u00e0 nell'aldil\u00e0 dopo che la Tecnica della Resurrezione verr\u00e0 annullata dallo stesso Kabuto, sotto effetto di un'illusione dello Sharingan di Itachi Uchiha.\nKimimaro \u00e8 l'unico possessore dell'abilit\u00e0 innata dello , grazie alla quale \u00e8 in grado di modificare a piacimento la forma delle sue ossa tramite il controllo delle cellule che le generano. Questa caratteristica lo rende perfetto soprattutto per il combattimento ravvicinato, ma anche per quello a distanza, riuscendo a sparare dalle mani piccoli ma letali proiettili d'ossa. Kimimaro tramite la sua abilit\u00e0 innata pu\u00f2 utilizzare cinque Danze : la , la , la , la e infine la .\nKimimaro \u00e8 anche in possesso del Segno maledetto di Orochimaru, con cui aumenta non solo la forza fisica, ma anche la velocit\u00e0. Inoltre, cosa pi\u00f9 importante, il segno maledetto permette a Kimimaro di resistere meglio alla sua malattia e di ritardare la sua morte. Kimimaro \u00e8 anche in grado di utilizzare il segno maledetto al secondo livello. In questa versione, Kimimaro cambia notevolmente di aspetto: la sua pelle diventa grigio scuro, ottiene l'aspetto di una specie di dinosauro, con tanto di coda, e inoltre gli spuntano diverse grandi ossa. Oltre a questa sua abilit\u00e0 speciale, Kimimaro \u00e8 portato anche nelle arti marziali; infatti riesce a combattere alla pari con Rock Lee, riuscendo anche a prevedere ogni suo movimento. \u00c8 doppiato da Toshiyuki Morikawa e Paolo Sesana."}
{"id": "2785480", "revid": "1573940", "url": "https://it.wikipedia.org/wiki?curid=2785480", "title": "Aran e Bid Gol", "text": "Aran e Bidgol (persiano \u0622\u0631\u0627\u0646 \u0648 \u0628\u06cc\u062f\u06af\u0644) \u00e8 una citt\u00e0 della Provincia di Esfahan, in Iran, capoluogo dell'omonimo shahrest\u0101n.\n\u00c8 una delle antiche citt\u00e0 desertiche della regione ed era anticamente composta da due citt\u00e0 separate: Aran e Bid Gol. \u00c8 vicina alla pi\u00f9 popolosa e nota Kashan."}
{"id": "2785487", "revid": "599013", "url": "https://it.wikipedia.org/wiki?curid=2785487", "title": "Luca Ippoliti", "text": "Carriera.\nClub.\nHa iniziato la sua carriera nel calcio nelle giovanili della .\nSuccessivamente passa a giocare a calcio a 5 nelle squadre della sua regione. Attualmente milita nella Lazio.\nNazionale.\nCon la Nazionale Italiana vanta quaranta presenze e 9 gol, un Europeo nel 2003 e un terzo posto all'Europeo del 2012. Nell'ottobre del 2012 decide di lasciare la Nazionale per motivi famigliari."}
{"id": "2785490", "revid": "256896", "url": "https://it.wikipedia.org/wiki?curid=2785490", "title": "Liphistius panching", "text": "Liphistius panching \u00e8 un ragno appartenente al genere \"Liphistius\" della famiglia Liphistiidae.\nIl nome del genere deriva dalla radice prefissoide greca , \"lip-\", abbreviazione di , \"lipar\u00f2s\" cio\u00e8 \"unto, grasso\", e dal sostantivo greco , \"ist\u00econ\", cio\u00e8 \"telo, velo\", ad indicare la struttura della tela che costruisce intorno all'apertura del cunicolo.\nIl nome proprio deriva dalla localit\u00e0 di Gua Panching, luogo principale di ritrovamento, nei pressi della citt\u00e0 malese di Kuantan, nello Stato di Pahang.\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nLe femmine somigliano a quelle di L. tioman, nell'avere le aperture allungate sul \"poreplate\" (area dei genitali femminili interni coperta da una zona priva di pori) prominenti sul ricettacolo; se ne distinguono per la presenza di lobi anterolaterali sul poreplate stesso.\nIl \"bodylenght\" (lunghezza del corpo senza le zampe), esclusi anche i cheliceri, \u00e8 di 20,8 millimetri nelle femmine. Il cefalotorace \u00e8 pi\u00f9 lungo che largo, circa 10 x 8 millimetri, \u00e8 di colore marrone scuro ed ha la parte anteriore della \"pars cephalica\" ancora pi\u00f9 scura. I cheliceri distalmente di colore marrone scuro e arancioni prossimalmente, hanno 11 denti al margine anteriore delle zanne. Le zampe sono bruno olivastre scure con i femori di colore pi\u00f9 chiaro. L'opistosoma \u00e8 anch'esso pi\u00f9 lungo che largo, circa 9,8 x 7,8 millimetri, \u00e8 di colore bruno grigio, con gli sterniti arancioni e le filiere marroni. Alcuni esemplari femminili hanno due aperture nel ricettacolo mediano dell'apparato genitale completamente separate dalla parte mediana del poreplate.\nNell'ambito del genere Liphistius si distinguono due gruppi principali per la morfologia dei genitali interni femminili. Il gruppo di cui fa parte questa specie ha il ricettacolo ventrale stretto occupante una porzione sostanziale della larghezza del \"poreplate\", propriet\u00e0 condivisa con L. malayanus, L. batuensis, L. tioman e L. johore.\nComportamento.\nCostruiscono cunicoli nel terreno profondi fino a 60 centimetri e tengono chiuso l'ingresso del cunicolo con una \"porta-trappola\" piuttosto rudimentale. Intorno all'apertura tessono 7-8 fili molto sottili e appiccicaticci in modo da accorgersi se qualche preda si sta avvicinando e, approfittando dei momenti in cui vi \u00e8 invischiata, balzano fuori e la catturano. Vivono molti anni anche in cattivit\u00e0.\nDistribuzione.\nRinvenuta nelle localit\u00e0 di Gua Panching, in alcune cave a 24\u00a0km dalla citt\u00e0 malese di Kuantan, nello Stato di Pahang."}
{"id": "2785492", "revid": "767487", "url": "https://it.wikipedia.org/wiki?curid=2785492", "title": "Ndri\u00e7im Shtubina", "text": "Carriera.\nClub.\nCresciuto nelle giovanili del , ha debuttato nel campionato albanese con la maglia rosso-blu nel 2008.\nStatistiche.\nPresenze e reti nei club.\n\"Statistiche aggiornate al 22 febbraio 2020.\""}
{"id": "2785494", "revid": "767487", "url": "https://it.wikipedia.org/wiki?curid=2785494", "title": "Largo alle donne!", "text": "Largo alle donne! \u00e8 un film del 1924 diretto da Guido Brignone.\nTrama.\nIl nucleo famigliare dei Cascadier \u00e8 fondato sul matriarcato. Felicita, la madre, \u00e8 un'avvocatessa leader di un movimento femminista. Delle tre figlie, la seguono Renata, pittrice d'arte astratta, e Camilla, medico che assiste i sani e giudica guarito chi sta per morire. Solo Andreina preferisce dedicarsi al marito, ai figli e al povero padre, ridotto ad occuparsi delle faccende domestiche. Una serie di vicende pi\u00f9 o meno grottesche faranno per\u00f2 cadere, una ad una, le fisime del femminismo.\nProduzione.\nTratto dalla commedia \"Place aux femmes!\" (1898) di Charles Maurice Hennequin (1863-1926) e Albin Valabr\u00e8gue (1853-1937), la pellicola ottenne il \"visto censura\" n. 19223 il 28 febbraio 1924.\nCritica.\nG. Bologna, \"Da Genova\", in \"La rivista cinematografica\" del 10 maggio 1924: \u00ab Hennequin, l'autore di questa briosa commedia, ha saputo infondere il perfetto umorismo, dando all'eterno femminino la speranza di realizzare l'emancipazione. Nello stesso tempo ha voluto far conoscere, che cosa avverrebbe se le donne ottenessero il voto politico. La riduzione e la direzione artistica affidata a Guido Brignone, \u00e8 stata un vero capolavoro d'arte, sia per la scelta degli interpreti, che come recitazione, riuscita perfetta. Gl'interpreti principali [...] hanno reso questo capolavoro comicissimo ed originale dal principio alla fine. Nitidissima e molto buona la fotografia. Immenso successo \u00bb.\nGulliver in \"La rivista cinematografica\" del 25 agosto 1924: \u00ab La fantasia scapigliata di Hennequin ha forse avuto nella trama di questa commedia scintillii particolari e diversivi nuovi. Il femminismo non \u00e8 stato per lui un motivo di studio, di analisi, di ricerca sociale o morale, ma un intreccio allegro che egli ha saputo in quella sua forma amabile di bonomia saporosa ed inoffensiva, cospargere d'ironia. [...] A volte ha accenti sentiti di \"pochade\", si fa leggera, inconsistente: ma in tutti i momenti \u00e8 opera di scrittore guardingo, arguto, che vuol svolgere il suo soggetto irrobustendolo di tutti gli elementi acquisiti dal suo spirito e dalla sua esperienza. [...] Questa ricostruzione d\u00e0 l'impressione di opera oriqinale composta e scritta unicamente per il cinematografo, poich\u00e9 l'essenzialit\u00e0 della parola \u00e8 sostituita con mezzi adeguati. I contrasti maritali non hanno bisogno di illustrazione verbale, ed il comico, lo spirito di un motto, \u00e8 espresso nella stessa situazione dagli accenti plastici, dai richiami posteriori o dal profilarsi di sorprese postume. [...] Ma dopo questo giudizio di indole qenerale, dobbiamo rilevare i valori cinematografici consistenti nel raggruppamento dei quadri, nella successione coordinata degli episodi, nell'alternarsi stesso deqll avvenimenti che procedono con logicit\u00e0 serrata [...]\u00bb."}
{"id": "2785512", "revid": "110157", "url": "https://it.wikipedia.org/wiki?curid=2785512", "title": "Emerich Jenei", "text": "Carriera.\nAllenatore.\nDurante gli anni 1980 ha allenato la Steaua Bucarest e sotto la sua guida il club vinse la Coppa dei Campioni 1985-1986, primo e unico trofeo internazionale per un club romeno. Vanta inoltre due double nazionali, il primo al suo primo anno da allenatore della prima squadra (1976), il secondo nel 1985.\n\u00c8 stato selezionatore della in due periodi, tra il 1986 e il 1990, e poi nel 2000, e successivamente dell'.\nStatistiche.\nClub.\nIn grassetto le competizioni vinte."}
{"id": "2785513", "revid": "1568601", "url": "https://it.wikipedia.org/wiki?curid=2785513", "title": "Deserto siriano", "text": "Il deserto siriano (, noto anche come deserto arabo-siriano o deserto di Badia) \u00e8 un'alternanza di steppe e deserto reale, presente nella Penisola araba settentrionale..\nDescrizione.\nFa parte dell'Al-Hamad, che si estende su parti di Siria, Iraq, Giordania e Arabia Saudita: confina a est con la valle del fiume Oronte e a ovest con l'Eufrate. A nord il deserto lascia il posto alle pi\u00f9 fertili zone della Siria centro-settentrionale, mentre a sud corre verso i deserti della penisola arabica meridionale. Vi si trovano molte oasi, tra cui l'oasi Palmira: la stessa Damasco sorge in una di esse. Il suo caratteristico paesaggio \u00e8 dovuto ai fiumi di lava della regione vulcanica del Gebel Druso nella Siria meridionale.\nIl deserto \u00e8 da sempre abitato dai beduini e molte trib\u00f9 vivono ancora nella regione, principalmente in citt\u00e0 e insediamenti costruiti vicino alle oasi. Alcuni beduini conservano ancora lo stile di vita tradizionale del deserto. Il deserto siriano \u00e8 il luogo di provenienza del criceto siriano. Nel deserto sono state rinvenute scritte safaitiche, ossia testi proto-arabici di beduini letterati, risalenti approssimativamente al periodo che va dal I secolo a.C. al IV secolo d.C.\nLungo la strada che unisce Damasco all'oasi di Palmira, a circa met\u00e0 del percorso (pochi chilometri dopo il bivio per il confine con l'Iraq e quindi Baghdad), c'\u00e8 un punto di ristoro dove mangiare, bere e vedere i fossili provenienti dal deserto circostante; sono in maggior parte conchiglie di molluschi risalenti al Giurassico e al Cretacico (tra 200 e 60 milioni di anni fa).\nStoria.\nGuerra in Iraq.\nNella guerra d'Iraq del 2003 il deserto ha costituito una linea di rifornimento per i guerriglieri iracheni: la parte irachena del deserto \u00e8 diventata la roccaforte principale dei sunniti operanti in al-Anbar, specialmente dopo la cattura di Falluja da parte delle forze di coalizione durante l'operazione \"Phantom Fury\". Una serie di operazioni militari della coalizione si \u00e8 rivelata inefficace nel rimuovere i ribelli dal deserto. Via via che i ribelli hanno preso il controllo delle aree circostanti, anche l'importanza del deserto siriano come centro operativo \u00e8 diminuita. Nel settembre del 2006 i ribelli avevano virtualmente il controllo di tutta al-Anbar e avevano spostato le loro operazioni pi\u00f9 a est, vicino all'Eufrate: ciononostante, il deserto siriano rimane una delle vie principali di contrabbando, a causa della vicinanza con il confine siriano."}
{"id": "2785514", "revid": "1305772", "url": "https://it.wikipedia.org/wiki?curid=2785514", "title": "Lys (fumetto)", "text": "Lys \u00e8 una serie a fumetti del 2007, ideata da Katja Centomo, realizzata dallo Studio Red Whale, e pubblicata in Italia dalle Edizioni Tridimensional su licenza Rainbow, in Francia da Soleil Productions.\nLa serie, improntata ad un messaggio ecologico, era ambientata in un prossimo futuro e vedeva protagonista Lys, quindicenne con uno speciale rapporto con la natura. Dopo otto albi, in Italia la serie venne interrotta nel novembre 2007.\nTrama.\nPianeta Terra, 2050. Dopo una serie di cambiamenti climatici, quello che resta dell'umanit\u00e0 \u00e8 pi\u00f9 consapevole del problema ambientale, bench\u00e9 sia ormai troppo tardi e la maggior parte delle specie animali si siano estinte. La quindicenne Lys Deval, tra amicizie e primi amori, scopre di possedere l'abilit\u00e0 di trasformarsi in qualunque animale desideri, e di poter comunicare con la natura. User\u00e0 questi poteri per sconfiggere dei trafficanti di animali, e per scoprire chi sia in realt\u00e0.\nStoria editoriale.\nIl primo albo di \"Lys\" venne presentato il 2 febbraio 2007 presso il Bioparco di Roma, ed in seguito viene lanciato il sito web ed un blog, \"www.lysworld.com\".\nDi circa sessanta pagine, oltre alle 40 riservate alle avventure a fumetti della protagonista, sugli albi trovavano spazio anche redazionali dedicati alla sensibilizzazione sul problema ambientale. Il prodotto era rivolto ad un target femminile, dai 7 ai 14 anni. Alcuni dei nomi dei personaggi sono un riferimento agli ambienti della Valle d'Aosta\nNell'ottobre 2007 il personaggio \u00e8 stato testimonial della campagna ambientalista \"Envie d'Environnement\" promossa dalla citt\u00e0 di Aosta, per il quale \u00e8 stato realizzato un albo speciale dal titolo \"Trekking nel tempo\". L'iniziativa ha avuto un seguito nel 2009, con un secondo speciale dal titolo \"L'aria, il tesoro che respiriamo\".\nDopo l'ottavo albo, nel settembre 2007, Francesco Artibani conferm\u00f2 l'interruzione della serie, sebbene la sua pubblicazione venisse pianificata per altri mercati europei.\nRed Whale nel 2010 sta comunque ultimando tutti e 12 gli episodi previsti dal primo ciclo della saga, per i paesi in cui il fumetto continua a essere pubblicato.\nAlbi.\nItalia.\nIn Italia gli albi sono stati pubblicati mensilmente a partire tra febbraio e settembre 2007.\nAlbi speciali:\nFrancia.\nIn Francia gli albi sono stati pubblicati da Soleil Productions tra il 2006 e il 2008\nSpagna.\nIn Spagna gli albi sono stati pubblicati nel 2009 sotto l'etichetta Montena (Random House Mondadori)."}
{"id": "2785524", "revid": "117940391", "url": "https://it.wikipedia.org/wiki?curid=2785524", "title": "Adelebsen", "text": "Adelebsen \u00e8 un comune mercato di 6.245 abitanti (2019) della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6)."}
{"id": "2785533", "revid": "767487", "url": "https://it.wikipedia.org/wiki?curid=2785533", "title": "Bovenden", "text": "Bovenden \u00e8 un comune mercato di 13.529 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6)."}
{"id": "2785537", "revid": "1767075", "url": "https://it.wikipedia.org/wiki?curid=2785537", "title": "Friedland (Bassa Sassonia)", "text": "Friedland \u00e8 un comune di 10.726 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6)."}
{"id": "2785540", "revid": "474175", "url": "https://it.wikipedia.org/wiki?curid=2785540", "title": "Secchiello (torrente)", "text": "Il Secchiello \u00e8 un torrente appenninico, affluente di destra del Secchia, che scorre interamente nel territorio della provincia di Reggio Emilia, nella zona dell'alto Appennino reggiano. \nPercorso.\nIl Secchiello origina dalla confluenza dei rii Grande e dei Balocchi, a valle della localit\u00e0 di case Stantini, nell'alta val d'Asta. Dopo aver toccato le frazioni di Governara e Castiglione scorre verso nord, parallelamente alla strada provinciale 9, incassato in una stretta valle boscosa dove forma delle cascate. Dopo aver intersecato la strada provinciale 8 e toccato marginalmente l'abitato di Villa Minozzo, il Secchiello continua il suo percorso verso settentrione marcando contemporaneamente il confine con limitrofo comune di Toano. Presso la frazione di Carniana riceve alla sinistra idrografica le acque del torrente Prampola e poco pi\u00f9 a valle, presso la localit\u00e0 toanese di Fora di Cavola, confluisce in destra del Secchia.\nRegime idrologico.\nIl torrente Secchiello presenta il regime idrologico tipico dei torrenti appenninici, con accentuate magre estive e piene autunnale impetuose e importanti. Il bacino imbrifero di raccolta delle acque \u00e8 di 73.0 km2 mentre la portata media si attesta attorno ai 2.18 m3/s ."}
{"id": "2785544", "revid": "1543377", "url": "https://it.wikipedia.org/wiki?curid=2785544", "title": "Eusebio Ayala (Paraguay)", "text": "Eusebio Ayala, anticamente conosciuta con il nome di Barrero Grande, \u00e8 una citt\u00e0 del Paraguay, situata nel dipartimento di Cordillera, a 75 km dalla capitale del paese, Asunci\u00f3n.\nPopolazione.\nAl censimento del 2002 la citt\u00e0 contava una popolazione urbana di 7.773 abitanti (17.968 nel distretto).\nStoria.\nLa citt\u00e0 fu fondata nel 1770 con il nome di Barrero Grande. Il 16 agosto del 1869 nella frazione (\"compa\u00f1ia\") di Acosta \u00d1u si svolse una sanguinosa e singolare battaglia: un esercito paraguaiano ormai dissanguato dalla Guerra della triplice alleanza e composto da 4.000 ragazzini dai 12 ai 15 anni fu attaccato e massacrato dall'esercito alleato, guidato dai brasiliani. Da quella battaglia il 16 agosto viene festeggiato in Paraguay come \"giorno dei bambini\".\nIl 18 aprile del 1940, con il decreto-legge n.902, la citt\u00e0 cambi\u00f2 il proprio nome in Eusebio Ayala in onore all'ex presidente liberale che vi era nato nel 1875.\nEconomia.\nLa citt\u00e0 \u00e8 considerata una delle due \u201ccapitali\u201d della chipa, il pi\u00f9 famoso prodotto della cucina paraguaiana. La sua produzione impegna un centinaio di stabilimenti e occupa circa 3.000 persone, facendone l'attivit\u00e0 principale del luogo."}
{"id": "2785546", "revid": "443105", "url": "https://it.wikipedia.org/wiki?curid=2785546", "title": "Barrero Grande", "text": ""}
{"id": "2785550", "revid": "119456209", "url": "https://it.wikipedia.org/wiki?curid=2785550", "title": "Marc Madiot", "text": "Professionista dal 1980 al 1994, vinse due edizioni della Parigi-Roubaix, nel 1985 e nel 1991. Dal 1997 \u00e8 manager e direttore sportivo del team Groupama-FDJ (ex FDJ).\nCarriera.\nCorridore completo, pass\u00f2 tra i professionisti nel 1980 con il team francese Renault. In tutta la carriera conquist\u00f2 numerose vittorie, tra cui due edizioni della Parigi-Roubaix, nel 1985 e nel 1991, impresa che gli valse l'appellativo di \"Monsieur pav\u00e9\"; si aggiudic\u00f2 anche una tappa al Tour de France 1984, la maglia di campione nazionale francese sia su strada che di ciclocross, e diverse semiclassiche del calendario francese.\nIn seguito al suo ritiro dalle corse, avvenuto nel 1994, confessa di aver fatto uso di anfetamine durante alcune gare. Ritorna nel mondo del ciclismo nel 1997 quando, insieme al fratello Yvon, fonda la squadra Fran\u00e7aise des Jeux, di cui \u00e8 tuttora general manager. Nel mese di aprile 2007 \u00e8 stato nominato Cavaliere della Legion d'onore.\nControversie.\nMemorabile un confronto durante la trasmissione \"Chacun son tour\" il 20 luglio 1987, in cui affronta la collega Jeannie Longo, sostenendo che le donne non avrebbero dovuto darsi al ciclismo e \"Una donna su una bici \u00e8 brutta\"."}
{"id": "2785562", "revid": "106990", "url": "https://it.wikipedia.org/wiki?curid=2785562", "title": "Mezzo tasto", "text": ""}
{"id": "2785564", "revid": "290948", "url": "https://it.wikipedia.org/wiki?curid=2785564", "title": "Titolo (termodinamica)", "text": ""}
{"id": "2785568", "revid": "2373", "url": "https://it.wikipedia.org/wiki?curid=2785568", "title": "3-sfera", "text": "La 3-sfera \u00e8 una figura geometrica nello spazio euclideo 4-dimensionale, in particolare \u00e8 l'analogo in questo spazio della sfera. \u00c8 definita come il luogo dei punti equidistanti da un punto fissato.\nLa 3-sfera \u00e8 chiamata spesso ipersfera, anche se con lo stesso termine si indicano tutte le \"n\"-sfere con \"n\"\u00a0\u2265\u00a03.\nCos\u00ec come la sfera ordinaria, chiamata anche 2-sfera, \u00e8 una superficie (variet\u00e0) bidimensionale che fa da bordo alla palla tridimensionale, la 3-sfera \u00e8 una variet\u00e0 tridimensionale che fa da bordo alla palla 4-dimensionale.\nDefinizione.\nIn termini di coordinate, una 3-sfera centrata in C (\"C\"0,\u00a0\"C\"1,\u00a0\"C\"2,\u00a0\"C\"3) ed avente raggio \"r\" \u00e8 l'insieme dei punti x (\"x\"0,\u00a0\"x\"1,\u00a0\"x\"2,\u00a0\"x\"3) nello spazio R4 tali che\nSi chiama 3-sfera unitaria o \"S\"3 quella con centro nell'origine e raggio unitario:\nSe si considera R4 come lo spazio a due coordinate complesse (C2), o quaternione (H), la 3-sfera unitaria \u00e8 data dalla relazione\noppure da\nL'ultima definizione mostra che la 3-sfera \u00e8 l'insieme di tutti i quaternioni unitari, ossia con modulo pari all'unit\u00e0.\nPropriet\u00e0.\nPropriet\u00e0 elementari.\nIl volume 3-dimensionale (o \"iperarea\") della 3-sfera di raggio \"r\" \u00e8 pari a\nmentre l\"'ipervolume\" (il volume della regione 4-dimensionale racchiusa dalla 3-sfera) vale\nOgni intersezione non vuota di una 3-sfera con un iperpiano tridimensionale \u00e8 una 2-sfera, ossia una sfera convenzionale, oppure un singolo punto (nel caso di tangenza).\nPropriet\u00e0 topologiche.\nUna 3-sfera \u00e8 una variet\u00e0 3-dimensionale compatta, connessa e senza bordo. Inoltre \u00e8 un insieme semplicemente connesso: ogni curva chiusa sulla sua superficie pu\u00f2 essere ristretta ad un singolo punto senza lasciare la 3-sfera. Secondo la congettura di Poincar\u00e9, dimostrata nel 2003 da Grigorij Perel'man, la 3-sfera (a meno di omeomorfismo) \u00e8 l'unica figura con queste propriet\u00e0.\nNella letteratura.\nIn un articolo pubblicato sull\"'American Journal of Physics\", Mark A. Peterson suggerisce che la cosmologia dantesca sia modellata secondo una 3-sfera; anche Carlo Rovelli ha espresso la stessa opinione."}
{"id": "2785580", "revid": "115461244", "url": "https://it.wikipedia.org/wiki?curid=2785580", "title": "Tu\u0159any", "text": "Il toponimo Tu\u0159any pu\u00f2 riferirsi a diverse localit\u00e0 della Repubblica Ceca:"}
{"id": "2785584", "revid": "288300", "url": "https://it.wikipedia.org/wiki?curid=2785584", "title": "Paulo Barreto", "text": ""}
{"id": "2785586", "revid": "288300", "url": "https://it.wikipedia.org/wiki?curid=2785586", "title": "Paulo Vitor Barreto De Souza", "text": ""}
{"id": "2785589", "revid": "1793900", "url": "https://it.wikipedia.org/wiki?curid=2785589", "title": "South Bronx", "text": "Il South Bronx (\"Sud Bronx\") \u00e8 l'area sud-occidentale del borough del Bronx di New York, negli Stati Uniti d'America. Esso rappresenta uno dei quartieri in cui \u00e8 suddiviso il Bronx.\nGeografia.\nSituato a nord di New York, di fronte a Rikers Island ed al \"borough\" del Queens, da cui \u00e8 diviso dall'East River, il South Bronx non ha dei confini ben delimitati. I quartieri di Tremont, University Heights, Highbridge, Morrisania, Soundview, Hunts Point e Castle Hill, sono normalmente considerati parte di esso.\nStoria.\nIl South Bronx era un'area di dimensioni molto ridotte che si estendeva dall'estremit\u00e0 meridionale del borough fino alla 149\u00aa strada.\nA causa dell'improvviso incremento demografico ed urbanistico, unito ad una diffusa povert\u00e0, il quartiere divenne una delle aree pi\u00f9 violente e degradate di New York a cavallo tra gli anni '60 e '70 del XX secolo, tanto da far divenire il toponimo generico \"Bronx\" (che identifica l'intero borough) come sinonimo di quartiere pericoloso e degradato per antonomasia. Tuttavia, un rinnovamento urbano ed una parziale ripresa dell'area ad inizio anni '80, in cui si sono anche sviluppati i fenomeni artistici del graffitismo, dell'hip hop e della break dance, hanno migliorato la situazione del quartiere che rimane comunque una delle aree a maggior densit\u00e0 criminale dell'area urbana newyorkese.\nOriginariamente il South Bronx era denominato \"Manor of Morrisania\", poi solo \"Morrisania\". Era il territorio di propriet\u00e0 della potente famiglia aristocratica Morris, che includeva tra i suoi membri Lewis Morris, uno dei firmatari della Dichiarazione d'indipendenza degli Stati Uniti d'America, e Gouverneur Morris, senatore che contribu\u00ec alla stesura della Costituzione.\nIn seguito la zona si popol\u00f2 di immigrati tedeschi ed irlandesi. Successivamente, il Bronx inizi\u00f2 ad essere considerato il \"borough ebraico\" arrivando a contare nel 1930 una percentuale del 49% di ebrei. Alla fine degli anni trenta, gli ebrei del South Bronx erano 364,000, circa il 57.1% della popolazione totale della zona.\nAnni sessanta: L'inizio del degrado.\nAlla fine della seconda guerra mondiale, continu\u00f2 l'esodo dei residenti bianchi che si trasferirono in altri quartieri, e la migrazione di minoranze etniche e razziali si intensific\u00f2, rendendo il South Bronx nel 1960 per due terzi popolato da neri e ispanici.\nIl quartiere si connot\u00f2 sempre pi\u00f9 per la presenza di famiglie della classe operaia. I ceti sociali pi\u00f9 deboli furono ulteriormente penalizzati dal deprezzamento delle abitazioni presenti nella zona, nonostante l'aumento degli affitti. Durante il periodo del movimento per i diritti civili degli anni cinquanta e sessanta, nel borough si verificarono numerosi scontri razziali, contribuendo alla fuga della classe media e al progressivo declino del quartiere.\nAnni settanta: \"Il Bronx sta bruciando\".\nNegli anni settanta la povert\u00e0 nel quartiere e i livelli di criminalit\u00e0 e disoccupazione raggiunsero livelli allarmanti. All'epoca, il Bronx speriment\u00f2 alcuni degli aspetti del peggior decadimento urbano, con la perdita di 300,000 residenti e la distruzione di interi blocchi di edifici. L'attenzione dei mass media esport\u00f2 la brutta fama del South Bronx a livello internazionale.\nL'espressione: \"\u00abThe Bronx is burning\u00bb\" (\"Il Bronx sta bruciando\"), attribuita al telecronista Howard Cosell durante il secondo Game delle World Series del 1977 che vedeva contrapposti i New York Yankees ai Los Angeles Dodgers, si riferisce ai numerosi incendi dolosi causati dal collasso economico totale, che sconvolsero il South Bronx durante gli anni settanta, e divenne emblematica del periodo. Durante la partita, mentre le telecamere dell'ABC inquadravano un elicottero che sorvolava lo Yankee Stadium, fu ben visibile un grosso incendio scoppiato nei pressi del parco Joyce Kilmer nel South Bronx, e quindi Cosell avrebbe esclamato: \"\u00abThere it is, ladies and gentlemen, the Bronx is burning\u00bb\" (\"\u00c8 cos\u00ec, signore e signori, il Bronx sta bruciando\").\nI primi anni settanta videro deprezzarsi sempre pi\u00f9 il patrimonio immobiliare del Bronx, con sempre meno gente disposta ad abitare un quartiere cos\u00ec devastato dove dominano miseria, analfabetismo, illegalit\u00e0 e delinquenza. Un progressivo circolo vizioso ebbe inizio quando un vasto gruppo di edifici abitativi (lasciati disabitati dai precedenti affittuari migrati verso quartieri migliori) rimasero abbandonati per lunghi periodi di tempo, diventando preda ambita per elementi criminali quali le gang di strada (Savage Skulls, Reapers, Black Spades, Savage Nomads, Ghetto Brothers, Deadly Bachelors, Javelin, Dirty Ones, Tomahawks, e molte altre) all'epoca in forte espansione ed in grado di sostenersi autonomamente grazie ai ricavi dello spaccio di droga nella zona. Propriet\u00e0 abbandonate attrassero inoltre molti vagabondi, senzatetto, drogati e malati mentali, che contribuirono al degrado del borough.\nI massicci tagli alla spesa pubblica attuati a New York all'epoca, resero praticamente impossibile far rispettare il codice ai pochi ispettori di costruzione rimasti e i vigili del fuoco non erano in grado di far rispettare gli standard di sicurezza o punire le violazioni. Questo incoraggi\u00f2 padroni di casa assenteisti ad ignorare i loro doveri verso propriet\u00e0 dal costo elevato di mantenimento e dalla poca resa, lasciando campo libero all'avvento di gang che stabilirono i propri \"quartieri generali\" negli edifici abbandonati, cos\u00ec da diffondere ulteriormente il crimine e la paura negli inquilini degli appartamenti vicini causando un effetto domino e un fuggi fuggi generale da parte di quanti avessero le possibilit\u00e0 economiche di andarsene dal quartiere. Le statistiche della polizia mostrarono come l'ondata di criminalit\u00e0 spostatasi dalla zona nord del Bronx a South Bronx, rese i pochi residenti bianchi rimasti nel quartiere (principalmente anziani ebrei) il bersaglio preferito dei crimini violenti commessi da giovani delinquenti afroamericani e ispanici in quanto venivano visti come una facile preda; le aggressioni divennero cos\u00ec comuni da far coniare il termine slang \"crib job\" in uso tra i membri delle bande giovanili (\"crib\" significa culla e stava ad intendere che gli anziani residenti erano indifesi come dei neonati nella culla).\nI proprietari che avevano aspettato troppo a lungo per cercare di vendere i propri edifici, scoprirono con disappunto che quasi tutte le propriet\u00e0 nel South Bronx erano gi\u00e0 state messe nella \"lista nera\" da parte di banche e compagnie di assicurazione. Ormai rassegnati a vendere le loro propriet\u00e0 svalutate a qualsiasi prezzo, i proprietari cominciarono invece a bruciare gli edifici per riscuotere l'assicurazione. Si fece quindi strada in questo periodo un nuovo tipo di sofisticato \"criminale dal colletto bianco\" conosciuto come \"faccendiere\", specializzato in una forma di frode assicurativa che iniziava con l'acquisto di una propriet\u00e0 al di sotto dei costi, per poi rivenderla pi\u00f9 volte sulla carta attraverso diverse societ\u00e0 di comodo fittizie sotto il controllo dello stesso \"faccendiere\", cos\u00ec da spingere al rialzo il valore incrementale dell'immobile. Poi sarebbero state stipulate delle polizze di assicurazione antincendio fraudolente ed infine bruciati dolosamente gli edifici per riscuotere i premi. Questo schema divenne cos\u00ec frequente che le gang locali venivano appositamente ingaggiate dai truffatori per spogliare di ogni materiale di valore le propriet\u00e0 prima di darle alle fiamme. Gli edifici venivano incendiati con la benzina anche se erano ancora parzialmente abitati da inquilini insolventi o vagabondi, causando anche numerosi casi di ustioni e decessi.\nAnche gli stessi abitanti del borough spesso davano alle fiamme edifici abbandonati. Ci\u00f2 veniva fatto soprattutto per rubare dall'edificio distrutto infissi in metallo, rame, ecc... , tutto materiale che poi poteva essere rivenduto. Altri incendi furono causati da impianti elettrici non a norma, o da semplice vandalismo associato alla generale situazione di degrado. \nAll'epoca del presunto commento di Cosell nel 1977, dozzine di edifici venivano bruciati ogni giorno nel South Bronx, alcune volte interi blocchi di appartamenti erano avvolti dalle fiamme rendendo l'area perennemente coperta da una cappa di fumo e fuliggine. La polizia, troppo occupata a cercare di contrastare il dilagare dello spaccio di droga e della delinquenza, smise ben presto di investigare sui roghi, in quanto erano semplicemente troppi. Durante questo periodo, la stazione di polizia del 41\u00ba distretto della NYPD situata al numero 1086 di Simpson Street divenne nota con il soprannome \"Fort Apache\", in quanto era l'unico baluardo della legge e dell'autorit\u00e0 costituita contro il crimine dilagante, che rese il Bronx la capitale statunitense dell'omicidio, dello stupro, delle rapine, e delle aggressioni per tutti gli anni settanta (e primi anni ottanta). Nel 1980, il distretto venne ironicamente rinominato \"The Little House on the Prairie\" (\"La piccola casa nella prateria\"), in quanto due terzi degli originari 94.000 residenti di competenza del 41\u00ba se ne erano andati, lasciando la caserma fortificata una delle poche strutture ancora in piedi nella zona (e l'unico edificio sulla Simpson Street) a non essere stata abbandonata o incendiata. La storia della stazione di polizia ispir\u00f2 anche un film intitolato \"Bronx 41\u00ba distretto di polizia\" (1981). Inoltre, la pessima fama del quartiere gener\u00f2 la produzione di altre pellicole a tema quali il celebre \"I guerrieri della notte\" di Walter Hill (1979), o \"\" (1982) e \"Fuga dal Bronx\" (1983), entrambi diretti da Enzo G. Castellari.\nIn totale, pi\u00f9 del 40% degli edifici situati nel South Bronx furono bruciati o abbandonati tra il 1970 e il 1980. L'aspetto del quartiere veniva paragonato a quello di una citt\u00e0 bombardata durante la seconda guerra mondiale, con cumuli di macerie ai lati delle strade, rottami d'auto e rifiuti ovunque. Il 5 ottobre 1977, il Presidente Jimmy Carter fece una visita non programmata a Charlotte Street, mentre si trovava a New York per presenziare ad una conferenza delle Nazioni Unite. Charlotte Street era una delle zone pi\u00f9 colpite dal degrado urbano. Carter, si disse \"sconcertato\" dalla situazione ed ordin\u00f2 a Patricia Roberts Harris, all'epoca a capo del Dipartimento della Casa e dello Sviluppo Urbano degli Stati Uniti d'America, di prendere seri provvedimenti per salvare la zona. Anche Ronald Reagan, durante la sua campagna presidenziale del 1980, visit\u00f2 la zona e criticando Carter per non aver mantenuto le promesse fatte, disse di \"non aver mai visto una cosa simile dai tempi della Londra bombardata dai nazisti\".\nRinascita.\nA partire dagli anni ottanta, parte del South Bronx inizi\u00f2 ad essere riqualificato grazie alla costruzione di nuove strutture residenziali. Nel 1983 la Bright Temple A.M.E. Church venne inserita nel National Register of Historic Places. Nel corso degli anni novanta, furono spesi pi\u00f9 di 1 miliardo di dollari nella ricostruzione dell'area, con 19,000 nuovi appartamenti e pi\u00f9 di 4,500 nuove case popolari. Pi\u00f9 del 50% degli appartamenti abbandonati furono ristrutturati. 26,500 persone si trasferirono nuovamente nella zona. Nel 1985 in Charlotte Street sorsero della case prefabbricate in stile ranch, e l'area cambi\u00f2 in maniera cos\u00ec significativa da rendere impossibile agli storici del Bronx localizzare il punto esatto dove Carter si era fermato ad osservare la devastazione nel 1977. Nel 2004, queste villette hanno acquisito un valore di mercato superiore ai 500,000 dollari.\nLa costruzione del nuovo Yankee Stadium incluse campi da tennis, piste ciclabili, negozi, ristoranti, e una nuova stazione della metropolitana.\nAttualmente la popolazione del South Bronx \u00e8 in fase di crescita. Tuttavia, un abitante su due vive in stato di povert\u00e0, e fenomeni di spaccio di droga, presenza di gangs e prostituzione sono ancora comuni per le strade del quartiere mentre la polizia continua a considerare l'area \"una zona a rischio\".\nArte e cultura.\nSin dalla fine degli anni settanta, il South Bronx divenne luogo di una fiorente scena artistica. Le mostre d'arte tenutesi alla Fashion Moda Gallery, fondata dall'artista viennese Stefan Eins, aiutarono gli inizi di carriera di artisti quali Keith Haring e Jenny Holzer, e negli anni ottanta esplosero gruppi di break dance come i Rock Steady Crew. La scena artistica locale gener\u00f2 abbastanza entusiasmo presso i mass media da ricevere esposizione a livello mondiale. La Bronx Academy of Arts and Dance era situata all'interno dell'American Bank Note Company Building a South Bronx prima di essere rilocata presso la St. Peter's Episcopal Church a Westchester Square.\nI graffiti urbani sono molto frequenti nel South Bronx, zona di azione di numerosi writer ritenuti capostipiti della street art come il gruppo Tats Cru. Il Bronx ha una lunga tradizione di graffitismo nonostante la citt\u00e0 abbia messo in atto una politica ristrettiva contro i graffiti abusivi. La nascita di generi quali hip-hop, rap, break dance, serv\u00ec a includere di diritto il South Bronx sulla mappa musicale dei primi anni ottanta. Inoltre, il borough \u00e8 noto a livello mondiale come luogo di nascita ufficiale della cultura Hip hop."}
{"id": "2785590", "revid": "812894", "url": "https://it.wikipedia.org/wiki?curid=2785590", "title": "Locomotiva SStB Gutenberg", "text": "La SStB - Gutenberg era una locomotiva a vapore con tender in esercizio per la S\u00fcdliche Staatsbahn (SStB) dell'Impero austriaco.\nLa locomotiva fu l'ultima ordinata dalla ferrovia prima che essa venisse privatizzata divenendo S\u00fcdbahngesellschaft (SB) e fu assegnata al gruppo 12 con il numero 291 (dal 1864 fu riassegnata al gruppo 17).\nFu costruita da Georg Sigl a Vienna e consegnata nel 1858 e fu la prima locomotiva che produsse. Il nome attribuitole si riferisce a Johannes Gutenberg e deriva dal fatto che Sigl originariamente aveva costruito macchine per la stampa.\nLa locomotiva venne ritirata dal servizio nel 1880."}
{"id": "2785599", "revid": "1566286", "url": "https://it.wikipedia.org/wiki?curid=2785599", "title": "Ernesto Sabbatini", "text": "Discendente da una dinastia di attori - era pronipote di Adelaide Ristori e figlio di Enrico Sabbatini ed Enrichetta Rissone - abbandona gli studi per dedicarsi alla recitazione debuttando nel 1899 a fianco di Ermete Novelli. Lavora poi come \"primo attor giovane\" con Teresa Mariani, diventando successivamente capocomico con Oreste Calabresi.\nBiografia.\nDefinito dalla critica attore misurato e composto, nella sua carriera affronta generi diversi. Nei primi anni del Novecento con la prima moglie, Giannina Chiantoni, prende parte alla Compagnia Stabile di Milano diretta da Marco Praga. Nel primo dopoguerra \u00e8 con Irma Gramatica e, nel 1924, nella compagnia di Maria Melato con la quale prende parte a \"Il giardino dei ciliegi\" che viene rappresentato per la prima volta in Italia, avendo inoltre accanto a s\u00e9 anche Renzo Ricci e Margherita Bagni.\nRiscuote quindi un particolare successo nel 1925 interpretando \"Gutibli\" di Giovacchino Forzano. Nello stesso anno, con la compagnia di Tatiana Pavlova, comincia l'attivit\u00e0 di direttore artistico, che svolge per quasi trent'anni. Di quel periodo la sua regia del dramma \"Gelosia\" di Michail Arcyba\u0161ev messo in scena al Teatro Goldoni di Venezia, dove il debutta il 26 agosto 1926 e che viene accolto con grande entusiasmo da pubblico e critica. \nNel 1928, con una compagnia sua, mette in scena per la prima volta \"Minnie la candida\" di Massimo Bontempelli al Teatro di Torino ma senza particolari apprezzamenti da parte del pubblico.\nNel 1935 \u00e8 il monsignore in \"Savonarola\" di Rino Alessi in Piazza della Signoria di Firenze con Memo Benassi, Fosco Giachetti, Filippo Scelzo, Pio Campa, Carlo Tamberlani, Nando Tamberlani, Luigi Almirante e Carlo Lombardi.\nNel 1939 \u00e8 Elpino in Aminta (Tasso) per la regia di Renato Simoni e Corrado Pavolini con Rina Morelli, Andreina Pagnani, Micaela Giustiniani, Rossano Brazzi, Gino Cervi, Carlo Ninchi, Aroldo Tieri ed Annibale Ninchi al Giardino di Boboli a Firenze.\nAttivo anche nel secondo dopoguerra, nel 1944 \u00e8 con Laura Adani - sua cognata in quanto sorella di Lena Adani, seconda moglie di Ernesto che aveva da tempo annullato il primo matrimonio - in \"Agnese Bernauer\" di Friedrich Hebbel che si tiene al Maggio Musicale Fiorentino accanto ai giovani Ernesto Calindri, Vittorio Gassman e Tino Carraro.\nNel cinema debutta nel 1914, prendendo parte al film \"Amore senza stima\" e proseguendo, anche nel sonoro, la sua attivit\u00e0 come caratterista."}
{"id": "2785600", "revid": "729019", "url": "https://it.wikipedia.org/wiki?curid=2785600", "title": "Iyoz\u014d Fujita", "text": "Ufficiale delle Forze aeree della Marina giapponese e abile pilota da caccia, ottenne numerose vittorie aeree (volando su A6M Zero) durante le battaglie aeronavali della guerra nel Pacifico, nella seconda guerra mondiale. In particolare partecip\u00f2 all'attacco su Pearl Harbor del 7 dicembre 1941, dove ottenne la sua prima vittoria nei cieli, e alla drammatica battaglia delle Midway dove rivendic\u00f2 dieci vittorie aeree contro gli americani.\nNella Marina imperiale.\nFiglio di un medico e di una ostetrica, Iyoz\u014d Fujita aveva frequentato la prestigiosa Accademia Navale di Etajima con la Classe del 1938, completando il suo addestramento al volo e concludendo i corsi nel 1940 con il grado di guardiamarina nella Forza aerea della Marina imperiale.\nDopo la nomina a tenente di vascello Fujita, pilota di caccia Zero imbarcato sulla portaerei \"Soryu\", partecip\u00f2 il 7 dicembre 1941 all'attacco su Pearl Harbor, dove ebbe modo subito di mettersi in mostra, impegnandosi in un furioso scontro aereo con i caccia statunitensi P-36 e P-40 della US Navy, riuscendo ad ottenere la sua prima vittoria aerea (il P-36 del tenente Sterling) e tornando in salvo sulla sua portaerei con l'aereo danneggiato dai colpi del nemico.\nDa Pearl Harbor a Midway.\nDurante l'attacco alle Hawaii, il suo comandante di squadriglia (il tenente di vascello Iida) era stato colpito e ucciso, e quindi il giovane e valoroso Fujita fu chiamato a succedergli alla testa dell\"Hikotai\" (squadrone di 12 aerei) imbarcato sulla \"S\u014dry\u016b\".\nFujita partecip\u00f2 alle successive crociere della flotta portaerei dell'ammiraglio Nagumo nel Sud-Est asiatico, fino alla violenta battaglia delle Midway dove il pilota giapponese visse il suo grande momento di gloria: impegnato in missioni di pattugliamento di protezione sopra le portaerei, durante gli incessanti scontri rivendic\u00f2 addirittura dieci vittorie aeree (3 bombardieri B-26, 4 aerosiluranti TBD Devastator e 3 caccia F4F Wildcat).\nNell'occasione ide\u00f2 anche spericolate tattiche di attacco frontale in picchiata alle formazioni di aerei nemici. Durante le confuse battaglie aeree del 4 giugno 1942, anche Fujita alla fine venne colpito (sembra dal fuoco amico delle navi giapponesi) e fin\u00ec in acqua, venendo recuperato solo dopo quattro ore da un cacciatorpediniere. Nel frattempo la battaglia si era tramutata in catastrofe per il Giappone e quattro portaerei, compresa la sua \"Soryu\", erano state affondate dagli americani.\nGli ultimi anni di guerra.\nDopo la disfatta, Fujita venne trasferito, come comandante di gruppo aereo, sulla portaerei leggera \"Hiyo\", con cui avrebbe preso parte alle successive battaglie di Guadalcanal e delle Salomone del 1942-1943, in cui ebbe nuovamente modo di mettersi in luce per coraggio e combattivit\u00e0.\nNel novembre 1943, venne quindi promosso capitano di corvetta e assegnato alla guida di uno squadrone del 301\u00b0 \"Kokutai\" (gruppo aereo), comandato dal capitano di fregata Katsutoshi Yagi; inizialmente equipaggiato con i nuovi caccia J2M \"Jack\", il gruppo ritorn\u00f2 presto agli Zero nella versione aggiornata A6M5 e, basato nella madrepatria alla base aerea di Yokosuka, venne impegnato nel 1944 in difesa delle Isole Marianne e di Iwo Jima. Iyoz\u014d Fujita prese parte anche a queste difficili battaglie, partecipando a numerosi scontri aerei contro le soverchianti forze aeree americane e ottenendo nuove vittorie.\nAlla vigilia dell'invasione americana delle Filippine, Fujita prese il comando di un \"Kokutai\" (il 402\u00b0) appena costituito con i nuovi e potenti caccia Kawanishi N1K \"George\"; nonostante le buone qualit\u00e0 di questi velivoli, la superiorit\u00e0 aerea americana caus\u00f2 gravi perdite a terra e gi\u00e0 a dicembre del 1944 il gruppo aveva perso la maggior parte dei suoi mezzi e dovette essere nuovamente rimpatriato per essere ricostituito.\nLa lotta era ormai senza speranza e, dopo aver combattuto ancora sui cieli di Formosa e direttamente sopra il Giappone il capitano Fujita termin\u00f2 la sua movimentata vicenda bellica sull'aeroporto di Fukuchiyama, in attesa di un eventuale attacco finale degli Alleati che non si sarebbe mai materializzato.\nTra i principali \"assi\" della caccia giapponese, Iyoz\u014d Fujita alla fine della guerra aveva accumulato un notevole numero di vittorie (le fonti oscillano tra 11 e 42 abbattimenti accertati, dati sicuri essendo impossibili a causa della metodica di punteggio adottata dai giapponesi che spesso assegnavano le vittorie allo squadrone - \"Hikotai\" - o alla sezione di tre aerei - \"Shotai\" - piuttosto che al pilota singolo) dopo aver partecipato fino alla fine a numerose campagne ed avere svolto anche un'intensa attivit\u00e0 di istruttore di nuovi piloti.\nNel dopoguerra Fujita, dopo un primo periodo di difficolt\u00e0 dove lavor\u00f2 anche come camionista, divenne capitano pilota civile assunto nel 1952 dalla compagnia aerea Japan Airlines, primo ad aver pilotato per la JAL un Boeing 747 Jumbo Jet, fino al suo ritiro avvenuto nel novembre 1977 con 18\u00a0030 ore di volo all'attivo.\nVisse gli ultimi anni della sua vita a Tokyo dove mor\u00ec a 89 anni, a causa di un cancro ai polmoni, il 1\u00ba dicembre 2006."}
{"id": "2785602", "revid": "2034231", "url": "https://it.wikipedia.org/wiki?curid=2785602", "title": "Fantastic Universe", "text": "Fantastic Universe \u00e8 stata una rivista di fantascienza statunitense pubblicata per 69 numeri, dal giugno 1953 al marzo 1960, con due diversi editori.\nFa parte della corposa produzione di riviste di \"science fiction\" apparse negli anni cinquanta in USA ed ebbe un discreto successo, essendo stata edita per maggior tempo rispetto alla gran parte delle pubblicazioni del periodo.\nGli editori furono Leo Margulies dal 1954 al 1956 e Hans Stefan Santesson (1956-1960): con Santesson la qualit\u00e0 generale della rivista and\u00f2 declinando e la rivista si distinse per la produzione di molto materiale inerente agli UFO, fino alla chiusura.\nUna raccolta di storie del periodo di Santesson tratte dalla rivista venne stampata da Prentice-Hall col titolo di \"The Fantastic Universe Omnibus\".\nContenuti.\n\"Fantastic Stories\" pubblic\u00f2 alcuni importanti racconti: tra questi, \"Tales of Conan\", una raccolta di 4 storie di Robert E. Howard riscritte come storie di Conan il barbaro da L. Sprague de Camp.\nAltri autori pubblicati furono:\nAltri scrittori che pubblicarono sulla rivista furono Harlan Ellison, Theodore Sturgeon, Robert Silverberg, Clifford D. Simak, Robert F. Young e Robert Bloch."}
{"id": "2785618", "revid": "117734231", "url": "https://it.wikipedia.org/wiki?curid=2785618", "title": "Kyn\u0161perk nad Oh\u0159\u00ed", "text": "Kyn\u0161perk nad Oh\u0159\u00ed (in tedesco \"K\u00f6nigsberg an der Eger\") \u00e8 una citt\u00e0 della Repubblica Ceca facente parte del distretto di Sokolov, nella regione di Karlovy Vary.\nGeografia fisica.\nIl paese \u00e8 situato circa a met\u00e0 fra Sokolov e Cheb.\nI comuni limitrofi sono Liboc, Mostov, Chot\u00edkov e Hl\u00ednov\u00e1 ad ovest, Pochlovice, Svat\u00e1 Ma\u0159\u00ed Pomocn\u00e1, Drsn\u00fd Chlum, Chlum Svat\u00e9 Ma\u0159\u00ed, Kace\u0159ov e Dasnice a nord, Zlat\u00e1, Libavsk\u00e9 \u00dadol\u00ed e Libava ad est, Kamenn\u00fd Dv\u016dr, Rollessengr\u00fcn, \u0160t\u011bdr\u00e1, Thurn, Mok\u0159ina e Lipoltov a sud.\nStoria.\nLa prima menzione scritta del paese risale al 1232: \u00e8 il documento di fondazione della citt\u00e0, conservato presso l'Archivio Centrale dello Stato di Praga. Fu Venceslao I, ad assegnare il nome Kyn\u0161perk. L'origine della popolazione non si pu\u00f2 stabilire con certezza, ma, come dimostrano i ritrovamenti, gi\u00e0 nel medioevo vi erano molti abitanti. Dopo la seconda guerra mondiale, con l'allontanamento dei tedeschi, la popolazione della citt\u00e0 diminu\u00ec notevolmente.\nEconomia.\nIn principio gli abitanti vivevano di allevamento e di piccoli commerci, in seguito si diffuse la falegnameria e l'artigianato. Tra il XIX ed il XX secolo, l'economia si concentr\u00f2 pi\u00f9 sull'industria, con la nascita di fabbriche per la lavorazione dei tessuti, dei metalli e di altro ancora.\nOggi, nel cuore della citt\u00e0, i residenti continuano a lavorare in discariche, produzione di mobili, lavorazione di legno e metallo, riparazione di macchine agricole per campagne e foreste, estrazione dell'oro, trasporti, servizi comunali, commercio e nella sfera finanziaria. Il comune \u00e8 tuttora intenzionato ad ampliare il settore edile e quello delle comunicazioni, nonch\u00e9 impegnarsi nelle restaurazioni dei monumenti di importanza storica pi\u00f9 rilevante."}
{"id": "2785625", "revid": "89146", "url": "https://it.wikipedia.org/wiki?curid=2785625", "title": "Luton Town", "text": ""}
{"id": "2785628", "revid": "89146", "url": "https://it.wikipedia.org/wiki?curid=2785628", "title": "Colchester United", "text": ""}
{"id": "2785629", "revid": "237256", "url": "https://it.wikipedia.org/wiki?curid=2785629", "title": "Zuhayr Mohsen", "text": ""}
{"id": "2785631", "revid": "3115", "url": "https://it.wikipedia.org/wiki?curid=2785631", "title": "Mario Bartoccini", "text": "Ha studiato pianoforte con Francesco Bajardi. Ha dato vari concerti di pianoforte a Roma, in altre citt\u00e0 d'Italia ed in Tripolitania; ha preso parte anche all'Augusteo, come solista, sotto la direzione di Bernardino Molinari e sotto la direzione di Mario Rossi. \n\u00c8 noto per aver scritto con Aldo Mantia un manifesto futurista sull'improvvisazione musicale (1921), che \u00e8 vista come \"momento unico\", molto legato all'improvvisazione jazz, con \"discussioni musicali\" tra i pianoforti dei due musicisti. "}
{"id": "2785632", "revid": "89146", "url": "https://it.wikipedia.org/wiki?curid=2785632", "title": "Scunthorpe United", "text": ""}
{"id": "2785634", "revid": "1305772", "url": "https://it.wikipedia.org/wiki?curid=2785634", "title": "De Sanctis", "text": ""}
{"id": "2785635", "revid": "89146", "url": "https://it.wikipedia.org/wiki?curid=2785635", "title": "Carlisle United", "text": ""}
{"id": "2785638", "revid": "89146", "url": "https://it.wikipedia.org/wiki?curid=2785638", "title": "Northampton Town", "text": ""}
{"id": "2785640", "revid": "1318658", "url": "https://it.wikipedia.org/wiki?curid=2785640", "title": "FA Cup 1958-1959", "text": "The FA Cup 1958-59 fu la 78\u00aa edizione della pi\u00f9 antica competizione ad eliminazione diretta del mondo, la coppa nazionale inglese conosciuta come FA Cup. Il Nottingham Forest vinse per la seconda volta la competizione.\nQuarto turno.\nSi gioc\u00f2 il 24 gennaio 1959, sei partite ebbero bisogno della ripetizione.\nOttavi di finale.\nVennero giocati il 14 febbraio 1959. Quattro partite vennero ripetute, un di queste ebbe bisogno della terza ripetizione.\nQuarti di finale.\nI quarti furono giocati sabato, 28 marzo 1959. 3 delle 4 partite dovettero essere ripetute.\nSemifinali.\nLe semifinali vennero giocate sabato 14 marzo 1959. Nottingham Forest e Luton Town vinsero le loro sfide e approdarono alla finale di Wembley.\nFinale.\nLa finale fu giocata il 2 maggio 1959 allo stadio di Wembley e fu vinta dal Nottingham Forest, che batt\u00e9 il Luton Town per 2-1."}
{"id": "2785641", "revid": "563176", "url": "https://it.wikipedia.org/wiki?curid=2785641", "title": "Daniel Ricciardo", "text": "Cresciuto sportivamente nel vivaio del Red Bull Junior Team, \u00e8 stato campione della Formula Renault WEC nel 2008 e della F3 britannica con la Carlin nel 2009; primo pilota dell'Australia Occidentale a gareggiare in Formula 1, \u00e8 attivo nella massima serie automobilistica dal . Dal corre per la McLaren.\nBiografia.\nI suoi genitori hanno entrambi origini italiane: il padre, Joe Ricciardo, \u00e8 nato a Ficarra, nella citt\u00e0 metropolitana di Messina, ed \u00e8 arrivato in Australia all'et\u00e0 di sette anni dopo il trasferimento della famiglia, mentre la famiglia della madre, Grace Pulitan\u00f2, ha origini calabresi, pi\u00f9 precisamente di Casignana, comune da dove i suoi nonni, Antonio Pulitan\u00f2 e Paola Tallariti, sono emigrati negli anni cinquanta.\n\u00c8 soprannominato \"The Honey Badger\", il tasso del miele, perch\u00e9, secondo lui, \"\u00e8 l'animale pi\u00f9 impavido al mondo. Quando lo guardi sembra molto carino, ma se provi ad entrare nel suo territorio diventa molto feroce, non si spaventa di fronte a nulla, tigri o pitoni. Cambia molto rapidamente, ma \u00e8 un bravo animale\". L'animale \u00e8 raffigurato nella parte posteriore del suo casco.\nIl suo numero di gara \u00e8 il 3.\nCarriera.\nGli esordi.\nRicciardo inizi\u00f2 col karting all'et\u00e0 di nove anni supportato dal padre, anch'egli ex pilota; pass\u00f2 alle monoposto nel 2005, quando partecip\u00f2 al campionato dell'Australia occidentale di Formula Ford con una vettura Van Diemen, terminando ottavo in classifica. Al termine della stagione Ricciardo prese parte a un weekend di gare del campionato nazionale di Formula Ford al Sandown Raceway senza ottenere piazzamenti a punti.\nL'anno seguente risult\u00f2 tra i vincitori della Formula BMW Asia Scholarship, sussidio che gli permise di partecipare alla serie asiatica della Formula BMW con l'Eurasia Motorsport. Nella stagione ottenne due vittorie, entrambe sul circuito Bira, e fece marcare la pole position a Zhuhai finendo terzo nella classifica finale con 231 punti, 59 in meno del campione, Earl Bamber. Nell'agosto dello stesso anno prese parte anche a una gara del campionato britannico di Formula BMW con il team Motaworld Racing, ritirandosi in gara 1 e giungendo ottavo in gara 2. Al termine della stagione disput\u00f2 le finali mondiali della Formula BMW con la Fortec Motorsport, terminando quinto.\nFormula Renault 2.0.\nNel 2007 Ricciardo pass\u00f2 alla Formula Renault con la RP Motorsport, partecipando principalmente al campionato italiano, terminato al sesto posto con 196 punti e un podio nella gara di Valencia. Nelle quattro gare disputate nel campionato europeo non fece invece segnare punti. A fine stagione, dopo aver sostenuto un test a Estoril, entr\u00f2 a far parte del programma di giovani piloti del Red Bull Junior Team.\nFu attivo in Formula Renault 2.0 anche nel 2008, gareggiando con il team SG Formula sia nella serie europea che in quella dell'Europa occidentale. Vinse quest'ultima e giunse secondo nella serie continentale, dietro al finlandese Valtteri Bottas.\nFormula 3.\nA met\u00e0 2008 Ricciardo debutt\u00f2 su vetture di Formula 3 in una gara di F3 Euro Series disputatasi al N\u00fcrburgring, sempre con il team SG Formula, ottenendo l'ottavo posto in qualifica, il sesto in gara 1 e il quindicesimo in gara 2.\nNel 2009 pass\u00f2 al campionato britannico di F3 con la Carlin Motorsport. Vinse il campionato alla guida una vettura motorizzata Volkswagen con 87 punti di margine su Walter Grubm\u00fcller. Nello stesso anno, sempre col team Carlin, partecip\u00f2 al Gran Premio di Macao: giunse rispettivamente secondo dietro a Marcus Ericsson e quinto nei turni di prove che stabilivano la griglia per la gara di qualificazione, nella quale arriv\u00f2 sesto. Nella gara finale nel corso del primo giro and\u00f2 a sbattere alle \"Solitude Esses\", causando cos\u00ec un incidente che elimin\u00f2 dalla corsa altri sette concorrenti.\nFormula Renault 3.5 Series.\nNella stagione 2009 fece il suo debutto nella World Series by Renault con il team Tech 1 Racing nel fine settimana di Portim\u00e3o, ritirandosi in gara 1 e giungendo 15\u00ba in gara 2.\nRicciardo firm\u00f2 con lo stesso team per competere nel campionato 2010; il suo compagno di scuderia fu Brendon Hartley, poi rimpiazzato (vista la sua uscita dal Red Bull Junior Team) dal francese Jean-\u00c9ric Vergne per le ultime tre gare del campionato. Ricciardo fin\u00ec la stagione in seconda posizione dietro al russo Michail Al\u00eb\u0161in che riusc\u00ec a strappargli il titolo in occasione dell'ultima gara a Barcellona dopo un duello sotto la pioggia.\nL'anno seguente, con il team ISR Racing, non riusc\u00ec a partecipare a tutti gli eventi stagionali dato il contemporaneo impegno prima da collaudatore per la Toro Rosso e poi da pilota titolare alla HRT. La classifica finale lo vide al quinto posto con sei podi ottenuti (una vittoria a Monte Carlo e cinque secondi posti).\nFormula 1.\nCollaudatore Red Bull e Toro Rosso.\nRicciardo fece il suo esordio con una vettura di Formula 1 quando partecip\u00f2 con la Red Bull Racing al test per giovani piloti tenutosi sul circuito di Jerez dal 1\u00ba al 3 dicembre 2009. Il giorno finale fece segnare il tempo migliore, l'unico sotto l'1'18\".\nSuccessivamente Ricciardo venne indicato insieme a Brendon Hartley come pilota collaudatore per il team austriaco e per il suo team satellite, la Scuderia Toro Rosso, per l'annata . Al termine di questa stagione prese parte al test per giovani piloti svoltosi sul circuito di Yas Marina ad Abu Dhabi. Al volante della Red Bull RB6 risult\u00f2 il pi\u00f9 veloce in tutte e quattro le sessioni di test e nell'ultima ottenne un tempo di un secondo e due decimi pi\u00f9 basso di quello della \"pole\", fatta segnare da Sebastian Vettel sullo stesso circuito nel Gran Premio della settimana precedente, grazie alla migliore gommatura della pista e alla mancanza dei piloncini di gomma che, posti all'interno di talune curve, non consentivano ai piloti del Gran Premio di affrontare le stesse con pi\u00f9 decisione.\nVenne nominato nuovamente pilota di riserva per Toro Rosso e Red Bull per la stagione , partecip\u00f2 ai test di pre-campionato a Jerez e Barcellona e alla prima sessione di prove libere del venerd\u00ec negli otto Gran Premi precedenti il suo esordio in gara con l'HRT nel GP di Silverstone.\nNella stagione 2013, a luglio, partecip\u00f2 ai test per giovani piloti di Silverstone, aperti anche ai titolari per testare le nuove gomme Pirelli, a bordo della sua Toro Rosso e anche della Red Bull RB9, facendo segnare rispettivamente il primo e terzo tempo con le due vetture durante la seconda delle tre giornate.\nHRT (2011).\n2011.\nA partire dal Gran Premio di Gran Bretagna 2011 lasci\u00f2 il ruolo di terzo pilota della Scuderia Toro Rosso per quello di titolare alla HRT, sostituendo Narain Karthikeyan nelle rimanenti gare della stagione eccetto che in India, dove Ricciardo corse con la vettura di Vitantonio Liuzzi dato il rientro di Karthikeyan per quella sola corsa. I migliori risultati in qualifica furono due ventunesimi posti in India e ad Abu Dhabi, la posizione in griglia pi\u00f9 avanzata fu la 20\u00aa di Abu Dhabi mentre in gara i migliori piazzamenti furono due diciottesimi posti, ottenuti nei Gran Premi d'Ungheria e d'India; nella classifica finale si piazz\u00f2 27\u00ba, senza far segnare alcun punto.\nToro Rosso (2012-2013).\n2012.\nPer il fu promosso da collaudatore a pilota titolare della Toro Rosso al posto di S\u00e9bastien Buemi; il suo compagno di squadra fu il francese Jean-\u00c9ric Vergne. Nella prima gara in Australia conquist\u00f2 subito i suoi primi due punti iridati, classificandosi nono. Dopo questo risultato, in Bahrein colse il miglior posizionamento in griglia della stagione, il sesto; tuttavia non riusc\u00ec pi\u00f9 a guadagnare punti fino al Gran Premio del Belgio, dove giunse nuovamente nono. Dal Gran Premio di Singapore a quello di Corea Ricciardo fece registrare una serie di tre piazzamenti a punti consecutivi, terminando in nona posizione a Singapore, in decima in Giappone e ancora in nona in Corea. Torn\u00f2 per l'ultima volta in stagione in zona punti in occasione del Gran Premio di Abu Dhabi, nel quale riusc\u00ec a terminare in decima piazza. Totalizz\u00f2 10 punti che gli valsero il 18\u00ba posto della classifica finale.\n2013.\nConfermato per il dalla Toro Rosso insieme a Vergne, Ricciardo ottenne i primi punti dell'anno alla terza gara stagionale, in Cina, con un settimo posto che in quel momento rappresentava anche il suo miglior risultato in Formula 1. Successivamente fece segnare altri piazzamenti a punti in Spagna (10\u00ba), in Gran Bretagna (8\u00ba) e in Belgio (10\u00ba); per quanto riguarda le qualifiche, i due sesti posti di Gran Bretagna (dove part\u00ec quinto) e Germania furono i migliori dell'annata. Il 2 settembre Helmut Marko annunci\u00f2 su Servus TV l'ingaggio di Ricciardo da parte della Red Bull Racing a partire dal al fianco del confermato Sebastian Vettel e in sostituzione del connazionale Mark Webber. Nel successivo Gran Premio d'Italia Ricciardo riusc\u00ec a ripetere il settimo posto della Cina, dopodich\u00e9 torn\u00f2 in zona punti in India e nell'ultima corsa stagionale in Brasile (10\u00ba in entrambi i casi). Con questi risultati si piazz\u00f2 al 14\u00ba in classifica con 20 punti.\nRed Bull (2014-2018).\n2014.\nNel primo Gran Premio con la scuderia austriaca, in Australia, dopo aver concluso la gara al secondo posto venne squalificato per irregolarit\u00e0 riscontrate nel flusso del carburante. Ottenne i suoi primi punti con la Red Bull in Bahrein, giungendo quarto, dopo un'intensa lotta per il podio con Sergio P\u00e9rez. Nel Gran Premio di Spagna sal\u00ec per la prima volta sul podio in Formula 1, terminando terzo davanti al compagno di squadra Sebastian Vettel. Dopo un altro terzo posto a Monaco, nel successivo Gran Premio del Canada Ricciardo ottenne la sua prima vittoria iridata, precedendo al traguardo Nico Rosberg e Vettel. In Gran Bretagna termin\u00f2 nuovamente terzo. Raggiunse nuovamente il successo nel Gran Premio d'Ungheria, dove ottenne la sua seconda vittoria nel Mondiale, precedendo al traguardo Fernando Alonso e Lewis Hamilton. La terza affermazione in carriera arriv\u00f2 nel successivo Gran Premio del Belgio approfittando del contatto tra le Mercedes di Rosberg e Hamilton. In seguito torn\u00f2 sul terzo gradino del podio a Singapore e negli Stati Uniti, mentre nell'ultima gara ad Abu Dhabi giunse quarto dopo essere partito dai box a causa di una penalizzazione per irregolarit\u00e0 tecnica, facendo segnare per la prima volta nella sua carriera in Formula 1 il giro pi\u00f9 veloce della gara. Concluse la stagione al terzo posto in classifica con 238 punti, dietro ai due piloti della Mercedes.\n2015.\nLa stagione 2015 parte in maniera meno positiva: nel Gran Premio di casa, il primo del campionato, Ricciardo non va oltre il sesto posto, doppiato dal vincitore Lewis Hamilton. Anche nei successivi appuntamenti in Malesia e in Cina il pilota italo-australiano si deve accontentare di piazzamenti nella parte bassa della zona punti, rispettivamente 10\u00ba e 9\u00ba. Il Bahrein lo vede protagonista di un episodio singolare: all'ultima curva il motore si rompe, lasciando dietro a s\u00e9 molto fumo. Ricciardo riesce comunque a tagliare il traguardo per pochi metri, al 6\u00ba posto. Riesce a giungere a punti nei primi sei gran premi della stagione, coronati dal 5\u00ba posto al Gran Premio di Monaco. Infatti nel Gran Premio del Canada giunge al traguardo 13\u00ba e interrompe la striscia di sei risultati a punti consecutivi.\nNel Gran Premio d'Ungheria, conquista un podio in una gara rocambolesca: penalizzato con un drive through per un contatto con Nico Rosberg, conclude terzo dietro al compagno di squadra Daniil Kvjat e al ferrarista Vettel. Al Gran Premio di Singapore ottiene un secondo posto, il miglior risultato stagionale. Conclude l'annata con un sesto posto nel Gran Premio di Abu Dhabi, finendo il campionato a 92 punti e occupando l'ottava piazza nella classifica generale.\n2016.\nRicciardo apre il 2016 con il quarto posto nel Gran Premio di casa in Australia, risultato che ripeter\u00e0 in Bahrain e in Cina (dove partiva dalla prima fila). In Russia \u00e8 fuori dalla zona punti, undicesimo. In Spagna, dopo l'autoeliminazione dei due alfieri Mercedes nel primo giro, l'australiano si trova in testa, ma una strategia errata e una foratura mentre era in lotta con Sebastian Vettel per la terza posizione lo fa retrocedere al quarto posto; vince il compagno di squadra Max Verstappen, appena neopromosso in Red Bull, al posto di Daniil Kvjat. A Monte Carlo segna la sua prima pole position in carriera. In gara ha subito un ampio margine sulle Mercedes, ma Hamilton, grazie ad una strategia con una sosta in meno e ad un errore dei meccanici Red Bull durante il secondo pit stop di Ricciardo, passa in testa, e il pilota australiano deve accontentarsi del secondo posto. Dopo una buona qualifica in Canada, chiusa in quarta posizione, Ricciardo \u00e8 solo settimo in gara.\nIn Azerbaigian, dopo una grande qualifica, chiusa in prima fila, complice il degrado delle gomme, chiude settimo, molto lontano dalla zona podio. Arriva quinto in Austria, e quarto in Gran Bretagna, oscurato dal compagno di squadra Verstappen. Dopo due gare incolori, ritorna sul podio in Ungheria, alle spalle delle due Mercedes di Hamilton e Rosberg. In Germania ottiene un ottimo secondo posto, salendo sul podio insieme al suo compagno di squadra Max Verstappen (terzo). In tale occasione, introdusse in Formula 1 il curioso gesto di celebrare un successo sul podio con uno \"shoey\", ovvero bevendo lo champagne da una delle proprie scarpe. L'australiano consolida cos\u00ec il suo terzo posto in classifica piloti. In Belgio, dopo essere scattato dalla quinta casella, approfitta del caos innescato alla prima curva dal compagno di squadra Verstappen e le due Ferrari, per concludere al secondo posto, preceduto da Nico Rosberg.\nIn Malesia ottiene la prima vittoria stagionale, davanti al compagno di squadra Max Verstappen; dopo l'incidente al via tra Vettel e Rosberg, si era insediato al 2\u00ba posto, riprendendolo dopo il valzer dei pit stop, ma la rottura della power unit da parte di Lewis Hamilton lo porta in prima posizione, che terr\u00e0 fino al traguardo. Giunge sesto in Giappone, terzo ad Austin e a Citt\u00e0 del Messico, dove ottiene il podio solo a tavolino. Termina ottavo in Brasile, dopo una gara pazza, e quinto ad Abu Dhabi, chiudendo al terzo posto in classifica generale con 256 punti.\n2017.\nRicciardo apre il 2017 con un ritiro in Australia, seguito da un quarto posto in Cina e un quinto in Bahrein. Nelle cinque gare successive giunge sempre sul podio (terzo in Spagna, a Monaco, Canada e Austria e vincitore in Azerbaigian). Nella seconda parte della stagione ottiene altri quattro podi, di cui un secondo posto a Singapore, e altri piazzamenti a punti, ma nella parte finale del campionato \u00e8 vittima di diversi ritiri causati dalla scarsa affidabilit\u00e0 della sua monoposto, che lo portano a perdere il 4\u00ba posto in classifica generale a scapito di Raikkonen. Termina dunque quinto con 200 punti conquistati.\n2018.\nIl pilota australiano apre il mondiale con un quarto posto nel Gran Premio d'Australia. Dopo un ritiro in Bahrein, Daniel conquista in Cina la sua sesta vittoria in carriera, dopo aver fatto diversi sorpassi grazie anche ad una strategia risultata vincente. In Azerbaigian \u00e8 costretto al ritiro per un incidente col compagno di squadra Max Verstappen. A Monaco conquista la pole position, la sua seconda in carriera dopo quella di Monaco 2016, e in gara nonostante alcuni problemi al motore vince il suo settimo GP in F1. Sia in Canada che in Francia arriva in quarta posizione. Nel Gran Premio di casa per la Red Bull, Ricciardo \u00e8 costretto al ritiro al 54\u00ba giro per un problema alla Power Unit. Dopo un quinto posto a Silverstone, ad Hockenheim \u00e8 costretto al ritiro per problemi tecnici. Una settimana dopo agguanta il quarto posto al Gran Premio d'Ungheria, facendo segnare anche il giro veloce.\nDurante la pausa estiva, viene annunciato l'addio di Ricciardo alla scuderia austriaca, e contestualmente il suo ingaggio alla Renault a partire dalla stagione successiva.\nNel Gran Premio del Belgio \u00e8 costretto al ritiro per via dei danni causati dall'incidente innescato dal futuro compagno di squadra Nico H\u00fclkenberg. Anche nel Gran Premio d'Italia si ritira, stavolta per guasti tecnici. Al Gran Premio di Singapore, pista teoricamente favorevole alla Red Bull, giunge al sesto posto, risultato confermato al Gran Premio di Russia. In Messico conquista la sua terza pole position in carriera (la prima in un circuito diverso da quello di Monaco) davanti al suo compagno di squadra Max Verstappen, ma in gara si ritira nuovamente per problemi tecnici. Nel Gran Premio del Brasile conduce una buona rimonta partendo dall'undicesima posizione (a causa della sostituzione di alcuni componenti della power unit) e terminando la gara in quarta posizione.\nRenault (2019-2020).\n2019.\nFresco dell'inaspettato addio alla Red Bull, motivato dallo stesso Ricciardo come un tentativo di ricominciare altrove, la prima stagione in Renault del pilota si apre con un disastroso debutto al Gran Premio d'Australia, nel corso del quale il pilota \u00e8 costretto al ritiro, a causa di diversi problemi tecnici scaturiti dalla rottura dell'ala anteriore gi\u00e0 alla partenza. Fanno seguito risultati deludenti e sofferti, spesso fuori dalla zona punti, complici i limiti della nuova scuderia. Nel Gran Premio d'Italia Ricciardo ottiene il suo miglio risultato stagionale, grazie al quarto posto. Nelle ultime gare la monoposto ritrova competitivit\u00e0, con l'australiano che ottiene due sesti posti nelle ultime tre gare. Termina la stagione con 54 punti, facendo segnare 17 punti in pi\u00f9 del compagno di squadra Nicolas H\u00fclkenberg, pur non riuscendo per la prima volta dal 2013 a conquistare alcun podio.\n2020.\nPrima dell'inizio della stagione, il cui avvio \u00e8 stato posticipato a causa della pandemia di COVID-19, Ricciardo sigla un accordo con la scuderia McLaren valevole a partire dal 2021.\nNella stagione 2020 Ricciardo ottiene risultati nettamente migliori rispetto all'anno precedente. Ritiratosi per problemi tecnici nell'inaugurale Gran Premio d'Austria, nelle gare seguenti Ricciardo conquista tre piazzamenti utili di fila, chiudendo in ottava posizione i Gran Premi di Stiria e Ungheria e in quarta il Gran Premio di Gran Bretagna. Dopo due gare chiuse fuori dai punti, il Gran Premio del Belgio, nel quale giunge quarto siglando anche il giro veloce in gara, apre una serie di risultati utili per il pilota australiano, che ottiene un ulteriore quarto posto al Gran Premio della Toscana. Al Gran Premio dell'Eifel Ricciardo termina sul podio dopo 2 anni di astinenza e riportando la Renault a distanza di 9 anni dal suo ultimo podio ottenuto al Gran Premio della Malesia 2011 da Heidfeld. Dopo questa serie di risultati, il pilota australiano si trova al quarto posto nella classifica piloti. Nel Gran Premio del Portogallo giunge nono, mentre al successivo Gran Premio dell'Emilia-Romagna regala il secondo podio stagionale alla scuderia raggiungendo nuovamente il terzo posto. Nel finale di stagione Ricciardo conferma il suo ottimo stato di forma, raggiungendo senza difficolt\u00e0 la zona punti con il quinto posto al Gran Premio di Sakhir e chiudendo la propria stagione con il Gran Premio di Abu Dhabi nel quale giunge al settimo posto cogliendo anche il giro veloce all'ultima tornata. Chiude la stagione al quinto posto della classifica piloti con 119 punti conquistati, il miglior risultato raccolto da un pilota Renault dalla stagione 2009.\nMcLaren (2021-presente).\n2021.\nA giugno 2020, prima che la stagione abbia inizio, viene annunciato l'ingaggio del pilota australiano da parte della McLaren.. Dopo un inizio di stagione discreto, con un settimo e un sesto posto ottenuti nelle prime due gare, Ricciardo inizia a soffrire il confronto con il compagno di squadra Lando Norris. Nel Gran Premio di Monaco Ricciardo arriva dodicesimo, doppiato dal compagno di squadra che conquista il podio. Dopo aver raccolto un piazzamento in zona punti nel Gran Premio d'Azerbaigian arrivando nono, al Paul Ricard durante il Gran Premio di Francia raccoglie il sesto posto. Al Gran Premio d'Austria arriva settimo, ottienendo un quinto posto nella gara successiva a Silverstone.\nAl rientro dalla pausa estiva le cose iniziano a migliorare, infatti nel Gran Premio del Belgio a Spa raggiunge la quarta posizione in qualifica, confermando la medesima posizione. A Monza, dopo aver conquistato nella sprint race il terzo posto ed essere partito dalla seconda posizione in griglia, vince il Gran Premio, conquistando anche il giro veloce all'ultima tornata, davanti al compagno di squadra Lando Norris, centrando la doppietta e tornando al successo dopo tre anni. Con questa vittoria raggiunge gli 8 successi personali in carriera. Al successivo Gran Premio di Russia conquista il quarto posto, ancora davanti al proprio compagno di squadra. Nel Gran Premio di Turchia termina fuori dalla zona punti e raccoglie un quinto posto al successivo Gran Premio degli Stati Uniti. Nelle tre gare successive non ottiene punti. Nel Gran Premio d'Arabia Saudita Ricciardo si classifica in quinta posizione. Con un dodicesimo posto ad Abu Dhabi, Ricciardo chiude la stagione in ottava posizione con 115 punti."}
{"id": "2785646", "revid": "15756", "url": "https://it.wikipedia.org/wiki?curid=2785646", "title": "Perizia calligrafica", "text": "La perizia calligrafica \u00e8 una tecnica volta ad accertare se un testo olografo sia di paternit\u00e0 di un determinato soggetto.\nTale tecnica \u00e8 utilizzata in particolar modo in ambito giudiziario per trarre evidenze utili al processo. Qualsiasi documento pu\u00f2 diventare oggetto di analisi e di confronto. Con il termine \u201cdocumento\u201d si intende qualsiasi elemento materiale che contenga cifre, segni o simboli finalizzati a comunicare un messaggio ad un destinatario. L'inventario pu\u00f2 variare dal semplice pezzo di carta ai graffiti sul muro, dai codici digitali ai prodotti in scatola. \nIl termine non si deve confondere con la grafologia e l'analisi grafologica poich\u00e9 la perizia calligrafica, pur potendo adottare anche il metodo grafologico, \u00e8 un esame differente che si avvale di corpus distinto di metodi e tecniche.\nMolte evidenze richiedono il confronto tra pi\u00f9 documenti o parti di un documento o tra un documento e un'altra evidenza scientifica. I tipi di documenti pi\u00f9 frequenti sono i manoscritti attraverso i quali l'investigatore cerca di scoprirne l'autore.\nUn investigatore di documenti \u00e8 spesso nominato dal giudice per determinare la fonte o le fonti di uno o pi\u00f9 documenti. Altre competenze riguardano il processo di formazione, di traduzione o di decifrazione se il documento \u00e8 scritto in codice.\nIn alcuni casi si ricorre al termine \u201canalista forense di documenti\u201d, mentre in altre si preferisce quello di \u201cesperto forense di calligrafia\u201d. Quest'ultimo termine, in particolare, si limita ai manoscritti, mentre l'altro termine si riferisce a tutti gli altri documenti (stampe, CD-ROM, microfilm, etc.). Non di rado capita che l'investigatore si specializzi in una sola di queste branche.\nEpistemologia.\nUn caso molto frequente nell'analisi criminale \u00e8 il reato da colletto bianco che comprendono furto d'identit\u00e0, contraffazione, frode e falsificazione. La natura dei documenti varia da contesto a contesto. Una persona, ad es., pu\u00f2 aver commesso un delitto ed aver prodotto una falsa memoria di suicidio. Si tratta di un esempio dove il documento diventa un'evidenza fondamentale per condannare l'imputato.\nLa American Society for Testing and Materials, International (ASTM) ha pubblicato gli indicatori per i metodi e le procedure utilizzate per l'analisi dei documenti. E30.02 \u00e8 la commissione incaricata e E444-09 \u00e8 lo standard di riferimento. L'acronimo SGSW (\"Standard Guide for Scope of Work of Forensic Document Examiners\") indica che ci sono quattro indicatori che servono all'analisi:\nAlcuni investigatori limitano il proprio lavoro all'analisi ed al confronto della calligrafia, ma molti altri esaminano l'intero documento seguendo gli standard ASTM.\nCasi giudiziari celebri negli USA.\nSebbene il reato sia stato commesso tempo addietro, \u00e8 stato possibile analizzare con un discreto margine di dettaglio la lettera autografa di Jack lo squartatore.\nFormazione professionale.\nUna persona che desidera diventare un investigatore di documenti deve possedere certi prerequisiti stabiliti dall'ASTM Standard E2388-05 (\"Standard Guide for Minimum Training Requirements for Forensic Document Examiners\").\n\"In primis\", deve aver conseguito un titolo di studio accreditato in modo da poter acquisire il necessario bagaglio scientifico necessario a questo tipo di lavoro.\nSecondariamente, non deve avere problemi alla vista o diottrie deficienti in modo da poter rilevare ad occhio nudo anche i dettagli pi\u00f9 reconditi su un documento. All'uopo l'aspirante deve superare con successo i seguenti test:\nCi sono tre possibili metodi per istruire un aspirante investigatore:\nAlla fine del processo di formazione, l'aspirante investigatore deve saper valutare un documento, presentarlo come evidenza al processo ed assistere i periti.\nMetodologia.\nTipi di valutazione.\nAnalisi e valutazione possono variare a seconda del tipo di strumento utilizzato:\nPrincipi di valutazione.\nIn letteratura si discute sul concetto di identificazione forense applicato nelle scienze forensi. Di seguito \u00e8 indicato un approccio tradizionale al concetto:\nLa valutazione di tali caratteristiche attualmente \u00e8 principalmente soggettiva nonostante gli sforzi compiuti al riguardo. La valutazione soggettiva non significa che i risultati dei confronti saranno sempre imprecisi e fuorvianti. Al contrario, la ricerca scientifica ha dimostrato che gli investigatori di documenti raggiungono le migliori prestazioni quando confrontano la calligrafia per carpirne la fonte.\nIl tipo di soggettivit\u00e0/oggettivit\u00e0, comunque, dipende anche dalla competenza dell'investigatore. Ne consegue che questi dovrebbe seguire una prassi precisa in modo da non escludere tutte le ipotesi e che, inoltre, l'analisi compiuta non dovrebbe essere definitiva, nel senso di poter di nuovo procedere con altre ipotesi o ricerche sul medesimo oggetto.\nValutazione calligrafica.\nSi considerano tre fasi nel processo di valutazione:\nL'ASTM ha pubblicato un manuale operativo intitolato \"E2290-07a: Examination of Handwritten Items\". Una guida alternativa \u00e8 stata sviluppata dal Forensic Expertise Profiling Laboratory (School of Human Biosciences, La Trobe University, Victoria, Australia).\nAltri metodi.\nOltre al suddetto E2290, vi sono altre procedure per l'analisi dei documenti pubblicate dalla ASTM International. che includono:\nAbilitazione professionale.\nA causa della peculiarit\u00e0 disciplinare, vi sono differenti organi che provvedono ad abilitare l'aspirante investigatore. Molti di questi forniscono una certificazione in base al paese o alla provenienza. Altri valutano le competenze del candidato e le sue qualifiche da parte di un'organizzazione professionale neutrale.\nIn Italia.\nARIGRAF - Associazione di ricerca grafologica\nIn Inghilterra.\nLa Forensic Science Society (UK) d\u00e0 la possibilit\u00e0 ai propri membri di ottenere un titolo di studio nelle diverse discipline forensi, compresa l'analisi dei documenti, anche presso universit\u00e0 private. Il programma di studio \u00e8 accreditato dall'Universit\u00e0 di \"Strathclyde\". A causa della politica liberale e a causa del fatto che nei paesi anglosassoni non esiste un vero e proprio esame di stato, questo diploma equivale a tutti gli effetti ad una certificazione internazionale."}
{"id": "2785652", "revid": "180202", "url": "https://it.wikipedia.org/wiki?curid=2785652", "title": "Random House Mondadori", "text": ""}
{"id": "2785654", "revid": "287204", "url": "https://it.wikipedia.org/wiki?curid=2785654", "title": "Gleichen", "text": "Gleichen \u00e8 un comune di 9.411 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6)."}
{"id": "2785659", "revid": "36426", "url": "https://it.wikipedia.org/wiki?curid=2785659", "title": "Scuola Cretese", "text": ""}
{"id": "2785662", "revid": "110157", "url": "https://it.wikipedia.org/wiki?curid=2785662", "title": "Rosdorf", "text": "Rosdorf \u00e8 un comune di 12.050 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6)."}
{"id": "2785663", "revid": "110157", "url": "https://it.wikipedia.org/wiki?curid=2785663", "title": "Staufenberg", "text": "Staufenberg \u00e8 un comune di 8.188 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6)."}
{"id": "2785665", "revid": "834", "url": "https://it.wikipedia.org/wiki?curid=2785665", "title": "Dransfeld", "text": "Dransfeld \u00e8 una citt\u00e0 di abitanti della Bassa Sassonia, in Germania.\nAppartiene al circondario di Gottinga ed \u00e8 amministrata dalla Samtgemeinde Dransfeld."}
{"id": "2785666", "revid": "287204", "url": "https://it.wikipedia.org/wiki?curid=2785666", "title": "Confedera\u00e7\u00e3o Brasileira de Desportos", "text": "La Confedera\u00e7\u00e3o Brasileira de Desportos, nota anche con l'acronimo CBD, fu la principale Confederazione sportiva del Brasile, competente in materia di tennis, atletica, nuoto, pallanuoto, pallamano, calcio e qualsiasi attivit\u00e0 sportiva non facente capo ad un ente a s\u00e9 stante. Il calcio ebbe un ruolo preminente, giacch\u00e9 lo statuto affermava che esso costituisse \u00ablo sport di base ed essenziale della Confedera\u00e7\u00e3o Brasileira de Desportos\u00bb. La CBD nacque per superare i contrasti tra la \"Federa\u00e7\u00e3o Brasileira de Futebol\" (FBF) e la \"Federa\u00e7\u00e3o Brasileira de Sports\" (FBS), i due organismi che si contendevano l'egemonia nell'organizzazione del calcio nel Paese, espressione rispettivamente del movimento calcistico dello Stato di San Paolo e dello Stato di Rio de Janeiro. L'istituzione della CBD port\u00f2 all'estinzione delle due entit\u00e0 statali il 21 giugno 1916, e nello stesso anno si ebbe l'affiliazione alla Confederazione Sudamericana di Calcio. Il 20 maggio 1923 ottenne invece l'affiliazione alla FIFA. La Confederazione rappresentava altres\u00ec la maggior parte degli Stati brasiliani in ambito sportivo. Oggi dissoltasi, a livello calcistico le sue attribuzioni e le sue funzioni sono state conferite alla \"Confedera\u00e7\u00e3o Brasileira de Futebol\" (CBF), sorta nel 1979."}
{"id": "2785667", "revid": "22475", "url": "https://it.wikipedia.org/wiki?curid=2785667", "title": "B\u00fchren", "text": "B\u00fchren \u00e8 un comune di abitanti della Bassa Sassonia, in Germania.\nAppartiene al circondario di Gottinga ed \u00e8 amministrato dalla Samtgemeinde Dransfeld."}
{"id": "2785671", "revid": "22475", "url": "https://it.wikipedia.org/wiki?curid=2785671", "title": "J\u00fchnde", "text": "J\u00fchnde \u00e8 un comune di abitanti della Bassa Sassonia, in Germania.\nAppartiene al circondario di Gottinga ed \u00e8 amministrato dalla Samtgemeinde Dransfeld."}
{"id": "2785674", "revid": "115374770", "url": "https://it.wikipedia.org/wiki?curid=2785674", "title": "Niemetal", "text": "Niemetal \u00e8 un comune di abitanti della Bassa Sassonia, in Germania.\nAppartiene al circondario di Gottinga ed \u00e8 amministrato dalla Samtgemeinde Dransfeld."}
{"id": "2785675", "revid": "278457", "url": "https://it.wikipedia.org/wiki?curid=2785675", "title": "Christelle Ferrier-Bruneau", "text": ""}
{"id": "2785677", "revid": "1192245", "url": "https://it.wikipedia.org/wiki?curid=2785677", "title": "Scheden", "text": "Scheden \u00e8 un comune di abitanti della Bassa Sassonia, in Germania.\nAppartiene al circondario di Gottinga ed \u00e8 amministrato dalla Samtgemeinde Dransfeld. Il comune \u00e8 attraversato dal fiume Schede ed \u00e8 il paese natale del compositore e flautista tedesco Johann Joachim Quantz."}
{"id": "2785680", "revid": "110157", "url": "https://it.wikipedia.org/wiki?curid=2785680", "title": "Mahavishnu (album)", "text": "Mahavishnu \u00e8 il settimo album della Mahavishnu Orchestra, pubblicato nel 1984."}
{"id": "2785681", "revid": "104485", "url": "https://it.wikipedia.org/wiki?curid=2785681", "title": "Alatiel", "text": "Alatiel \u00e8 la protagonista della settima novella della seconda giornata del \"Decameron\" di Boccaccio, in cui la regina \u00e8 Filomena in cui si parla di avventure a lieto fine. A raccontare \u00e8 Panfilo.\nTrama.\nLa bellissima Alatiel, figlia di Beminedab sultano di Babilonia (nel Medioevo per Babilonia si intendeva l'Egitto, facendo riferimento alla fortezza di Babilonia), viene dal padre mandata in sposa al re del Garbo (l'attuale Marocco che qualche decennio prima della composizione del Decameron aveva un'estensione che raggiungeva la Libia). Nel viaggio per arrivare in Marocco, la nave di Alatiel fa naufragio. Qui hanno inizio le peripezie della protagonista che per i successivi quattro anni passa nelle mani di nove diversi uomini, peregrinando per i principali porti del Mediterraneo. Grazie a un vecchio servo che la riconosce per la via, riesce a tornare indenne a casa, e il padre credendola ancora vergine (\"pulcella\") la d\u00e0 finalmente in sposa al re del Garbo.\nLa rubrica.\n\"Il soldano di Babilonia ne manda una sua figliuola a marito al re del Garbo, la quale per diversi accidenti in spazio di quattro anni alle mani di nove uomini perviene in diversi luoghi; ultimamente, restituita al padre per pulcella, ne va al re del Garbo, come prima faceva, per moglie.\" \nLa rubrica \u00e8 un piccolo riassunto della novella posto prima dell'inizio della stessa. Possiamo notare che qui si parte da una situazione di equilibrio e ordine che porta poi al disordine per far ritorno alla situazione iniziale. Lo schema sembra ricalcare quello dei dieci narratori che sono scappati da Firenze per la peste e una volta finita l'epidemia, torneranno alla loro abitudini. Ci\u00f2 che muta rispetto all'inizio per Alatiel \u00e8 un accresciuto bagaglio culturale.\nSegre analizza la rubrica come un rovesciamento del romanzo alessandrino in cui si ottiene il seguente schema:\nLe traversie che Alatiel affronta per arrivare al lieto fine implicano che, invece della fedelt\u00e0, esse siano i continui accoppiamenti con i suoi amanti e che il matrimonio con il re del Garbo sia considerato un imbroglio. Il contrasto tra vicissitudini negative e le soluzioni erotiche con la consolazione della sventurata sono alla base della comicit\u00e0 di questa novella.\n\u00c8 questa una novella cruciale all'interno di tutta l'opera, poich\u00e9 Boccaccio inizia ad esporre gradualmente la sua posizione filosofica che nell'Introduzione alla IV Giornata diverr\u00e0 esplicita: il desiderio non \u00e8 peccato, poich\u00e9 la sessualit\u00e0 \u00e8 \"cosa naturale\", fa parte dell'intrinseca realt\u00e0 umana.\nLa struttura alessandrina classica, promessa di matrimonio-traversie ritardatrici-realizzazione del matrimonio non \u00e8 rispettata.\nLa struttura della novella.\nBoccaccio nella stesura di questa novella usa il sistema tripartitico classico composto tre momenti:\nLa divisione canonica del testo conduce all'idea di ciclicit\u00e0, di fatto Alatiel torna al suo paese come se niente le fosse successo in giro per il mondo. Essa di classico non possiede solo questa caratteristica di ciclicit\u00e0 ma anche i temi greci del viaggio e dell'amore. Possiamo cos\u00ec dire che il viaggio di andata e ritorno \u00e8 del tutto assimilabile con l'archetipo principale dell\"'Odissea\".\nIl ricongiungimento con la situazione iniziale \u00e8 dato dal racconto che la giovane fa al padre una volta tornata a Babilonia grazie all'intervento casuale di Antigono che le suggerisce cosa dire. La storia di sesso viene trasformata nella narrazione di un viaggio edificante e quasi agiografico.\nIl corpo della storia \u00e8 dominato da un meccanismo triangolare il cui centro \u00e8 la ragazza che non varia mai. I suoi contendenti si uccidono reciprocamente. Questo comportamento definisce la donna come oggetto di scambio. La transazione \u00e8, inizialmente, pacifica si fa poi sanguinosa per la maggior parte del racconto fino a tornare al punto di partenza con il nuovo dono del sultano di Babilonia al re del Garbo. Asor Rosa, nelle lezioni dell'anno accademico 1992/93 afferma che non c'\u00e8 niente di drammatico in queste morti, cio\u00e8 non c'\u00e8 il pensiero che il maggior desiderio corrisponda al ricorso di ogni mezzo, compresa la violenza, per raggiungere il proprio obiettivo. Per Vaghetti questo si vede anche nei nomi degli stessi: Marato viene gettato in mare da due marinai genovesi mentre Pericone era destinato a perire.\nLo stesso schema si ripete a livello psicologico. Infatti Alatiel ad ogni nuova seduzione prova un sentimento di sconforto, consolata dopo il rapporto sessuale, affronta un nuovo sconforto alla nuova seduzione. Alatiel per tutta la parte centrale rimane muta poich\u00e9 non conosce la lingua dei suoi amanti. Riprende la parole soltanto con Antigono che segna la fine delle sue peripezie chiudendo il percorso circolare riprendendo il mito del nostos. Interessante a questo proposito il proverbio finale sulle fasi lunari \"Bocca basciata non perde ventura, anzi rinnuova come fa la luna\" che allude alla strategia verbale che ha per mezzo il ripristino della verginit\u00e0.\nPer Vaghetti siamo davanti al rovesciamento del mito di Amore e Psiche di Apuleio per cui in realt\u00e0 non sono le donne ad agghindarsi per conquistare gli uomini, ma questi ultimi che si contendono le prime fino anche alla guerra, come quella scatenata dal rapimento di Elena.\nAlatiel.\nAlatiel \u00e8 una nobil donna, dotata di una bellezza straordinaria che non cerca di aumentare con strani artifici come invece fanno le tante evidenziate nel preambolo da Panfilo. Lei si accontenta di quello che ha, di quello che la fortuna le concede. Cos\u00ec si comporta anche con i suoi amanti: non si lamenta ma non giace con loro perch\u00e9 le piaccia. Le continue consolazioni che derivano dalla fine di un'avventura amorosa identificano la felicit\u00e0 nel ritrovare un equilibrio ed una stabilit\u00e0 sociale. Nella parte finale prende coscienza di s\u00e9 stessa e diventa artefice del suo destino diventando la narratrice della storia che la porter\u00e0 alla reintegrazione nella societ\u00e0 dalla quale sarebbe stata esclusa se avesse raccontato la verit\u00e0.\nLa donna-oggetto.\nLa struttura sociale cui si riferisce il racconto \u00e8 la mercantile all'interno della quale domina la competizione. La novella non fa altro che descrivere una relazione mercantile a catena per cui il fatto che la ragazza compia nel suo viaggio tutte le principali tappe commerciali del Mediterraneo non fa altro che avallare questa tesi.\nIn definitiva la lettura sociologica parla di una societ\u00e0 dedita al commercio dove vige la legge della violenza.\nPartendo da questo presupposto possiamo vedere che Alatiel \u00e8 presentata come una donna-oggetto. Essa sta al centro di un meccanismo triangolare dove si ripetono sempre le stesse sequenze. La donna viene vista dal pretendente che la fa sua amante per poi incorrere nella morte al momento che un altro pretendente si innamora di lei. Queste transazioni definiscono la donna come oggetto di scambio tra i maschi. Anche l'invio della figlia al re del Garbo da parte del padre \u00e8 definibile come uno scambio commerciale tra i due reali: ci\u00f2 che ha valore in lei \u00e8 la sua verginit\u00e0 che la donna ripristina, infine, per andare in sposa in al re del Garbo.\nLa verginit\u00e0.\nSecondo i canoni del tempo la ragazza sarebbe dovuta arrivare vergine dal futuro marito, senza che le peripezie vissute potessero violare le sue virt\u00f9. Vediamo invece che Alatiel viene restituita al padre e poi al re come \u201cpulcella\u201d. Questa restituzione non \u00e8 altro che il frutto di un abile gioco di essere e apparire. Tutta la novella si basa sull'inversione dello schema narrativo tradizionale della vergine arrivando a raccontare la storia di una falsa vergine che riesce a reintegrare le sue virt\u00f9 evidentemente perdute. Il racconto di Antigono, falso e speculare a quello di Alatiel, permette il lieto fine e l'ilarit\u00e0 del lettore. Picone afferma che in questa novella \u00e8 presente la volont\u00e0 del personaggio di demistificare i valori cristiano-cortesi e di innalzare invece quelli moderni della cultura laico-borghese.\nLa bellezza.\nLa colpa di Alatiel \u00e8 quindi di essere bella. L'ironia del narratore sta nel fatto che mentre gli uomini si uccidono per arrivare alla bellezza della donna, la donna sa approfittare delle sue sventure.\nAlmansi sostiene che Alatiel non \u00e8 una donna, bens\u00ec un personaggio mitico, quasi divino per la sua bellezza sovrannaturale. L'estraneit\u00e0 alle lingue europee d\u00e0 risalto all'isolamento di Alatiel dovuto alla sua sovraumanit\u00e0. La sopravvivenza di un amante banalizzerebbe la vicenda della sventurata riducendo l'alone di femme fatale che la circonda.\nIl silenzio.\nLa differente lingua dei suoi rapitori relega Alatiel al silenzio. Ci\u00f2 corrisponde ad una perdita di individualit\u00e0 che rende pi\u00f9 facili i rapporti carnali. La perdita dell'identit\u00e0 \u00e8 chiara anche al narratore che durante il racconto dei quattro anni passati lontana da casa non si riferisce a lei chiamandola per nome ma soltanto donna oppure gentil donna. Riesce a parlare solo con gli ultimi due amanti che conoscono la sua lingua. A questo punto si pu\u00f2 dire che l'amore \u00e8 ricambiato, c'\u00e8 uno scambio affettivo. Alatiel per\u00f2 riacquista la sua identit\u00e0 soltanto al momento dell'incontro con Antigono.\nIl silenzio, l'incomunicabilit\u00e0 acquista un altro significato se lo si legge nella prospettiva del mito di Amore e Psiche, infatti dietro alla figura di Alatiel, vi \u00e8 quella di Psiche. Entrambe bellissime, entrambe \"sventuratamente belle\". Panfilo nella premessa teorica alla novella ammonisce le donne a non voler aumentare la loro bellezza, proprio come aveva fatto Psiche aprendo la scatola della bellezza. Il mutismo di Alatiel, il suo non comprendersi con i primi amanti, \u00e8 da riferire all'iniziale incomprensione fra Psiche e Cupido, infatti i due amanti non si vedevano.\nSi veda a tal proposito il lavoro di Lamberto Vaghetti su Boccaccio in Nuova Antologia.\nAntigono.\nIl servo \u00e8 la chiave di svolta della novella. L'incontro con Antigono \u00e8 diverso da quello con gli altri uomini, lui la fissa ma soltanto per scopi conoscitivi, non osserva la sua bellezza con il fine di possederla; lei, invece, spera di poter tornare a casa grazie ai suoi consigli.\nAntigono le suggerisce la storia da raccontare al padre perch\u00e9 lei possa riprendere la vita che ha lasciato al tempo del naufragio.\nEssa cos\u00ec fortifica la sua personalit\u00e0 abbattuta dalle precedenti vicissitudini. L'autocoscienza acquisita chiude la fase dell'educazione sentimentale e apre quella della formazione psicologica e culturale.\nLuoghi ricordati.\nGarbo: \u00e8 l'attuale Marocco\nisola di Maiolica: Majorca, la maggiore delle Baleari.\nRomania: probabilmente \u00e8 da intendersi sotto questa denominazione ogni territorio soggetto all'Imperatore di Bisanzio, che si definiva 'romano'.\nChiarenza: Corinto.\nle Smirre: Smirne, sulla costa occidentale dell'Anatolia.\nBaffa: Paphos, sulla costa occidentale di Cipro.\nAguamorta: Aiguesmortes, in Provenza."}
{"id": "2785682", "revid": "599013", "url": "https://it.wikipedia.org/wiki?curid=2785682", "title": "Isodiafero", "text": "Gli isodiaferi sono nuclidi che possiedono la stessa differenza tra neutroni e protoni presenti, ovvero hanno lo stesso valore \"N-Z\" dove \"N\" \u00e8 il numero neutronico e \"Z\" \u00e8 il numero atomico. Possono generarsi in seguito a un decadimento alfa: se si indica con X un atomo che decade emettendo una particella \u03b1 producendo un nuovo atomo Y, come banalmente verificabile X e Y risultano due isodiaferi. \nEsempi di isodiaferi sono 23490Th e 23892U, con valore \"N-Z\" pari a 54."}
{"id": "2785684", "revid": "1513836", "url": "https://it.wikipedia.org/wiki?curid=2785684", "title": "Land of Fire 2010", "text": "A seguito di una controversia riguardante le votazioni all'Eurovision Song Contest 2009, per la quale 43 cittadini azeri sarebbero stati interrogati dalla polizia locale per aver votato per la canzone armena, la partecipazione dell'Azerbaigian all'Eurovision Song Contest 2010 \u00e8 stata fortemente dubbia. Dopo la decisione finale dell'Unione europea di radiodiffusione di penalizzare l'Azerbaigian con una sanzione di circa 2.000 euro, l'Armenia ha dimostrato il suo disappunto confermando la sua partecipazione soltanto il 15 dicembre, dopo lunghe trattative. &lt;br&gt; Ad ogni modo, la selezione nazionale azera sar\u00e0 denominata \"Terra del Fuoco\" e si articoler\u00e0 in due fasi: la prima, la semifinale del 2 febbraio alla quale parteciperanno sei cantanti, la seconda, a fine febbraio, in cui verr\u00e0 decretata la canzone vincitrice.\nPartecipanti.\nIl 2 febbraio sono stati selezionati i tre partecipanti alla finale del 2 marzo.\nIl 2 marzo, Safura Alizadeh \u00e8 stata selezionata per rappresentare il paese. La giuria ha poi scelto, il 18 marzo, la canzone che avrebbe rappresentato l'Azerbaigian all'Eurofestival.\nAll'Eurovision Song Contest.\nL'Azerbaigian ha gareggiato nella seconda semifinale, il 27 maggio, classificandosi 2\u00ba con 113 punti. In finale Safura ha ottenuto 145 punti classificandosi 5\u00ba."}
{"id": "2785685", "revid": "1573940", "url": "https://it.wikipedia.org/wiki?curid=2785685", "title": "Bilshausen", "text": "Bilshausen \u00e8 un comune di 2.400 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6) ed \u00e8 parte della comunit\u00e0 amministrativa (\"Samtgemeinde\") di Gieboldehausen."}
{"id": "2785687", "revid": "436459", "url": "https://it.wikipedia.org/wiki?curid=2785687", "title": "Gioacchino Cutinelli", "text": ""}
{"id": "2785688", "revid": "1929943", "url": "https://it.wikipedia.org/wiki?curid=2785688", "title": "Luigi Saraceni (calciatore)", "text": "\u00c8 il fratello minore di Fernando Saraceni, pertanto \u00e8 noto anche come Saraceni II.\nBiografia.\n\u00c8 il pi\u00f9 piccolo dei fratelli Saraceni. Suo fratello pi\u00f9 grande, Fernando, sar\u00e0 un attaccante e difensore della Lazio degli anni venti.\nSposato con Marcella Ottaviani, ebbe quattro figli: Maria Grazia, Gianfranco, Anna Teresa, e Stefania.\nCarriera.\nGioc\u00f2 nella Lazio dal 1920 al 1930. Per tre stagioni ha giocato insieme al fratello, Fernando, anche lui difensore.\nUna volta appesi gli scarpini al chiodo, Luigi intraprese la carriera dirigenziale proprio nella Lazio, dove ricopr\u00ec diverso ruoli."}
{"id": "2785689", "revid": "81195", "url": "https://it.wikipedia.org/wiki?curid=2785689", "title": "Isodiaferi", "text": ""}
{"id": "2785690", "revid": "1543377", "url": "https://it.wikipedia.org/wiki?curid=2785690", "title": "Bodensee (Bassa Sassonia)", "text": "Bodensee \u00e8 un comune di 788 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6) ed \u00e8 parte della comunit\u00e0 amministrativa (\"Samtgemeinde\") di Gieboldehausen."}
{"id": "2785696", "revid": "767487", "url": "https://it.wikipedia.org/wiki?curid=2785696", "title": "Camera Obscura (Nico)", "text": "Camera Obscura \u00e8 il settimo e ultimo album studio della cantante Nico, pubblicato nel 1985. \u00c8 stato prodotto da John Cale."}
{"id": "2785697", "revid": "1711941", "url": "https://it.wikipedia.org/wiki?curid=2785697", "title": "Abraham Serfaty", "text": "Dissidente di primo piano a livello internazionale del Marocco, \u00e8 stato imprigionato per anni da re Hasan II per le sue azioni politiche in favore della democrazia, nell'ambito degli anni di piombo, scontando quindici mesi di confino, diciassette anni di reclusione e otto anni di esilio.\nBiografia.\nAbraham Serfaty Nacque a Casablanca nel 1926 da famiglia ebraica marocchina originaria di Tangeri. Crebbe a Maarif, quartiere abitato in gran parte da immigrati spagnoli, venendo a contatto con idee di sinistra. In seguito all'Operazione Torch e poco dopo essersi diplomato, all'et\u00e0 di 17 anni prov\u00f2 ad arruolarsi, senza riuscirci, nelle file di France libre. Frequent\u00f2 i soldati statunitensi di stanza a Casablanca, esperienza che giudic\u00f2 poi essere stata molto formativa.\nIl suo percorso come attivista politico inizi\u00f2 molto presto: nel febbraio 1944, entr\u00f2 a far parte della giovent\u00f9 comunista marocchina, e al suo arrivo in Francia nel 1945 entr\u00f2 nel Partito Comunista Francese. Quando torn\u00f2 in Marocco nel 1949, entr\u00f2 a far parte del Partito Comunista Marocchino. Si attiv\u00f2 nella lotta anti-colonialista e per l'indipendenza del Marocco, venendo arrestato e incarcerato dalle autorit\u00e0 francesi, e nel 1950 gli fu assegnata una residenza forzata in Francia per sei anni. Si laure\u00f2 nel 1949 all'Ecole des Mines de Paris, la pi\u00f9 importante scuola francese di ingegneria.\nAll'indomani della indipendenza del Marocco, fece parte del ministero dell'economia ed fu uno dei principali promotori della politica mineraria del Marocco. Dal 1960 al 1968, fu direttore dell'area di ricerca-sviluppo dell'Ufficio minerario, ma fu revocato delle sue funzioni a causa della sua solidariet\u00e0 con i minatori a uno sciopero. Dal 1968 al 1972, ha insegnato presso la Scuola di Ingegneri di Mohammedia. A differenza della maggior parte della comunit\u00e0 ebraica marocchina, Serfaty non condivise le rivendicazioni marocchine sul Sahara occidentale e il sostegno alla Marcia verde.\nAbraham Serfaty si identific\u00f2 come antisionista; pur avendo riconosciuto lo Stato di Israele, non ha mai lesinato aspre critiche a questo per le sue politiche antipalestinesi.\nNel 1970, lasci\u00f2 il Partito Comunista, che considerava fin troppo dottrinario e fu profondamente coinvolto nella creazione dell'organizzazione marxista-leninista Ila al-Amam. Nel gennaio 1972, fu arrestato e torturato, venendo successivamente rilasciato solo dopo forti pressioni popolari. Nel marzo del 1972, fu riarrestato con uno dei suoi migliori amici, Abdellatif Zeroual, anch'egli ricercato dalle autorit\u00e0. Fu allora che incontr\u00f2 per la prima volta Christine Daure, professoressa di francese che aiut\u00f2 entrambi nella latitanza.\nDopo diversi mesi di latitanza, Serfaty e Zeroual furono nuovamente arrestati nel 1974. Dopo il loro arresto, Zeroual mor\u00ec sotto tortura. Nel mese di ottobre del 1977, fu processato a Casablanca e condannato all'ergastolo. Fu infatti riconosciuto colpevole di \"complotto contro la sicurezza dello Stato\", ma probabilmente nella sentenza per\u00f2 la sua lotta contro l'annessione del Sahara occidentale. \u00c8 stato diciassette anni alla prigione di Kenitra, dove, grazie a Danielle Mitterrand, pot\u00e9 sposare Christine Daure.\nLa pressione internazionale in suo favore ne permise la liberazione nel mese di settembre del 1991, ma gli fu revocata la nazionalit\u00e0 marocchina adducendo come pretesto il fatto che il padre fosse di origine brasiliana. Trova cos\u00ec rifugio in Francia, con la moglie Christine Daure-Serfaty. Dal 1992 al 1995, insegn\u00f2 all'Universit\u00e0 di Paris-VIII, nel dipartimento di scienze politiche, sul tema \"L'identit\u00e0 e la democrazia nel mondo arabo\".\nDue mesi dopo la morte di re Hasan II, avvenuta nel luglio del 1999 gli fu consentito di ritornare in Marocco, e gli fu restituito il passaporto marocchino. Si stabil\u00ec quindi a Mohammedia con la moglie in una casa messa a loro disposizione e ottenne uno stipendio mensile. Venne nominato consigliere dell'Ufficio di Ricerca e lo sfruttamento del petrolio (Onarep). Questa nomina non gli imped\u00ec per\u00f2 di chiedere, nel dicembre 2000, le dimissioni dell'allora Primo Ministro marocchino Abderrahmane Youssoufi.\nInsieme alla moglie Christine scrisse il libro \"The Other's Memory\".\nMor\u00ec nel 2010 all'et\u00e0 di 84 anni in una clinica di Marrakech."}
{"id": "2785699", "revid": "1924342", "url": "https://it.wikipedia.org/wiki?curid=2785699", "title": "Dansk Melodi Grand Prix 2010", "text": "La quarantesima edizione del Dansk Melodi Grand Prix si \u00e8 tenuta il 6 febbraio 2010 presso il Gigantium di Aalborg e ha selezionato il rappresentante della Danimarca all'Eurovision Song Contest 2010.\nI vincitori sono stati Chan\u00e9e &amp; N'evergreen con \"In a Moment like This\".\nOrganizzazione.\nNel mese di agosto 2009 l'emittente danese Danmarks Radio (DR) ha rivelato i primi dettagli riguardanti l'organizzazione del Dansk Melodi Grand Prix: il concorso infatti si sarebbe articolato in un'unica finale il 6 febbraio 2010, ospitata dalla citt\u00e0 di Aalborg, nello Jutland Settentrionale, mentre i 10 partecipanti sarebbero stati selezionati dall'emittente (6 tra i brani ricevuti e 4 artisti professionisti invitati direttamente da DR).\nTra il 28 agosto e il 5 ottobre 2009 gli aspiranti partecipanti hanno inviato i propri brani all'emittente, che in totale ne ha ricevuti 562.\nControversie.\nZindy Laursen era stata inizialmente selezionata tra i partecipanti con il brano \"All About Me\", tuttavia si ritir\u00f2 l'11 gennaio 2010, un giorno prima che la lista degli artisti fosse divulgata. Ci\u00f2 fu dovuto al fatto che il brano era gi\u00e0 stato pubblicato prima del settembre 2009, limite imposto dall'Unione europea di radiodiffusione per i brani partecipanti all'Eurovision Song Contest. Laursen \u00e8 stata sostituita dalla MariaMatilde Band.\nPartecipanti.\nLa lista dei 10 partecipanti \u00e8 stata divulgata da DR il 12 gennaio 2010.\nFinale.\nLa finale si \u00e8 tenuta il 6 febbraio 2010 alle ore 20:00 (UTC+1) presso il Gigantium di Aalborg ed \u00e8 stata trasmessa su DR1 e sul sito web dell'emittente.\nAll'Eurovision Song Contest.\nLa Danimarca si \u00e8 esibita 4\u00aa nella seconda semifinale classificandosi 5\u00aa con 101 punti e qualificandosi per la finale dove, esibendosi 25\u00aa, si \u00e8 classificata 4\u00aa con 149 punti."}
{"id": "2785700", "revid": "1543377", "url": "https://it.wikipedia.org/wiki?curid=2785700", "title": "Gieboldehausen", "text": "Gieboldehausen \u00e8 un comune mercato di 3.936 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6) ed \u00e8 parte della comunit\u00e0 amministrativa (\"Samtgemeinde\") di Gieboldehausen."}
{"id": "2785704", "revid": "729019", "url": "https://it.wikipedia.org/wiki?curid=2785704", "title": "Gabriel Filizzola", "text": "Biografia.\nCresciuto nel Marista Rugby Club di Mendoza, Gabriel Filizzola milit\u00f2 poi nel Liceo Rugby Club e rappresent\u00f2 la provincia di Mendoza (Union de Rugby de Cuyo) nel Campionato Argentino; nel 1990 si trasfer\u00ec in Italia al Valpolicella, formazione del veronese.\nNel 1991 fu ingaggiato dal Rugby Roma e nel 1993 divenne selezionabile per l': il C.T. Bertrand Fourcade lo fece esordire in Coppa FIRA 1992-94 a Coimbra contro il , incontro in cui Filizzola contribu\u00ec con 8 punti (due piazzati e una trasformazione) nella vittoria italiana per 33-11.\nTra le tappe di rilievo di Filizzola in azzurro figurano i 23 punti marcati alla nel torneo rugbistico dei Giochi del Mediterraneo 1993, terza miglior prestazione individuale in assoluto nella storia della Nazionale italiana (dopo il record di 29 punti in un solo incontro detenuto da Bettarello e, in due occasioni, da Dom\u00ednguez, e di nuovo Dom\u00ednguez con 28) e la presenza in campo nella prima vittoria di sempre contro una Nazionale francese, anche se i transalpini non avevano concesso all'incontro il titolo di \"test match\".\nPrese poi parte al \"tour\" in Australia del 1994, che per\u00f2 dovette abbandonare quasi subito: nel primo \"test match\" contro gli \"Wallabies\" Filizzola si ruppe una tibia (manovra, questa, che indirettamente port\u00f2 il nuovo C.T. Georges Coste a ridisegnare il ruolo di Ivan Francescato, trasformandolo in tre quarti centro; rientrato in Nazionale dopo un anno e mezzo (e aver saltato la ) disput\u00f2 i suoi ultimi due incontri in azzurro in Coppa Latina contro la e contro la a Bologna.\nPassato nel 1995 al Calvisano, si trasfer\u00ec nel 1997 al Milan che a fine stagione si sciolse e si un\u00ec proprio al Calvisano, che aggiunse alla sua ragione sociale anche il nome Amatori; molti giocatori del Milan, tra cui lo stesso Filizzola, furono trasferiti a tale nuovo club; Filizzola vi rimase fino al 2000 prima di far ritorno in Argentina per giocare due stagioni nel Marista.\nNel periodo all'Amatori &amp; Calvisano giunse alla finale di Coppa Italia 1998-99, persa contro la sua ex squadra, il Rugby Roma.\nNel 2002 Filizzola torn\u00f2 in Italia per un'ultima stagione all'Amatori &amp; Calvisano per poi, una volta smessa l'attivit\u00e0 da giocatore, entrare da allenatore nello staff tecnico della stessa societ\u00e0, in qualit\u00e0 di guida della squadra cadetta.\nGabriel Filizzola ha realizzato 1\u00a0765 punti nel campionato italiano, che a tutto il 2011 lo pongono al settimo posto assoluto nella classifica dei realizzatori della prima divisione (serie A, serie A1 e Super 10)."}
{"id": "2785705", "revid": "729019", "url": "https://it.wikipedia.org/wiki?curid=2785705", "title": "Stazione di Augusta", "text": "La stazione di Augusta \u00e8 una stazione ferroviaria posta al km 281+898 della ferrovia Messina-Siracusa a servizio della citt\u00e0 di Augusta.\nStoria.\nLa stazione di Augusta fu costruita nel corso della realizzazione della strada ferrata tra Catania e Siracusa.\nLa stazione venne costruita in un'area pianeggiante alla periferia nord del centro abitato di Augusta in prossimit\u00e0 delle vecchie saline ai piedi del contrafforte montuoso del \"Tauro\". Venne inaugurata il 19 gennaio 1871 contemporaneamente all'apertura al traffico dell'ultimo tratto di 57,8\u00a0km di ferrovia tra Lentini e Siracusa. Per raggiungere la citt\u00e0 la ferrovia dovette percorrere un'ansa di diversi km, seguendo la linea di costa, che allung\u00f2 notevolmente il percorso tra le due citt\u00e0 estreme. La stazione ebbe presto un buon traffico viaggiatori e un discreto movimento di merci legato alle attivit\u00e0 agricole della zona, alle saline e al porto militare. Nell'imminenza dello sbarco in Sicilia sub\u00ec notevoli danni per i bombardamenti sia aerei che navali ma venne parzialmente riattivata gi\u00e0 nel 1944.\nNel secondo dopoguerra inizi\u00f2, nell'area a sud della stazione, tra la linea ferrata e il mare, lo sviluppo del porto e la costruzione del petrolchimico con il primo insediamento industriale, la raffineria di petrolio \"Rasiom\" del gruppo Moratti, sorta nel 1949. In seguito la stazione sub\u00ec un riordino del fascio binari e l'elettrificazione. Il traffico viaggiatori sub\u00ec una forte impennata con l'istituzione di treni pendolari da e per Siracusa alle ore adatte ai cambi turno mentre i collegamenti merci si mantennero piuttosto scarsi visto che il traffico indotto si concentrava nella vicina stazione di Priolo-Melilli.\nLa dismissione del traffico merci a piccole partite e a carro attuata dalle Ferrovie dello Stato a partire dalla fine degli anni ottanta in favore del traffico a treno completo, unita allo spostamento progressivo del traffico viaggiatori su altri vettori ha coinvolto fortemente anche la stazione di Augusta facendone decrescere l'importanza.\nNell'ambito dei programmi di contenimento delle spese di gestione attuato da RFI, dal 29 settembre 2013 l'apparato centrale elettrico, il binario secondario 4 e i binari di scalo lato Messina sono stati soppressi. \u00c8 stato attivato inoltre un apparato ACEI telecomandabile e, lo stesso giorno, il binario 3 di circolazione \u00e8 stato trasformato in binario tronco secondario con paraurti lato Messina.\nDal 15 dicembre 2013 la stazione \u00e8 esercita in telecomando in seguito all'attivazione del sistema di comando e controllo (SCC) della tratta Agnone- Siracusa\nStrutture ed impianti.\nLa stazione consiste di una serie di fabbricati posti dal lato mare e all'estremit\u00e0 lato Messina del fascio binari.\nIl fascio binari \u00e8 costituito dal primo binario di incrocio e dal secondo di transito per servizio viaggiatori; i due sono separati da un marciapiede munito di pensilina ma sono privi di sottopassaggio. Completavano l'impianto un terzo e un quarto binario per treni merci e uno scalo posto lato mare composto di vari binari tronchi. Il fascio merci \u00e8 dotato di magazzino merci, di piano caricatore, di sagoma limite e di ponte a bilico da 40\u00a0t e 8\u00a0m di lunghezza&lt;.\nIn seguito alla ristrutturazione il fascio di binari di circolazione \u00e8 stato ridotto mantenendo solo il primo e il secondo binario.\nMovimento.\nLa stazione \u00e8 sempre stata di fermata per tutte le categorie di treni viaggiatori godendo, dagli anni cinquanta in poi, di un forte traffico pendolari legato all'attivit\u00e0 delle industrie petrolchimiche e dell'indotto della base militare e del porto. Dagli anni novanta in poi il traffico viaggiatori pendolari \u00e8 costantemente diminuito.\nAlla fine degli anni trenta avevano fermata nella stazione di Augusta 8 treni giornalieri di cui 2 di categoria rapido, effettuati con automotrici ALn 56 e 3 diretti provenienti dal continente e con proseguimento per Siracusa Marittima; un treno misto, di III classe, aveva origine in essa. In senso inverso la stazione offriva fermata a 2 treni rapidi, 5 treni diretti, mentre vi terminava la corsa un treno misto da Siracusa.\nL'orario in vigore tra maggio 1981 e maggio 1983 riportava un'offerta di 14 treni giornalieri in arrivo da Catania e in proseguimento per Siracusa e di due coppie di treni aventi origine in essa. In senso inverso, da Siracusa giungevano 13 treni con prosecuzione e 2 coppie che vi terminavano la corsa. Non fermava nella stazione solo il rapido \"Peloritano\" da e per Roma Termini.\nL'offerta si attestava ancora su 16 treni provenienti da Catania e in proseguimento per Siracusa e di due coppie di treni aventi origine in essa. Da Siracusa, con l'orario 1995-1997, i treni giornalieri erano 16, in prosecuzione e 1 con termine di corsa. Non effettuava fermata nella stazione solo una delle due coppie di treni da, e per, Roma Termini (IC 727/728)"}
{"id": "2785726", "revid": "767487", "url": "https://it.wikipedia.org/wiki?curid=2785726", "title": "Vestas V90-3MW", "text": "Le Vestas V90-3MW, costruite dalla ditta danese Vestas sono dei generatori eolici ad asse orizzontale, ad elica tri-pala a sopravvento (upwind) che utilizzano sistemi di controllo dell'angolazione d'attacco delle pale (pitch control) e il generatore DFIG (versione a 50\u00a0Hz). Fin dalla sua presentazione la Vestas ha installato pi\u00f9 di 500 unit\u00e0 di questo tipo in tutto il mondo.\nLa V90-3MW \u00e8 un'evoluzione della V80 con diverse differenze, tra queste l'utilizzo di un generatore refrigerato ad olio, e l'utilizzo di un unico fornitore (Hansen) per il moltiplicatore di giri (gearbox), che attualmente \u00e8 inserito direttamente nel mozzo piuttosto che collegato tramite l'utilizzo di un albero lento.\nIl peso relativamente basso \u00e8 stato uno dei motivi del successo di questa turbina, difatti la pubblicit\u00e0 puntava sul fatto che la turbina fosse capace di fornire circa il 50% di potenza in pi\u00f9 con lo stesso peso della V80.\nLa V90-3MW non deve essere confusa con la V90-2MW che essenzialmente \u00e8 una V80-2MW con le pale pi\u00f9 lunghe.\nEsistono modelli sia per la terraferma (onshore) che per il mare aperto (offshore), queste ultime sono versioni speciali del modello terrestre con trattamenti appositi atti a contrastare la corrosione causata dal sale.\nVita operativa.\nLa prima turbina eolica V90-3MW venne installata nel nord della Germania nel maggio del 2002 ma durante gli esordi non godette di buona reputazione a causa del basso tasso di disponibilit\u00e0 (per guasti o manutenzione) di e bassa adattabilit\u00e0 alle caratteristiche del vento. Di conseguenza vennero installate 15 turbine per test in varie zone del mondo con differenti condizioni climatiche prima di iniziare la produzione industriale. In definitiva la V90-3MW fu testata in pi\u00f9 luoghi rispetto alla V80-2MW. In seguito a una serie di problemi con il moltiplicatore di giri, nel 2007 il modello V90-3MW venne ritirato per la vendita in ambito offshore, prima della sua ri-certificazione per la dislocazione offshore nel maggio del 2008 .\nModalit\u00e0 di rumore.\nLa turbina V90-3MW pu\u00f2 essere impostata una tra cinque diverse 'modalit\u00e0 di rumore'. Ogni modalit\u00e0 viene pre-programmata nel software della turbina come parte dell'installazione, e se successivamente pu\u00f2 essere cambiata. Ogni modalit\u00e0 diversa implica una curva di potenza diversa, e dunque per avere un funzionamento pi\u00f9 silenzioso si sacrifica una parte della potenza massima ottenibile. La diminuzione del rumore viene ottenuta grazie a correzioni automatiche dell'angolo d'attacco della pala. \nDifferenze con le versioni installate in USA e Canada.\nPer ragioni di licenza operativa, il modello a 60\u00a0Hz venduto nei mercati di USA e Canada utilizzano un sistema convertitore lievemente diverso, permettendo il flusso di potenza soltanto a una via attraverso il convertitore del rotore, piuttosto che il flusso di potenza a due vie usato nella versione standard. Questa restrizione non si applica ai modelli a 60\u00a0Hz venduti in altre regioni (ad.es. in Giappone).\nIdentificazione.\nL'aerogeneratore V90-3MW si pu\u00f2 distinguere dalla meno potente V80 basandosi dalla forma della gondola, che nel retro ha un profilo troncato.\nSistemazione offshore.\nLa massa relativamente bassa della gondola e pignone, nota come THM (top head mass) rende la V90-3MW interessante per l'utilizzo offshore.\nProduzione.\nLa Nacelle (gondola o navicella) della turbina eolica V90 \u00e8 stata progettata e costruita in Danimarca presso lo stabilimento di Ringk\u00f8bing dall'esordio fino agli inizi del 2008, momento un cui la produzione venne spostata in parte presso lo stabilimento di Taranto.\nA partire dal 2011 e fino ad ottobre 2013 la nacelle venne fabbricata esclusivamente nella fabbrica \"Vestas Nacelles Italia\" di Taranto, a gennaio 2014 la produzione delle Nacelle venne spostata in Spagna presso lo stabilimento di Le\u00f3n e chiusa la fabbrica di Taranto.\nLe pale vengono prodotte dalla fabbrica \"Vestas Blades Italia\" di Taranto mentre le torri degli aerogeneratori provengono da diversi fornitori spesso locali."}
{"id": "2785731", "revid": "1313191", "url": "https://it.wikipedia.org/wiki?curid=2785731", "title": "Batteria Monte Moro", "text": "La batteria costiera di Monte Moro \u00e8, insieme alla batteria Mameli, e alla batteria di Punta Chiappa, uno dei principali complessi difensivi a protezione del golfo di Genova, situato sulle pendici dell'omonimo monte, sovrasta Quinto al Mare, quartiere a levante della citt\u00e0 di Genova, e a tutt'oggi \u00e8 ancora possibile visitarlo.\nStoria.\nDopo la dichiarazione di guerra alla Francia il 10 giugno 1940, Genova e la Liguria, furono le prime \"vittime\" della reazione francese.\nIl 13 giugno da Tolone partono le navi della \"Terza Squadra francese\", comandata dall'Ammiraglio Duplat, divisa in tre gruppi, il primo formato dagli incrociatori \"Algerie\" e \"Foch\" assieme a sei cacciatorpediniere, diretti verso i depositi di Vado Ligure e Savona.\nIl secondo gruppo \u00e8 formato dagli incrociatori pesanti \"Duplaix\" e \"Colbert\" e due caccia diretti verso Genova e il terzo gruppo con funzione di protezione, formato da tre caccia e quattro sommergibili.\nIl 14 giugno alle 4:30 del mattino, il 1\u00ba Gruppo apre il fuoco su litorale Vado e sugli stabilimenti metallurgici di Savona, le difese costiere si dimostrano inefficaci; Il 2\u00ba Gruppo apre il fuoco sul tratto di costa tra Arenzano e Sestri Ponente, qui la reazione italiana \u00e8 pi\u00f9 efficace, la batteria Mameli di Pegli spara 64 colpi colpendo il caccia \"Albatros\", rispondono ai francesi anche i due pontoni armati a difesa del porto di Genova, ma \u00e8 solo l'intervento della torpediniera \"Calatafimi\" a porre fine all'offensiva francese.\nIl 9 febbraio 1941, Genova \u00e8 minacciata dalla Forza H, squadra navale inglese comandata dall'ammiraglio James Somerville e composta dall'incrociatore da battaglia \"Renown\", dalla nave da battaglia \"Malaya\", dall'incrociatore leggero \"Sheffield\", da sette cacciatorpediniere della 13\u00aa Flottiglia, e dalla portaerei \"Ark Royal\".\nAlle 8.14 di mattina le navi da 19\u00a0km aprono furiosamente il fuoco sulla citt\u00e0, un centinaio di colpi centra l'abitato; e a causa della foschia, ma soprattutto per l'inefficienza dei calibri a quelle distanze, la batteria costiera \"Mameli\", il Treno armato n\u00ba5 di stanza a Voltri e i due pontoni del porto rispondono senza causare alcun effetto.\nLe due incursioni navali mettono in luce le carenze del sistema difensivo costiero, e soprattutto la mancanza di artiglierie di grosso calibro, cos\u00ec nel 1942 vengono scelte due localit\u00e0, una ad est ed una ad ovest della citt\u00e0, la scelta ricadde su Arenzano e sull'altura di monte Moro nel quartiere Quinto al mare, in cui vennero installati pezzi da 152/45, e un pezzo binato da 381/40 costruito utilizzando i cannoni inizialmente costruiti per le non ultimate corazzate della classe Caracciolo.\nAlla fine del '42 la situazione delle batterie antinave di medio e grosso calibro \u00e8 la seguente:\nTutte le installazioni sono a carico del Regio Esercito in quanto Genova non \u00e8 considerata piazza marittima e quindi al di fuori della competenza della Milmart e della Regia Marina.\nDopo l'8 settembre.\nCon l'armistizio di Cassibile, le truppe tedesche prendono il controllo di Genova e del suo sistema difensivo, senza eccessiva difficolt\u00e0. \nL'organizzazione Todt inizia subito alcuni lavori di rafforzamento, le postazioni da 152\u00a0mm sono subito protette dai bombardamenti aerei con pesanti casematte in cemento armato, sulle spiagge sorgono ostacoli anticarro, casematte per mitragliatrice, muri antisbarco, trincee, la propaganda battezza il nuovo sistema difensivo con il nome di \"Vallo Ligure\".\nLa costruzione delle nuove opere \u00e8 rapidissima, ogni opera \u00e8 servita da personale misto della RSI e Wehrmacht, notizie di concentramenti di navi Alleate sui porti corsi, algerini, tunisini e nel sud Italia, mettono in moto la macchina dell'organizzazione Todt a ritmo febbrile.\nNel luglio del '44 l'azione diversiva piano Ferdinand fa credere ad un imminente sbarco tra la Costa Azzurra e la Riviera Ligure, sbarco che in realt\u00e0 avverr\u00e0 in Provenza il 15 agosto.\nCos\u00ec, la maggior parte delle fortificazioni e la Batteria di Monte Moro non avr\u00e0 il \"battesimo del fuoco\", le uniche occasioni di combattimento alle opere sono offerte dai numerosi attacchi partigiani, a cui resistono fino all'arrivo degli americani.\nAzioni a Monte Moro.\nIl caposaldo di Monte Moro non ha occasione di svolgere alcuna azione di fuoco, fino al 9 settembre 1943, giorno di affondamento del posamine Pelagosa, in fuga dopo l'armistizio. Il posamine aveva appena superato lo sbarramento minato che proteggeva l'imboccatura del porto di Genova, alle 8,30 di mattina del 9 settembre, quando venne inquadrato dal fuoco delle batterie costiere di Monte Moro, cadute nelle mani delle truppe germaniche. Centrato in pieno dopo pochi tiri di aggiustamento, il Pelagosa affondava in circa 35 metri d'acqua, a un miglio e mezzo dalla spiaggia di Quarto dei Mille, quartiere del levante di Genova.\nIl 24 aprile 1945, in seguito alla liberazione di Genova, il caposaldo venne cinto d'assedio dalle forze della Resistenza.\nIl comandante della batteria Weegen si rifiuta di arrendersi, il 26 il caposaldo apre il fuoco contro alcune unit\u00e0 navali alleate giunte vicino alla costa.\nSu Genova incombe il pericolo di un bombardamento da parte della batteria, minacciato dal comandante che cerca cos\u00ec di poter unirsi alle colonne tedesche in ripiegamento sul Ridotto Alpino.\nSolo l'arrivo della 92\u00aa Divisione Buffalo il 28 aprile riusc\u00ec a convincere il caposaldo alla resa.\nStruttura.\nIl complesso di monte Moro \u00e8 formato da tre batterie: una (152\u00a0mm) \u00e8 raggiungibile agevolmente lungo un sentiero poco sopra l'abitato di Quinto, le altre due (90\u00a0mm della Milizia DiCAT e 381\u00a0mm) sono raggiungibili in automobile percorrendo una strada che parte da corso Europa, attraversa i quartieri di Borgoratti ed Apparizione, costeggia il monte Fasce prima di arrivare in cima all'altura di monte Moro.\nTutto il caposaldo era protetto da reticolati, e campi minati a difesa del settore da attacchi di sabotatori, inoltre ogni casamatta era protetta da altri reticolati di filo spinato e campi minati.\nBatterie Basse (200\u00aa Batteria costiera).\nInteramente di costruzione italiana, era armata con tre pezzi da 152/40 su piazzole scoperte, due poi coperte dall'intervento dell'Organizzazione Todt, con il classico guscio in cemento armato, mentre il terzo cannone \u00e8 lasciato scoperto per avere un settore di tiro pi\u00f9 ampio.\nLa centrale di tiro \u00e8 collocata sottoterra ed \u00e8 collegata ad una casamatta - osservatorio e a una cupola telemetrica corazzata.\nDopo la guerra entrambi i bunker a \"guscio\" furono murati, ma il crollo recente di una delle due murature consente oggi di accedere all'interno e visitare i locali scavati nella roccia che servivano a proteggere serventi e munizioni, locali collegati tra loro da una serie di tunnel e vie d'uscita ancora oggi visitabili, con attenzione.\nLa 200\u00aa Batteria era inoltre armata con due piazzole per arma automatica, un bunker osservatorio, di costruzione italiana e una teleferica.\nBatterie Alte (251\u00aa Batteria costiera).\nFormata da cinque piazzole per pezzi da 90/50 in funzione antiaerea e antinave, nei pressi \u00e8 presente una piccola casamatta per direzionare il tiro, su cui \u00e8 posto il telemetro per la contraerea.\nA met\u00e0 del crinale \u00e8 presente una grande piazzola costruita dal Genio nel 1941/'42 per ospitare una gigantesca torre binata da 381/40, pezzo che proviene dallo stock di bocche da fuoco prodotte dall'Ansaldo e dalla Vickers-Terni per armare le navi da battaglia classe Caracciolo e Classe Colombo risalenti alla prima guerra mondiale.\nCostruita secondo tutti i dettami di moderna tecnica fortificatoria, la batteria assomiglia molto alla Batteria Amalfi di Venezia, anche se la struttura \u00e8 completamente diversa, le postazioni inoltre sono state molto ben camuffate e protette dalle offensive aeree, con un mascheramento molto efficace di tutte le parti vitali del complesso scavati nella roccia."}
{"id": "2785732", "revid": "80598", "url": "https://it.wikipedia.org/wiki?curid=2785732", "title": "Prete operaio", "text": ""}
{"id": "2785735", "revid": "767487", "url": "https://it.wikipedia.org/wiki?curid=2785735", "title": "Behind the Iron Curtain (Nico)", "text": "Behind the Iron Curtain \u00e8 un album live di Nico pubblicato nel 1985 e registrato a Rotterdam, Paesi Bassi."}
{"id": "2785741", "revid": "6923", "url": "https://it.wikipedia.org/wiki?curid=2785741", "title": "Palmers Shipbuilding and Iron Company", "text": "La Palmers Shipbuilding and Iron Company Limited, conosciuta semplicemente come Palmers, \u00e8 stata una azienda britannica di costruzioni navali con sede a Jarrow, nell'Inghilterra nordorientale e ad Hebburn sul fiume Tyne.\nStoria.\nL'azienda venne fondata nel 1852 a Jarrow da Charles Mark Palmer con il nome di Palmer Brothers &amp; Co.. Nello stesso anno var\u00f2 il \"John Bower\", una nave carboniera con elica in ferro molto pi\u00f9 veloce delle navi a vela. Nel 1910 la quota di Charles Palmers venne rilevata da Lord Furness che ampli\u00f2 l'azienda acquisendo in affitto a lungo termine un nuovo molo galleggiante a hebburn dalla Robert Stephenson and Company.\nLa Palmers fall\u00ec nel 1933 e il cantiere di Jarrow venne venduto alla National Shipbuilders Securities Ltd, che chiuse lo stabilimento causando una situazione di grave disoccupazione nella zona che port\u00f2 anche alla cosiddetta marcia di Jarrow.\nLa compagnia era ancora proprietaria del cantiere di Hebburn, che venne acquisito dalla Armstrong Whitworth prendendo il nome di Palmers Hebburn Company Limited. Nel 1973 la Vickers-Armstrongs cedette in cantiere alla Swan Hunter che lo svilupp\u00f2 rinominandolo Hebburn Shipbuilding Dock. Nel 1994 le strutture vennero acquisite dalla Tyne Tees Dockyard Limited in seguito al ridimensionamento della Swan Hunter. Nel 1995 vennero vendute all'A&amp;P Group. Attualmente il cantiere \u00e8 in attivit\u00e0 per la riparazione di navi e ristrutturazioni."}
{"id": "2785742", "revid": "77594", "url": "https://it.wikipedia.org/wiki?curid=2785742", "title": "Palmer Shipbuilding &amp; Iron Company", "text": ""}
{"id": "2785744", "revid": "767487", "url": "https://it.wikipedia.org/wiki?curid=2785744", "title": "Giulia Daneo Lorimer", "text": "Biografia.\nNata in Svizzera, figlia di un diplomatico italiano e di una donna statunitense, trascorse parte dell'infanzia in Bulgaria dove impar\u00f2 a suonare il violino. Nel 1943 la famiglia rientr\u00f2 in Italia a bordo dell'Orient Express in un avventuroso viaggio che lei racconter\u00e0 molti anni dopo nel suo libro di ricordi \"La lana rimasta sulle siepi\".\nNel 1947 il padre venne nominato console a Filadelfia e vi si trasferir\u00e0 con tutta la famiglia. Fu negli USA che Giulia conobbe suo marito George Lorimer che sposer\u00e0 nel 1951 e con cui metter\u00e0 al mondo 11 figli.\nNel 1955, dopo aver vissuto per qualche tempo negli Stati Uniti, Giulia e George si trasferirono in Italia, prima a Firenze e poi sulle colline di Scandicci, dove negli anni la loro casa divent\u00f2 punto di riferimento per artisti, poeti e musicisti . Nel 1955 Giulia accompagn\u00f2 il marito in un viaggio in Irlanda, dal quale tornarono con una raccolta di lp che anni dopo serviranno da ispirazione per le prime incisioni dei Whisky Trail.\nNel 1975 fece parte del gruppo fondatore degli Whisky Trail ed inizi\u00f2 una lunga carriera che la porter\u00e0 ad incidere 11 dischi con il gruppo nonch\u00e9 ad esibirsi in concerto a partire dal 1975. \nNegli anni novanta fu una delle animatrici dell'associazione \"Centro Arles\" di Scandicci, chiusa nel 2002. Nei locali del centro Arles si tenevano corsi di lingue, danza, musica e pittura.\nPubblic\u00f2 un libro di poesie dal titolo \"Non domandarmi\" ed il gi\u00e0 citato libro di ricordi \"La lana rimasta sulle siepi\".\nIl 22 maggio 2001, assieme all'onorevole Tina Anselmi, lo scrittore Manlio Cancogni, il baritono Rolando Panerai, il gastroenterologo Antonio Morettini, l'attrice Mar\u00eda Denis, don Renzo Rossi, il poeta Vittorio Vettori, la pianista Giuliana Fabbrini e lo scrittore Marcello Vannucci, fu premiata con il riconoscimento del \"Filo d'argento\". Il riconoscimento, promosso dal Presidente del consiglio Comunale di Firenze e dalla associazione AUSER Toscana, fu assegnato a lei ed agli altri premiati per \"il loro mai cessato impegno nelle rispettive professioni, oltre che per la grande visibilit\u00e0 che ancora mantengono sui mezzi di comunicazione di massa\".\nCarriera musicale.\nStudi\u00f2 il violino gi\u00e0 da bambina. Nel 1975 inizi\u00f2 a cantare con il Gruppo Folk Internazionale di Firenze che di l\u00ec a poco avrebbe cambiato nome in Whisky Trail. Dal 1982 fu anche coautrice dei brani composti dal gruppo. Oltre all'attivit\u00e0 con il Gruppo, Giulia incise un disco di ninne nanne: il CD uscito nel 2005 verr\u00e0 rimasterizzato e ripubblicato dalla etichetta Materiali Sonori nel 2012 con il titolo \"GIULIA LORIMER &amp; WHISKY TRAIL Nana's Lullabyes\". \nNegli anni la figura di Giulia Lorimer assunse un ruolo sempre pi\u00f9 particolare negli spettacoli dal vivo del gruppo, tanto che nell'ottobre 2009, recensendo un cd solista del suo collega Stefano Corsi, John Brophy, dell\"'Irish Music Magazine\", accennava ai Whisky Trail come ad un \"gruppo che trova la sua ispirazione in Giulia Lorimer\"."}
{"id": "2785745", "revid": "77594", "url": "https://it.wikipedia.org/wiki?curid=2785745", "title": "Palmers Shipbuilding &amp; Iron Co. Ltd", "text": ""}
{"id": "2785746", "revid": "11959", "url": "https://it.wikipedia.org/wiki?curid=2785746", "title": "Gustave E. von Grunebaum", "text": ""}
{"id": "2785748", "revid": "486946", "url": "https://it.wikipedia.org/wiki?curid=2785748", "title": "In 1/2 h", "text": ""}
{"id": "2785757", "revid": "287204", "url": "https://it.wikipedia.org/wiki?curid=2785757", "title": "Endenich", "text": "Endenich \u00e8 un quartiere (\"Ortsteil\") della citt\u00e0 tedesca di Bonn, appartenente al distretto urbano (\"Stadtbezirk\") di Bonn.\nPosizione.\nConfina con altri quartieri di Bonn tra cui Duisdorf, Dransdorf, Lengsdorf, Lessenich e Poppelsdorf. \u00c8 vicina all'autostrada A565.\nStoria.\nLa frazione di Endenich \u00e8 stata fondata nell'VIII secolo, precisamente nell'804 come \"Villa quae vocatur Antiche\".\nDa vedere.\nIl compositore e pianista Robert Schumann ha vissuto gli ultimi due anni della sua vita nella clinica psichiatrica \"Richarz'sche Heilanstalt\" nella Magdalenenstra\u00dfe (Sebastianstra\u00dfe di oggi) dove mor\u00ec il 29 luglio 1856. Nel 1984 la sua ultima residenza fu conversa nel Schumannhaus \"(casa di Schumann)\", biblioteca di musica e museo.\nNella parte settentrionale c'\u00e8 l'Istituto Max Planck di Radioastronomia (\"Max-Planck-Institut f\u00fcr Radioastronomie\"), aperto nel 1972."}
{"id": "2785758", "revid": "767487", "url": "https://it.wikipedia.org/wiki?curid=2785758", "title": "Live Heroes", "text": "Live Heroes \u00e8 un album live di Nico registrato ad Amsterdam, Paesi Bassi nel 5 ottobre 1982 e pubblicato nel 1986."}
{"id": "2785759", "revid": "767487", "url": "https://it.wikipedia.org/wiki?curid=2785759", "title": "Armando Palacio Vald\u00e9s", "text": "Biografia.\nScrittore prolifico e con uno stile limpido, aveva un pratico spirito di osservazione, e leg\u00f2 la tecnica naturalista ad una concezione ottimistica della vita.\nInizi\u00f2 scrivendo biografie su autori contemporanei; pubblic\u00f2 il suo primo romanzo \"El senorito Octavio\" (Il signorino Ottavio) nel 1881; il seguente \"Marta y Maria\" (Marta e Maria), adattamento del famoso episodio evangelico, ebbe un gran successo di pubblico. Fra i suoi contemporanei divenne subito famoso con vari romanzi ambientati a Madrid, nelle Asturie e in Andalusia e la sua fama era pari a quella di Blasco Ib\u00e1\u00f1ez.\nFra i suoi romanzi migliori vanno ricordati \"La hermana San Sulpicio\" (Gloria Bermudez o Suor San Sulpizio), del 1889, storia di una monaca che abbandona il convento per sposare un medico; e \"La aldea perdida\", (Il villaggio sperduto), del 1903, sulla vita di un villaggio asturiano che impatta con la civilt\u00e0 industriale; e inoltre \"Trist\u00e0n o el pesimismo\" (Tristano o il pessimismo), del 1906, su un caso di coscienza."}
{"id": "2785760", "revid": "1543377", "url": "https://it.wikipedia.org/wiki?curid=2785760", "title": "Oleg Pervakov", "text": "Pubblic\u00f2 il suo primo studio nel 1997. Ha composto finora circa 130 studi, da solo o in collaborazione con altri, ottenendo oltre 90 premiazioni, tra cui 26 primi premi.\nNel 2005 la FIDE gli ha attribuito il titolo di Grande Maestro della composizione.\nHa vinto il Campionato del mondo di composizione, nella sezione studi, del 2004-2006. Nel campionato 2001-2003 si \u00e8 classificato secondo.\nSvolge l'attivit\u00e0 di giornalista di scacchi, ed \u00e8 uno dei principali collaboratori della rivista russa \"64\". \u00c8 attivo anche come organizzatore di tornei ed altri eventi scacchistici. Nel 2003 \u00e8 stato tra gli organizzatori del congresso della PCCC (\"Permanent Commission for Chess Composition\") di Mosca.\nUno studio di Oleg Pervakov.\nSoluzione:\n1. Cgf4 \u00a0Ac8\u00a0!\nse 1. ...Ac4 2. Ce6 Tb8 3. Cdc7 +\u2013\n2. g8=D \u00a0(se 2. Ce7? Rxg7 3. Ccx8 Txc8 4.d7 Th8! 5. Rg2 Rf6 e patta)2. ...Txg8 \u00a03. Ce7 \u00a0Th8\n4. ...Txc8 \u00a0Rg5+\n5. Rg1\u00a0!!\nse 5. Rg2? Txc8 6. d7 Tg8 7. d8=T! Rh4+ 8. Txg8 patta\n5. ...Txc8 \u00a06. d7 \u00a0Tg8! \u00a07. d8=T\u00a0! \u00a0Rh4+\n8. Cg2+ \u00a0Rh3\n9. Td2\u00a0! e vince"}
{"id": "2785763", "revid": "125355381", "url": "https://it.wikipedia.org/wiki?curid=2785763", "title": "Porcia", "text": "Porcia (pronuncia \"Porc\u00eca\", con l'accento sulla vocale \"i\", ; \"Porc\u00eca\" anche in veneto e in friulano occidentale, \"Purcie\" in friulano standard) \u00e8 un comune italiano di abitanti del Friuli-Venezia Giulia.\nStoria.\nMedio Evo.\nIl primo nucleo del castello di Porcia viene edificato intorno al X-XI secolo. La prima data certa risale al 1178 ed \u00e8 riportata in un documento rogato nel castello.\nPorcia, all'epoca non ancora entit\u00e0 autonoma, faceva parte del territorio del vicino centro di Prata.\nTra il 1100 e 1200 i nobili di Prata-Porcia parteciparono alle varie lotte per la supremazia del trevigiano e del Friuli.\nNel XII secolo Gisla (o Gisella), figlia di Ecelino I il \"Balbo\" della famiglia degli Ezzelini e di Auria, figlia di Riccardo dei conti da Baone, sposer\u00e0 Guecello I signore di Prata.\nVerso il 1203 i due fratelli della famiglia dei Prata decisero di dividersi i loro beni e nel 1214 definirono i confini e i rispettivi territori.\nIn questi anni viene collocata la nascita amministrativa del feudo di Porcia. Il feudo era retto dalla famiglia dei Porcia legata al patriarcato di Aquileia e aveva giurisdizione su circa una ventina di ville attorno al castello.\nLa Repubblica di Venezia.\nNel 1418 la Repubblica di Venezia occup\u00f2 quasi tutto il Friuli e i conti di Porcia, dopo una prima resistenza, si sottomisero spontaneamente alla Repubblica. Cos\u00ec facendo riuscirono a mantenere intatte le loro prerogative.\nLa famiglia dei Porcia ebbe una posizione di rispetto nella Repubblica di Venezia e ricopri importanti cariche politiche e militari. Il conte Silvio di Porcia e Brugnera partecip\u00f2 eroicamente come capitano alla battaglia di Lepanto; sembra che Agostino Barbarigo, comandante dell'ala sinistra cristiana, sia morto fra le sue braccia.\nLa dominazione veneta aveva posto fine a un lungo periodo di lotte e aveva dato inizio anche a un lungo periodo di relativa tranquillit\u00e0, interrotto prima dalle incursioni turche, in particolare quella del 1499, che danneggi\u00f2 le campagne intorno a Porcia, poi dalla guerra della lega di Cambrai nel 1508.\nTale guerra scoppio perch\u00e9 la potenza della Repubblica di Venezia intralciava le mire espansionistiche di alcuni sovrani stranieri e contrappose Venezia alla lega di Cambrai formata dall'imperatore Massimiliano I, dal re di Francia Luigi XII, dal re di Spagna Ferdinando il Cattolico, dal Papa Giulio II e vari principi italiani. La guerra si concluse nel 1510.\nDa Napoleone all'Unit\u00e0 d'Italia.\nDopo la caduta di Venezia, Porcia venne coinvolta nelle guerre napoleoniche e fu uno dei centri della battaglia di Sacile (detta anche dei Camolli), tra francesi e austriaci nel 1809.\nA partire dal 1815 pass\u00f2 sotto il governo austriaco sino al congiungimento al Regno d'Italia nel 1866.\nMonumenti e luoghi d'interesse.\nArchitetture civili.\nCastello.\nA partire dal XII secolo il Castello \u00e8 divenuto dimora permanente della nobile famiglia dei Porcia, che govern\u00f2 queste terre per ben otto secoli. L'edificio divenne, cos\u00ec, il centro di importanti vicende politiche e culturali della storia friulana.\nQui vi soggiornarono imperatori quali Carlo V (1532) ed Enrico IV di Borbone, apprezzandone, come riportano i memoriali dell'epoca, il buon vino, la cucina e l'ospitalit\u00e0. Nel corso del tempo il Castello ha subito pesanti devastazioni soprattutto ad opera di sismi che ne hanno compromesso l'architettura originaria. Le ricostruzioni che sono seguite hanno restituito un complesso eclettico, formato cio\u00e8 da edifici di stili differenti come un palazzo rinascimentale e un edificio di gusto veneziano, che si sono affiancati a ci\u00f2 che \u00e8 rimasto del vecchio Castello, ossia l'imponente torre centrale d'epoca medievale.\nQuesto mastio, mozzato sul finire del XIX secolo, risale con ogni probabilit\u00e0 all'anno Mille, anche se alcuni studiosi lo datano addirittura al periodo romano. Nel fabbricato al 2014 adibito alle cantine si sono conservati anche alcuni resti del Salone degli Stemmi e dei diamanti, distrutto da un incendio nel XVI secolo.\nCentro storico.\nIl centro storico di Porcia conserva altri edifici di notevole interesse civile come il Palazzo Novo del Vescovo, costruito su progetto di Tommaso e Francesco Contini nel XVII secolo, per volont\u00e0 di Girolamo di Porcia, Vescovo di Adria; il cinquecentesco Palazzo del Feudo, impreziosito da una teoria di statue pagane in stucco; la Loggia Municipale, anch'essa risalente al '500.\nTorre dell'orologio.\nSi tratta di una tipica torre portaia che serviva a difendere l'accesso al paese e in passato era dotata di un ponte levatoio per superare un fosso difensivo. Sulla torre era posta una campanella utilizzata per segnalare l'avvistamento dei nemici e per scandire la vita civile del borgo. La campanella era datata 1474 e venne asportata nel corso della prima guerra mondiale dall'Imperial regio Esercito austro-ungarico. Nella stanzetta all'ultimo piano si trova l'antico meccanismo dell'orologio. L'orologio \u00e8 composto da due quadranti uno rivolto all'interno e l'altro all'esterno del paese. A causa di un guasto al meccanismo l'orologio non \u00e8 in funzione.\nVilla Correr-Dolfin.\nSi tratta di una delle pi\u00f9 importanti ville venete della regione.\nLa villa \u00e8 stata costruita tra la fine del XVII secolo e l'inizio del XVIII secolo dalla nobile famiglia veneziana dei Correr, poi nell'Ottocento \u00e8 diventata di propriet\u00e0 della famiglia Dolfin.\nSi tratta di una villa a pianta quadrata che si innalza per due piani con due ampie scale di accesso.\nAll'interno ci sono ampi saloni con pareti ornate di affreschi in stile barocco e soffitti alla sansovina.\nLa villa sorge all'interno di un ampio parco che comprende un cortile d'onore con varie statue, una barchessa e una chiesetta.\nNel parco oltre ad alcune polle di risorgive esiste un piccolo laghetto che nel passato veniva adibito anche a peschiera.\nAccanto al parco scorre il rio Brentella. Questo piccolo corso d'acqua serviva in passato per i trasporto dei tronchi di faggio dalle montagne al fiume Noncello da dove poi proseguivano verso il mare sino a Venezia. I diritti d'acqua del canale appartenevano alla famiglia Correr e costituivano una fonte di reddito importante.\nLa villa \u00e8 chiusa al pubblico mentre la barchessa \u00e8 sede dell'Associazione Amici della Musica \"Salvador Gandino\", rinomata per il prestigioso Concorso Internazionale \"Citt\u00e0 di Porcia\", il parco \u00e8 visitabile. Non si conoscono i reali motivi ma la villa \u00e8 rimasta pressoch\u00e9 disabitata dagli inizi del 1700 ed \u00e8 di propriet\u00e0 del Comune di Porcia.\nMunicipio.\nIl municipio \u00e8 stato progettato negli anni Settanta da Adalberto Burelli e Augusto Romano Burelli ispirandosi al periodo purista dell'architetto Le Corbusier.\nArchitetture religiose.\nChiesa arcipretale di San Giorgio.\nLa chiesa risulta citata per la prima volta in un documento del 1262. Venne probabilmente riedificata nel 1560 e ulteriormente ampliata nel 1846.\nAll'interno \u00e8 conservato un coro ligneo intarsiato e scolpito che risale al seicento. Le ante dell'organo raffigurano San Giorgio che uccide il drago, la conversione di San Paolo e l'Annunciazione e sono state dipinte da Isaak Fischer.\nSi possono inoltre ammirare le pale di San Giorgio di Jacopo Negretti meglio noto come \"Palma il giovane\" e la pala di santa Lucia di Francesco da Milano.\nAccanto alla chiesa si trova il campanile, alto 44 metri, che ha un basamento in pietra quadrangolare risalente al 1488 e venne probabilmente eretto nel 1555. Tale data \u00e8 stata trovata incisa nell'intonaco interno.\nAvrebbe dovuto assomigliare, nell'intenzione originaria, al campanile di San Marco ma la sua costruzione venne, invece, interrotta al raggiungimento dei 44 metri di altezza.\nSecondo la tradizione locale, l'interruzione fu ordinata dalla Serenissima per paura che la torre campanaria potesse superare in bellezza quella di San Marco.\nLa struttura del campanile consiste in una doppia canna muraria nello spessore della quale sono state ricavate le rampe per la salita.\nAl piano terra era situata una botola per l'accesso al locale sottostante. La leggenda racconta che da qui partisse un passaggio segreto che attraversava il castello per poi raggiungere la torre dell'orologio.\nSan Giorgio \u00e8 stato adottato come Santo patrono protettore di Porcia e lo si festeggia il 23 aprile di ogni anno.\nChiesa della Beata Vergine Assunta.\nSebbene le prime testimonianze di questo edificio risalgano al 1369, la chiesa \u00e8 stata ricostruita, in stile rinascimentale, tra il 1555 e il 1560 e rimaneggiata nel 1892. All'interno si possono ammirare tre altari in legno, intagliati e dorati, risalenti al XVII secolo, opera della bottega dei Ghilarduzzi; dipinti seicenteschi di Isacco Fischer di gusto barocco raffiguranti S. Giovanni Battista, S. Girolamo e quattro Evangelisti; la Pala dell'Assunta di Andrea Vicentino; un crocifisso ligneo \"dell'ultimo quarto del XV secolo\". e una quattrocentesca Madonna in legno proveniente dalla chiesa di San Michele Arcangelo a Talponedo. Degni di rilievo anche gli affreschi di Girolamo de Stefanelli databili al XVI secolo. Interessante la torre campanaria adiacente alla chiesetta, con cuspide in cotto, di modeste dimensioni ma dalle forme eleganti.\nPieve di San Vigilio.\nLa chiesa di San Vigilio si trova nella frazione di Pieve, pi\u00f9 precisamente nella centa sorta su un terrapieno rialzato rispetto alla strada. \u00c8 citata per la prima volta in un documento del 1187, anche se sembra che gi\u00e0 nel VI secolo esistesse in loco una chiesa.\nChiesa dei Santi Martino e Vigilio.\nLa chiesa dei Santi Martino e Vigilio \u00e8 la parrocchiale della frazione di Palse; venne edificata tra il 1902 e il 1906 in sostituzione di una precedente cappella medievale.\nChiesa di San Giuseppe.\nLa chiesetta di San Giuseppe sorge in localit\u00e0 Spinazzedo; venne costruita nel XVII secolo, mentre il coro fu rifatto nel secolo successivo.\nLa facciata a capanna presenta al centro il portale d'ingresso e il piccolo rosone, mentre l'interno \u00e8 composto da un'unica navata.\nChiesetta di Sant'Agnese.\nNella vicina localit\u00e0 di Roraipiccolo sorge la \"chiesetta di Sant'Agnese\". Si tratta di una piccola cappella campestre che risale al XIII secolo. \u00c8 costituita da una navata unica con il tetto a capanna e le capriate a vista. Nella faccia sono incorporati l'abside e il campanile.\nAll'interno ci sono degli affreschi che risalgono a un periodo che va dal XIII al XVI secolo. In particolare, \u00e8 interessante l'affresco che raffigura una \"Madonna con bambino tra le sante Agnese e Caterina d'Alessandria\" attribuito a Pomponio Amalteo.\nIn seguito ad alcuni restauri \u00e8 stata scoperta una croce enkolpion probabilmente risalente al XII secolo. Si tratta di una croce bivalve di origine bizantina usata talvolta come reliquiario che si portava appesa al collo. In tre separate cappelle, all'interno della chiesa, vi sono delle sculture della Madonna, di Ges\u00f9 e di Sant'Agnese.\nCultura.\nEventi.\nIl 21 gennaio nella frazione di Roraipiccolo si tiene la sagra in onore di Sant'Agnese.\nA maggio si svolge, presso il parco della villa Correr Dolfin, la rievocazione storica della battaglia dei Camolli del 1809. Si tratta di una ricostruzione di un accampamento militare dell'epoca napoleonica e di alcuni momenti della vita dei soldati.\nA giugno in localit\u00e0 Sant'Antonio, la sagra dedicata al Santo.\nA luglio si tiene il \"Luglio Palsese\", organizzato dalla Parrocchia di Palse.\nAd agosto si tiene la \"Sagra dell'Assunta\", durante la quale viene rievocata la visita di Carlo V con una sfilata in abiti storici e con la Corsa degli Asini con la salita al campanile (nel 2010 si \u00e8 corsa la 110\u00aa edizione).\nA settembre si festeggia la Madonna della Pace presso la Parrocchia di Roraipiccolo.\nGeografia antropica.\nFrazioni.\nPalse.\nPresso la chiesa parrocchiale di San Martino si conservano i dipinti ottocenteschi di Ignazio Kollman (Madonna con Bambino e San Martino e il povero), un affresco di Giuseppe De Lorenzi, raffigurante il Giudizio Universale e la Pala del Rosario, attribuita al carnico Osvaldo Gortanutti.\nPieve.\nIn localit\u00e0 Pieve sorge la pieve di San Vigilio, citata fin dal XIII secolo, e attestata gi\u00e0 nel 1187, affiancata da un campanile con cella a monofora e tetto a capanna. Nonostante i rimaneggiamenti seicenteschi, gli interni conservano parte dei preziosi affreschi della seconda met\u00e0 del XIII secolo e l'acquasantiera del Pavanello (1643).\nSant'Antonio.\nLa localit\u00e0 ospita l'Electrolux Italia (gi\u00e0 Industrie Zanussi), opera tra le pi\u00f9 famose dell'architetto Gino Valle (1959-1965), e la Chiesa di Sant'Antonio di Silvano Varnier, espressione della nuova concezione dello spazio sacro. Nella chiesa \u00e8 esposto un crocifisso ligneo del cinquecento trovato nella soffitta della chiesetta di Palse, restaurato successivamente dal parroco. All'interno vi sono inoltre due statue: una della Madonna con Ges\u00f9 bambino e l'altra con il Santo della parrocchia, opera dello scultore veneziano Antonio Dal Zotto compiuta nel 1861.\nTalponedo.\nNella frazione sorge il tempietto dedicato a San Michele Arcangelo, in forme settecentesche con opere d'arte lapidee e lignee.\nIn passato questo edificio, la cui esistenza \u00e8 gi\u00e0 confermata da documenti del Duecento, fu adibito pure a funzioni di ospedale e di ospizio per i pellegrini. Di interesse storico vi \u00e8 infine la casa padronale settecentesca in via Bagnador.\nRoraipiccolo.\nNella frazione \u00e8 ubicata l'imponente complesso di Villa Correr Dolfin, con barchesse laterali e edifici annessi, residenza estiva dell'ultimo doge di Venezia, ora di propriet\u00e0 comunale. Lungo la medesima strada si trova anche la cinquecentesca villa Goretti-Del Ben-Zanotto, danneggiata durante il primo conflitto mondiale, venne donata dalla famiglia Zanotto al comune che la utilizz\u00f2 come edificio scolastico. Infine, Roraipiccolo ospita l'antica cappella campestre dedicata a Sant'Agnese, risalente al XIII secolo."}
{"id": "2785765", "revid": "55935", "url": "https://it.wikipedia.org/wiki?curid=2785765", "title": "Teatro Apollo (Roma)", "text": ""}
{"id": "2785766", "revid": "204391", "url": "https://it.wikipedia.org/wiki?curid=2785766", "title": "Incurvamento del pene", "text": ""}
{"id": "2785767", "revid": "729019", "url": "https://it.wikipedia.org/wiki?curid=2785767", "title": "Caspar C 32", "text": "Il Caspar C 32 era un monomotore biplano ad uso agricolo realizzato dall'azienda tedesca Caspar-Werke negli anni venti.\nBench\u00e9 rimasto allo stadio di prototipo, detiene il primato di essere il primo velivolo appositamente progettato per soddisfare le esigenze della gestione dei terreni agricoli di grandi dimensioni, specificatamente nell'irrorazione di sostanze chimiche.\nStoria del progetto.\nNei primi anni venti vi fu un attacco particolarmente distruttivo da parte di insetti che minacciava il patrimonio boschivo della Prussia. Per poter affiancare i classici metodi di disinfestazione Caspar ipotizz\u00f2 la possibilit\u00e0 del mezzo aereo per poter integrare dall'alto e per tratti estesi le operazioni a terra. Venne quindi progettato un nuovo velivolo, che assunse la designazione C 32, equipaggiato di serbatoi, dalla capacit\u00e0 totale di 350\u00a0kg di prodotti chimici, abbinato ad un apposito irroratore. La prima dimostrazione ufficiale, svoltasi il 4 marzo 1927, si rivel\u00f2 un successo dimostrando la fattibilit\u00e0 del progetto. Tuttavia la difficile situazione economica in cui versava l'allora Repubblica di Weimar rendeva difficile la coesistenza di pi\u00f9 aziende aeronautiche in territorio tedesco e la concorrenza di aziende come la Junkers GmbH, che riusciva ad ottenere consistenti commissioni, costrinsero in breve tempo l'azienda alla chiusura impedendo la commercializzazione in serie del modello.\nTecnica.\nIl C 32 era un velivolo, per l'epoca, di impostazione classica; monomotore, biplano a carrello fisso.\nIl modello originale era caratterizzato da una fusoliera dotata di due abitacoli aperti in tandem, l'anteriore per il pilota ed il posteriore per l'osservatore e tecnico addetto all'irrorazione. Il C 32 \"Germania\" venne modificato per ospitare un terzo posto. Posteriormente terminava in un inusuale impennaggio che abbinava all'elemento verticale una coppia di piani orizzontali, uno basso ed un secondo, pi\u00f9 piccolo, montato nella parte superiore della deriva sopra lo stabilizzatore orizzontale principale, rendendo la coda dotata di configurazione sesquiplana invertita.\nLa configurazione alare era biplana, con l'ala inferiore, montata bassa sulla fusoliera, traslata verso coda e collegata alla superiore, montata alta a parasole, tramite una coppia di montanti ad N integrati da tiranti in filo d'acciaio, quest'ultima collegata alla parte superiore della fusoliera tramite un castello tubolare.\nIl carrello d'atterraggio era un semplice biciclo fisso, dotato di ruote di grande diametro, integrato posteriormente da un pattino d'appoggio posizionato sotto la coda.\nLa propulsione venne affidata inizialmente ad un motore BMW IV, un 6 cilindri in linea raffreddato ad acqua in grado di erogare una potenza pari a 250 PS (184 kW), collocato sull'estremit\u00e0 anteriore della fusoliera coperto da un cofano metallico ed abbinato ad un'elica bipala in legno a passo fisso. In seguito venne provato un BMW Va, un 12 cilindri a V, mentre nel \"Germania\" venne sostituito dallo Junkers L5, sviluppo del BMW IV che conservava la stessa architettura a 6 cilindri, in grado di erogare 310 PS (228\u00a0kW).\nImpiego operativo.\nIl primo esemplare costruito venne utilizzato dalla Biologische Reichsanstalt f\u00fcr Land- und Forstwirtschaft di Berlino fino al primi anni trenta, prima di essere acquisita dal Deutsche Verkehrsfliegerschule (DVS) nel 1933, successivamente integrati da altri due esemplari acquistati dalla Caspar-Werke.\nIl quarto ed ultimo C 32 venne acquistato dalla Graf Solms-Laubach, la quale lo battezz\u00f2 \"Germania\". Il pilota Otto K\u00f6nnecke decise di utilizzare il modello per tentare una traversata transatlantica, introducendo una serie di modifiche, tra l'altro per aumentarne l'affidabilit\u00e0 e l'autonomia. La fusoliera, che originariamente era biposto, venne adattata per accogliere un terzo posto a sedere e, pur essendo aumentato il peso massimo al decollo fino a 3\u00a0800\u00a0kg, grazie anche al pi\u00f9 potente motore Junkers L5, riusc\u00ec ad incrementare le prestazioni raggiungendo la velocit\u00e0 massima di 170 km/h ed ottenendo un'autonomia di 7\u00a0500 km equivalenti a circa 50 h senza dover rifornire.\nL'impresa era stata pianificata con partenza nel 1927 ma le avverse condizioni del tempo lo costrinsero pi\u00f9 volte a rimandare il tentativo. Alla fine decise di modificare la rotta verso est, raggiungendo gli Stati Uniti d'America transitando per l'India e il Giappone. K\u00f6nnecke decoll\u00f2 dall'aeroporto di Colonia-Butzweilerhof il 27 settembre, ma a causa di diversi inconvenienti di vario tipo oltre che tecnici, nei primi mesi del 1928 fu costretto a desistere, ripercorrendo la rotta in senso inverso dopo aver raggiunto solo Calcutta, in India."}
{"id": "2785768", "revid": "486946", "url": "https://it.wikipedia.org/wiki?curid=2785768", "title": "Halle a. S.", "text": ""}
{"id": "2785776", "revid": "767487", "url": "https://it.wikipedia.org/wiki?curid=2785776", "title": "Antonio Ronzon", "text": "Biografia.\nNato in una famiglia di artigiani di Vigo di Cadore, fu ben presto avviato verso la vita sacerdotale. Studi\u00f2 nel Seminario e Liceo Vescovile di Belluno, tuttavia nel 1870 in seguito ad una crisi spirituale abbandon\u00f2 il seminario. Consegu\u00ec a Padova, nel luglio del 1876 una laurea in lettere e filosofia, proseguendo in seguito gli studi in storia con l'allora celebre docente Giuseppe De Leva.\nFu nominato professore di Ginnasio il 1\u00ba ottobre 1878 a Lodi dove insegn\u00f2 fino al 1883. Lo stesso anno spos\u00f2 Lucia Arosio. Fu nominato, successivamente, professore di filosofia a Caltanissetta, di lettere italiane ad Arpino, ritornando poi al Liceo Pietro Verri di Lodi ove fu preside per molti anni.\nIl Ronzon deve la sua fama in particolare alle innumerevoli pubblicazioni dei suoi studi storici sul Cadore. Costante nel suo lavoro storico \u00e8 stato il suo idealismo patriottico che seppe per\u00f2 unire ad umile e rigorosa ricerca, sempre impregnata di una equilibrata e riflessiva obiettivit\u00e0 perfettamente in linea con lo spirito positivista della fine dell'Ottocento, rendendo in tal modo i suoi scritti sorprendentemente moderni, se non ancora, in alcuni tratti, attuali.\nIl pi\u00f9 alto riconoscimento della sua opera gli fu concesso dalla Regina Margherita in vacanza a Perarolo. Ricevette il professore senza formalit\u00e0 il 2 settembre 1881 dicendogli: \u00ab \"sono stati i suoi libri ad invogliarmi a venire in Cadore\" \u00bb .\nI giornali \"Il Tempo di Venezia\", \"Il pungolo della domenica\" di Milano, \"L'illustrazione Italiana\", \"Il Fanfulla da Lodi\", ed il \"Corriere dell'Adda\" accolsero i suoi scritti storici e narrativi.\nNel 1885 il Corriere della Sera pubblica due suoi articoli, \"Cadore\" e \"Ancora Cadore\", che sono degni d'essere ricordati,\nin quanto con essi propugna lo sviluppo turistico della regione e ne segnala il progresso avvenuto nel ventennio della liberazione straniera.\nIl Ronzon ottenne un ulteriore riconoscimento da parte del poeta Giosu\u00e8 Carducci ed infatti nella pubblicazione dell'ode \u00abCadore\u00bb ringrazia ufficialmente e prima d'ogni altro il Ronzon, menzionandone i suoi libri.\nTra i suoi alunni possiamo ricordare Antonio Fradeletto, Senatore e Ministro delle Terre liberate dal Nemico del Regno d'Italia nel Governo Orlando che scriver\u00e0 di lui: \u00ab \"chi fu suo allievo sente di dovere anche al suo insegnamento quella fiamma di italianit\u00e0 che le vicende della vita non intiepidirono mai\" \u00bb.\nNel 1892 fond\u00f2 la Biblioteca Storica Cadorina di Vigo di Cadore e successivamente, nel 1899, ottenne la nomina ad Ufficiale dell'Ordine della Corona d'Italia.\nOpere principali.\n1873 - 1877 \"Gli almanacchi cadorini: Da Pelmo a Peralba\", sono cinque volumi che formano complessivamente 918 pagine.\n1875 \"Il saggio Calvi e i cadorini\"\n1877 \"Cadore descritto\"\n1881 \"Rindemera scene del 1848 in Cadore\"\n1882 \"La regina Margherita in Cadore\", \"fu proprio quest'opera, diffusa largamente in tutta la penisola a farlo conoscere oltre i ristretti confini regionali\"\n1898 \u2013 1903 \"L'Archivio storico cadorino\", \"periodico mensile pubblicato per sei anni, fu senza alcun dubbio il capolavoro che coron\u00f2 la sua attivit\u00e0 di storico\""}
{"id": "2785778", "revid": "204376", "url": "https://it.wikipedia.org/wiki?curid=2785778", "title": "Sette precetti Noachici", "text": ""}
{"id": "2785780", "revid": "767487", "url": "https://it.wikipedia.org/wiki?curid=2785780", "title": "L'isola (film 2003)", "text": "L'isola \u00e8 un film del 2003 diretto da Costanza Quatriglio. Prodotto dalla Dream Film e da Rai Cinema, fu presentato nella Quinzaine des R\u00e9alisateurs del 56\u00ba Festival di Cannes.\nIl film \u00e8 stato girato sull'isola di Favignana (TP)."}
{"id": "2785788", "revid": "15756", "url": "https://it.wikipedia.org/wiki?curid=2785788", "title": "Pietro di Navarra", "text": "Origine.\nEra il figlio quartogenito (secondo figlio maschio) del re di Navarra, Carlo II il Malvagio e della principessa della casa reale francese Giovanna di Francia.\nBiografia.\nNel 1370, per garantire il buon comportamento di suo padre nei confronti del re di Francia, Pietro assieme al fratello, Carlo fu lasciato come ostaggio alla corte francese di Carlo V dove rimase fino al 1381 e dove divenne compagno inseparabile del futuro re Carlo VI.\nAlla morte del padre, il 1\u00ba gennaio 1387, suo fratello maggiore Carlo, succedette al padre, come Carlo III, re di Navarra e conte di \u00c9vreux.\nPietro fu il \"Luogotenente\" del fratello Carlo per i territori che possedeva in Francia.\nNel 1408, il re di Francia, Carlo VI lo insign\u00ec del titolo di conte di Mortain.\nNell'agosto del 1411, dopo aver concordato il contratto, il 21 aprile del 1411, nel castello dei duchi d'Alen\u00e7on, Pietro spos\u00f2 Caterina d'Alen\u00e7on (1380-1425), figlia del conte Pietro II d'Alen\u00e7on, e di Marie Chamaillart, viscontessa di Beaumont-au-Maine.\nDato che il fratello Carlo III, sposato con Eleonora di Castiglia, non aveva eredi maschi, Pietro aspirava alla successione al fratello, ma mor\u00ec prima del fratello..\nPietro mor\u00ec, prima di suo fratello, il 29 luglio 1412, a Nevers, nel dipartimento di Ni\u00e8vre, ricordato dal seguente necrologio: il signore Pietro di Navarra, figlio del re di Navarra, Carlo e conte di Mortaig (\"dominus Petrus de Navarra domini Karoli quondam regis Navarre filius et comes de Mortaing\"). Fu tumulato a Parigi, nell'abbazia di Sant'Antonio e poi fu traslato alla certosa di Parigi.\nDiscendenza.\nPietro e Caterina non ebbero alcun figlio.\nEbbe per\u00f2 un figlio illegittimo da una figlia di Pedro Martinez de Peralta rimasta senza nome:"}
{"id": "2785789", "revid": "1226", "url": "https://it.wikipedia.org/wiki?curid=2785789", "title": "Forbidden Planet", "text": ""}
{"id": "2785791", "revid": "417050", "url": "https://it.wikipedia.org/wiki?curid=2785791", "title": "Segre", "text": ""}
{"id": "2785794", "revid": "1543377", "url": "https://it.wikipedia.org/wiki?curid=2785794", "title": "St. Regis Mohawk Reservation", "text": "St. Regis Mohawk Reservation \u00e8 una riserva destinata agli indiani d'America Mohawk ed \u00e8 sita nella Contea di Franklin, New York, Stati Uniti d'America. Nella lingua Mohawk, viene chiamata Akwesasne. La popolazione era di 2.699 unit\u00e0 al censimento del 2000. \u00c8 adiacente alla riserva Akwesasne in Ontario e Qu\u00e9bec e comprende le frazioni di Hogansburg e St. Regis.\nSt. Regis Mohawk Reservation ha una superficie totale di 54,30\u00a0km\u00b2, di cui 49,20\u00a0km\u00b2 \u00e8 di terra e 5,10\u00a0km\u00b2 (9,45%) \u00e8 acqua ed \u00e8 sita sul confine internazionale fra il Canada e gli Stati Uniti, lungo il fiume San Lorenzo.\nSecondo i termini del \"Jay Treaty\" (1794), gli indiani Mohawks possono passare liberamente attraverso il confine internazionale. Questo particolare privilegio ha fatto s\u00ec che la riserva diventasse un centro di contrabbando di molte materie, fra le quali alcolici, tabacchi e stupefacenti. Altro privilegio consiste nel fatto che le vendite fatte all'interno della riserva non subiscono le tasse dello Stato di New York.\nNel 1980 venne introdotto il gioco d'azzardo; la riserva \u00e8 quindi diventata sede dell'\" Akwesasne Mohawk Casino\" e del \"Mohawk Bingo Palace\"."}
{"id": "2785802", "revid": "367445", "url": "https://it.wikipedia.org/wiki?curid=2785802", "title": "Poemetto", "text": "Un poemetto \u00e8 un poema di limitata estensione, generalmente costituito dalla narrazione di una breve vicenda o da una rappresentazione circoscritta; \u00e8 solitamente caratterizzato da una particolare ricerca di eleganza e finezza, dal gusto dei particolari e dai toni sentimentali."}
{"id": "2785803", "revid": "74801", "url": "https://it.wikipedia.org/wiki?curid=2785803", "title": "John Thach", "text": "Ufficiale pilota della forza aeronavale della Marina degli Stati Uniti, durante la seconda guerra mondiale, al comando, con il grado di \"Lieutenant Commander\" equivalente a capitano di corvetta, del gruppo da caccia della portaerei \"Yorktown\" (il VF3 - Fighting Squadron 3), guid\u00f2 valorosamente i suoi piloti, equipaggiati con i caccia F4F Wildcat, durante le prime dure battaglie contro le forze aeree della Marina imperiale giapponese.\nThach Weave.\nAbile tattico, il capitano Thach ide\u00f2, in collaborazione con il suo gregario, tenente di vascello Edward O'Hare (1914\u20131943) (a sua volta \"asso\" dei caccia e primo aviatore navale a ricevere la Medal of Honor), nuove manovre per contrastare i temibili caccia A6M Zero del nemico (la cosiddetta \"Thach Weave\", una manovra combinata da parte di una coppia di aerei in continuo incrocio a serpentina), impiegandole per la prima volta con successo durante la battaglia delle Midway dove ottenne almeno quattro vittorie aeree, e dove i suoi piloti del \"Fighting Squadron 3\" si dimostrarono in grado di contrastare le potenti forze aeree del nemico.\nIl VF3 rivendic\u00f2, durante la battaglia, 31 vittorie (11 caccia e 20 bombardieri) al costo di sei aerei persi in volo; anche se questi dati sono forse irrealistici (come quasi sempre nel caso delle rivendicazioni di vittorie aeree da parte dei piloti da caccia), sicuramente alla battaglia del Mar dei Coralli e a Midway gli aerei da caccia americani della \"Yorktown\" evidenziarono maggiore esperienza e addestramento di tutti gli altri reparti di volo delle portaerei della U.S. Navy.\nDopo Midway.\nDopo questa battaglia (in cui la portaerei \"Yorktown\" fin\u00ec per essere affondata), Thach fu assegnato alle scuole di addestramento per i nuovi piloti, dove le sue grandi qualit\u00e0 di insegnante e di tattico furono utilmente sfruttate per migliorare la qualit\u00e0 dei nuovi aviatori americani.\nNel 1944-1945, Thach, ora promosso \"Commander\" - capitano di fregata, divenne l'ufficiale alle operazioni dell'ammiraglio John S. McCain, Sr. (1884\u20131945), il capace comandante delle \"Task Force\" delle portaerei veloci americane durante le ultime battaglie aeronavali nel Pacifico; in questa fase contribu\u00ec anche a organizzare il sistema difensivo contro gli attacchi kamikaze giapponesi chiamato \"Big blue blanket\", costituito da uno schermo di cacciatorpediniere di picchetto a protezione dei gruppi di portaerei.\nDurante la guerra fredda, John Thach ebbe ancora importanti incarichi operativi e termin\u00f2 la sua carriera nel 1967 con il grado di pi\u00f9 elevato di ammiraglio di squadra. L'ammiraglio Thach \u00e8 morto in California il 15 aprile 1981, a pochi giorni dal suo settantaseiesimo compleanno."}
{"id": "2785809", "revid": "775372", "url": "https://it.wikipedia.org/wiki?curid=2785809", "title": "Lee Kuan Yew", "text": " Fu il 1\u00ba primo ministro di Singapore e viene considerato da alcuni il \"padre della Patria\". Govern\u00f2 il Paese con metodi autoritari e adott\u00f2 una politica filo-occidentale.\nBiografia.\nFigura quasi leggendaria per la piccola citt\u00e0 Stato, Lee Kuan Yew port\u00f2 il piccolo villaggio di pescatori di Singapore ad essere una delle metropoli pi\u00f9 ricche e cosmopolite del mondo e per questo investito dell'appellativo di \"padre fondatore di Singapore\". Frequent\u00f2 il Fitzwilliam College dell'Universit\u00e0 di Cambridge e dopo la laurea esercit\u00f2 pressioni sul governo britannico per ottenere l'indipendenza della piccola isola. Si mise a capo di un partito, il PAP, Partito Popolare d'Azione, che gli fece vincere le prime elezioni. Teorizzatore del principio dei \"Valori asiatici\" il progetto di Lee Kuan Yew fu quello di unirsi alla Federazione della Malesia e formare cos\u00ec, insieme a Malacca e Penang, la Malaysia. L'unione, ufficializzata il 16 settembre 1963 e nata su basi deboli per via di differenze politiche, economiche e sociali insormontabili, ebbe breve vita e si dissolse il 9 agosto 1965 allorquando gli altri Stati federati della Malaysia cacciarono Singapore dalla federazione e Lee Kwan Yew dovette dichiarare l'indipendenza e la nascita della Repubblica con un discorso alla radio del neonato Paese.\nFu il primo Primo ministro della Repubblica di Singapore, dal 1959 al 1990 ed ha governato il paese con metodi autoritari. Accanto alle riforme economiche Lee Kuan Yew ha promosso la sistematica persecuzione dell'opposizione politica ed ha intrapreso una pesante censura mediatica.\nDurante il governo di Goh Chok Tong, secondo Primo Ministro, dal 1990 al 2004 \u00e8 stato ministro anziano. Nonostante il venir meno dell'incarico non ha mai perso la propria grande influenza politica.\nDal 2004 al 2011 ha ricoperto la carica di ministro mentore, sotto suo figlio Lee Hsien Loong, terzo Primo Ministro.\n\u00c8 morto nel 2015 di polmonite all'et\u00e0 di 91 anni."}
{"id": "2785820", "revid": "287204", "url": "https://it.wikipedia.org/wiki?curid=2785820", "title": "Sex Wit You", "text": "Sex Wit You \u00e8 un brano musicale R&amp;B di Marques Houston estratto come singolo dall'album \"Naked\"."}
{"id": "2785823", "revid": "767487", "url": "https://it.wikipedia.org/wiki?curid=2785823", "title": "Grailly", "text": "Il casato dei Grailly fu una nobile famiglia francese originaria dell'Arrondissement di Gex, nell'antica Borgogna.\nCon il tempo, la famiglia riusc\u00ec ad acquisire:"}
{"id": "2785825", "revid": "392518", "url": "https://it.wikipedia.org/wiki?curid=2785825", "title": "Tribal Wars", "text": ""}
{"id": "2785826", "revid": "290948", "url": "https://it.wikipedia.org/wiki?curid=2785826", "title": "Solubile", "text": ""}
{"id": "2785829", "revid": "333843", "url": "https://it.wikipedia.org/wiki?curid=2785829", "title": "Il Fiore (poemetto)", "text": "Il Fiore \u00e8 un poemetto o corona di 232 sonetti, anonimo, da alcuni critici attribuito a Dante Alighieri. Si tratta di una riscrittura compendiosa del \"Roman de la Rose\".\nDatazione e attribuzione.\nIl poemetto \u00e8 contenuto esclusivamente in un manoscritto della biblioteca universitaria di Montpellier, ed \u00e8 anepigrafo; il titolo, convenzionale, fu assegnato da Ferdinand Castets, il primo editore, nel 1881.\nIn assenza di una datazione precisa, la critica ha evinto, da alcuni riferimenti testuali, che \"Il Fiore\" risalga a un periodo compreso tra 1283 e 1287, in concomitanza col \"Detto d'Amore\".\nParte dei critici danteschi, in accordo con quanto dimostrato da Gianfranco Contini, ritiene che l'opera vada attribuita al giovane Dante, il quale probabilmente soggiorn\u00f2 in Francia intorno al 1286-1287. Ai versi 9 del e 14 del , l'io si appella \"Ser Durante\", interpretato come allusione alla forma completa del nome del poeta, di cui Dante costituirebbe l'ipocoristico."}
{"id": "2785834", "revid": "767487", "url": "https://it.wikipedia.org/wiki?curid=2785834", "title": "Transatlantico (film 1925)", "text": "Transatlantico (\"Der Bastard\") \u00e8 un film del 1925, una produzione italo-tedesca, diretto dal regista Gennaro Righelli.\nTrama.\n\u00ab Maria figlia dei Marchesi di Othis, ha donato tutta s\u00e9 stessa a Sergio, singolare figura d'avventuriero cosmopolita che ha saputo abilmente approfittarsi della inesperta fanciulla. La famiglia di Maria non le ha perdonato il fallo e la giovane mammina vive lontana col suo piccolo bimbo, in attesa che il padre regoli la cosa. Intanto un altro giovine amico della nobile famiglia, Giorgio Gably, ritorna dopo tanto tempo per realizzare un suo sogno d'amore; egli infatti \u00e8 innamoratissimo di Maria, ma la sua disillusione \u00e8 terribile quando apprende il suo fallo. Parte dalla casa dei genitori di Maria, deciso a non turbare la giovine, ma il destino vuole che i due s'incontrino. L'incontro \u00e8 pieno di tristezza e la sera stessa Maria , non sentendosi pi\u00f9 sicura, fugge a Parigi col figlio chiedendo all'uomo che l'ha fatta sua, conforto e protezione. Ma a Parigi Maria conosce finalmente chi \u00e8 Sergio: un avventuriero assetato di godimenti volgari. Finalmente Sergio dedice di cambiare vita e con Maria e il figlio partono sul \"Transatlantico Incontro\" al nuovo mondo. A bordo per\u00f2 c'\u00e8 anche l'amante di Sergio che viaggia in compagnia di un elegante ozioso e Sergio \u00e8 subito ripreso dai vezzi dell'amica. Invano Maria protesta: Sergio \u00e8 un vagabondo dell'amore. Ed ecco allora entrare in scena l'ineluttabile fato. Il Transatlantico si incendia e sta per affondare. Tutti cercano di porsi in salvo: nel terribile trambusto Maria \u00e8 separata dal suo piccino che \u00e8 salvato da una famiglia di cinesi. Sull'ultima barca intanto c'\u00e8 ancora un posto per una donna. L'amante di Sergio si lancia avanti, ma Sergio la ferma e spingendo innanzi Maria grida: Questa! Questa! \u00c8 madre! E Maria \u00e8 salva e in seguito a drammatiche peripezie, ritrova il figlio e la felicit\u00e0 con Giorgio [...]\u00bb.\nProduzione.\nIl regista Gennaro Righelli e l'attrice Maria Jacobini, sua compagna di vita, hanno scelto di lavorare all'estero, anche a causa della crisi cinematografica italiana, e si sono trasferiti in Germania.\nDurante la Repubblica di Weimar l'espansione artistica \u00e8 forte e il nuovo mezzo che in quegli anni si stava affermando, il cinema conosce un'intensa fase produttiva. Una produzione e un'innovazione tecnica, quella tedesca, che \u00e8 seconda solo a quella di Hollywood.\nTratto da un romanzo di W. Urville, che qualche anno prima aveva avuto una discreta diffusione, il film \u00e8 una produzione italo-tedesca, grazie anche alla collaborazione della SAS Pittaluga che ne diventa la societ\u00e0 distributrice. Pittaluga invia in Germania il direttore della fotografia Ubaldo Arata e un giovanissimo Sergio Amidei, futuro sceneggiatore e aiuto regista di Roma citt\u00e0 aperta.\nUna versione di 88 minuti a 18 f/s, restaurata dalla Cineteca di Bologna, \u00e8 stata presentata al festival cinematografico \"Il cinema ritrovato\" del 1997. \nTestimonianze.\nIl direttore della fotografia Ubaldo Arata in un articolo autobiografico pubblicato nel 1934 ricorda l'esperienza: \u00ab[In Italia] Non era certo facile lavorare con i mezzi tecnici di cui si poteva disporre. Figurarsi il mio ammirato stupore quando capitai a Berlino con Righelli\nper girare \"Il transatlantico\". La ricchezza e la modernit\u00e0 degli impianti, delle macchine, dei congegni che le case tedesche possedevano mi diedero la vertigine da principio, ma poi mi misero la febbre addosso accrescendo in me la fiducia nell'avvenire della cinematografia\u00bb.\nSergio Amidei, in una testimonianza su Pittaluga ricorda cos\u00ec l'esperienza: \u00abStefano Pittaluga? [...] Io ho cominciato a Torino con lui, come prima comparsa in \"Maciste all\u2019inferno\" di Guido Brignone, e sempre per i film di Maciste, finch\u00e9 Pittaluga non mi ha mandato a Berlino al seguito di Ubaldo Arata e Gennaro Righelli per un film ancora muto\u00bb.\nCritica.\n\u00ab[...] Il film assurge a vera potenza d'arte cinematografica nei magnifici quadri del transatlantico, Maria Jacobini ha riconfermato ancora una volta le sue magnifiche qualit\u00e0 di attrice drammatica. Ottima l'interpretazione di Erich Kaiser-Titz, Rolla Normann, Oreste Bilancia e intelligente la direzione artistica di Gennaro Righelli \u00bb."}
{"id": "2785836", "revid": "834", "url": "https://it.wikipedia.org/wiki?curid=2785836", "title": "Circle (Marques Houston)", "text": "Circle \u00e8 un brano musicale R&amp;B di Marques Houston, estratto come terzo singolo dall'album \"Veteran\". Il singolo \u00e8 stato distribuito il 24 gennaio 2007 dalla Universal Records."}
{"id": "2785837", "revid": "106908", "url": "https://it.wikipedia.org/wiki?curid=2785837", "title": "Roshi", "text": ""}
{"id": "2785838", "revid": "729019", "url": "https://it.wikipedia.org/wiki?curid=2785838", "title": "Griposi", "text": "Con il termine griposi si fa riferimento a una patologia caratterizzata da incurvamento del pene durante l'erezione. Tale incurvamento, di entit\u00e0 variabile, pu\u00f2 essere dorsale (verso l'alto), ventrale (verso il basso), laterale (verso destra o sinistra) o complesso (verso pi\u00f9 direzioni).\nEziologia e patogenesi.\nSi distinguono due forme di griposi: primitiva o congenita e secondaria o acquisita. Mentre nella forma secondaria l'incurvamento penieno \u00e8 dovuto a esiti traumatici o alla induratio penis plastica (nota anche come malattia di Peyronie), che di solito si manifesta fra i 45 e i 60 anni, la forma primaria \u00e8 sempre connessa a un'anomalia dello sviluppo delle componenti anatomiche che costituiscono il pene e pertanto si manifesta durante le prime erezioni nel bambino. Bench\u00e9 l'alterazione pi\u00f9 frequentemente alla base della griposi sia lo sviluppo alterato della tonaca albuginea, possono venire riscontrate alcune altre anomalie che in base alla classificazione di Devine-Horton vengono distinte in:\nMeno frequentemente, la curvatura del pene pu\u00f2 essere associata alla presenza di esiti fibrotici di ipospadia o epispadia; in questo caso si parla di \"corda penis\".\nProfilo clinico.\nIl quadro clinico \u00e8 caratterizzato da dolore a uno o entrambi i partner durante il rapporto sessuale. Nei casi di curvatura pi\u00f9 gravi vi pu\u00f2 essere impossibilit\u00e0 di penetrazione. Tali alterazioni possono essere inoltre alla base di disturbi psicologici.\nProfilo diagnostico.\nLa diagnosi viene confermata dall'esame obiettivo (o dal dato fotografico) e non sono necessari ulteriori esami di accertamento.\nTerapia.\nLa terapia si basa esclusivamente sull'approccio chirurgico nei soggetti con disturbi di penetrazione o con curvature superiori ai 25\u00b0-30\u00b0. L'operazione pi\u00f9 frequente \u00e8 la plicatura o escissione di segmenti di tonaca albuginea sul lato convesso della curvatura (corporoplastica secondo Nesbit). Nei casi associati a induratio penis plastica la tecnica \u00e8 pi\u00f9 complessa e occorre eseguire uno scuoiamento completo del pene per correggere la curvatura."}
{"id": "2785847", "revid": "110157", "url": "https://it.wikipedia.org/wiki?curid=2785847", "title": "I Love Her", "text": "I Love Her \u00e8 un brano musicale R&amp;B di Marques Houston, estratto come primo singolo dall'album \"Mr. Houston\". Il singolo \u00e8 stato distribuito il 23 giugno 2009 dalla Universal Records."}
{"id": "2785850", "revid": "767487", "url": "https://it.wikipedia.org/wiki?curid=2785850", "title": "All Night Cinema", "text": "All Night Cinema \u00e8 il terzo album del cantante britannico Just Jack. L'album \u00e8 stato pubblicato il 31 agosto 2009 ed \u00e8 stato anticipato dai singoli \"Embers\", \"Doctor Doctor\" e \"The Day I Died\" con i relativi video musicali. \"The Day I Died\" raggiunse molto successo in poche settimane, a differenza di \"Doctor Doctor\"."}
{"id": "2785852", "revid": "223320", "url": "https://it.wikipedia.org/wiki?curid=2785852", "title": "Fany Hwang", "text": ""}
{"id": "2785855", "revid": "22475", "url": "https://it.wikipedia.org/wiki?curid=2785855", "title": "William Ballard Preston", "text": "Biografia.\nFu il diciannovesimo segretario della marina statunitense durante la presidenza di Zachary Taylor. Parente del brigadiere generale e politico William Preston e del senatore degli Stati Uniti William Campbell Preston (i 3 erano cugini).\nStudi\u00f2 al Hampden\u2013Sydney College, fu eletto come rappresentante alla camera degli Stati Uniti nel 1846. Fu segretario della Marina fino alla morte di Taylor: il suo successore Millard Fillmore riorganizz\u00f2 la Marina, scegliendo per la carica William Alexander Graham, al che Preston scelse di ritirarsi dalla carriera politica."}
{"id": "2785856", "revid": "2179942", "url": "https://it.wikipedia.org/wiki?curid=2785856", "title": "Premi BAFTA 2008", "text": "La 61\u00aa edizione dei British Academy Film Awards, conferiti dalla British Academy of Film and Television Arts alle migliori produzioni cinematografiche del 2007, ha avuto luogo il 10 febbraio 2008."}
{"id": "2785857", "revid": "210936", "url": "https://it.wikipedia.org/wiki?curid=2785857", "title": "Circuito Ricardo Tormo", "text": ""}
{"id": "2785858", "revid": "1543377", "url": "https://it.wikipedia.org/wiki?curid=2785858", "title": "Curling ai XXI Giochi olimpici invernali", "text": "Le partite di curling ai XXI Giochi olimpici invernali si sono svolte dal 16 al 27 febbraio al Vancouver Olympic/Paralympic Centre di Vancouver.\n\u00c8 stata la quinta apparizione del curling nel programma olimpico invernale come disciplina ufficiale, dopo le precedenti nel 1924, nel 1998, nel 2002 e nel 2006. Le partecipazioni salgono a otto se si includono anche gli eventi dimostrativi del 1932, del 1988 e del 1992.\nLa competizione ha seguito la stessa struttura dei precedenti Giochi di Torino nel 2006 con dieci squadre che partecipano ad un unico girone all'italiana di cui quattro migliori avanzano alle semifinali ad eliminazione diretta.\nSquadre qualificate.\nMaschili.\n\"*Lancia per terzo\"\nFemminili.\n\"*Lancia per seconda\"\nQualificazione.\nI risultati ottenuti ai Campionati mondiali di curling nel 2007, 2008 e 2009 sono utilizzati per stabilire quali Paesi possano inviare una squadra di curling ai Giochi invernali 2010. I punti sono attribuiti nella seguente maniera, e sono qualificate ai Giochi le prime nove squadre (escluso il Canada, nazione ospitante).\n! Posizione nei Mondiali\n! Punti\nIn caso di pareggio ai Campionati 2007, i punti sono divisi (per esempio, se due squadre raggiungono il decimo posto, ricevono ciascuna 2,5 punti). Riguardo ai Campionati 2008 e 2009 Championships, l'eventuale parit\u00e0 deve essere risolta considerando lo scontro diretto, ed eventualmente la media degli ultimi lanci. Il Canada, in quanto Paese ospitante, \u00e8 automaticamente qualificato. I punti della Scozia sono considerati per la qualificazione del Regno Unito (la Scozia non compete separatamente ai Giochi).\nPosizioni maschili.\n!width=175 |Nazione\n!width=20 abbr=\"2007\" |2007\n!width=20 abbr=\"2007\" |2008\n!width=20 abbr=\"2007\" |2009\n!width=20 abbr=\"total\" |Tot.\nPosizioni femminili.\n!width=175 |Nazione\n!width=20 abbr=\"2007\" |2007\n!width=20 abbr=\"2007\" |2008\n!width=20 abbr=\"2007\" |2009\n!width=20 abbr=\"total\" |Tot."}
{"id": "2785871", "revid": "767487", "url": "https://it.wikipedia.org/wiki?curid=2785871", "title": "Caraguatay", "text": "Caraguatay \u00e8 un centro abitato del Paraguay, situato nel Dipartimento di Cordillera, a 91 km dalla capitale del paese, Asunci\u00f3n. Forma uno dei 20 distretti in cui \u00e8 diviso il dipartimento.\nPopolazione.\nAl censimento del 2002 la localit\u00e0 contava una popolazione urbana di 1.602 abitanti (11.568 nel distretto). \nStoria.\nFondata il 24 settembre del 1770 dai fratelli spagnoli Ferm\u00edn Jos\u00e9 Mar\u00eda e Deogracio Franco, la localit\u00e0 ebbe un ruolo importante durante la sanguinosa Guerra della triplice alleanza: qui pose il suo accampamento militare il maresciallo Francisco Solano L\u00f3pez prima della sua ultima disperata resistenza sul \"Cerro Cor\u00e1\", e qui fu affondato ci\u00f2 che rimase della flotta paraguaiana dopo la sconfitta nella battaglia navale di Riachuelo perch\u00e9 non cadesse in mano nemica.\nEconomia.\nLe principali attivit\u00e0 economiche di Caraguatay sono l'agricoltura, con la produzione di tabacco, cotone, riso, mais e arachidi, e l'allevamento. Inoltre, non \u00e8 da trascurare la produzione industriale di petitgrain, miele e liquori, oltre che la lavorazione del legno.\nTurismo.\nI resti delle navi militari affondate nel fiume Yhaguy sono stati da tempo recuperati e restaurati; si trovano oggi esposti nel museo all'aria aperta di \"Vapor Cu\u00e9\", la principale attrazione turistica del luogo. "}
{"id": "2785874", "revid": "33689", "url": "https://it.wikipedia.org/wiki?curid=2785874", "title": "Alexander Schmorell", "text": "Biografia.\nAlexander Schmorell nacque a Orenburg, negli Urali dell'allora impero russo, figlio di un medico tedesco e della figlia di un prete russo. Nel 1921 si trasfer\u00ec in Germania con il padre, anche a seguito della rivoluzione russa. Di convinta fede zarista, continu\u00f2 a partecipare alle funzioni della chiesa ortodossa e fu quindi acerrimo nemico dei profani bolscevichi.\nComp\u00ec studi medici e venne arruolato prima nella Reichsarbeitsdienst, e quindi nella Wehrmacht, combattendo sul fronte orientale. Anche a seguito degli orrori della guerra, una volta tornato in Germania, a Monaco di Baviera, si un\u00ec al gruppo clandestino antinazista della Rosa Bianca, insieme agli studenti Hans e Sophie Scholl, Willi Graf, Christoph Probst e altri. Contribu\u00ec a stendere e diffondere i volantini di opposizione al regime hitleriano.\nIn seguito alla scoperta del gruppo, nonostante un tentativo di fuga in Svizzera, venne catturato, processato dal Tribunale del Popolo, presieduto dal giudice-boia di Hitler, Roland Freisler, e condannato a morte.\nLa condanna venne eseguita con la ghigliottina il 13 luglio 1943.\nIl 5 febbraio 2012, venne canonizzato santo e portatore della passione a Monaco dalla chiesa ortodossa russa."}
{"id": "2785879", "revid": "36426", "url": "https://it.wikipedia.org/wiki?curid=2785879", "title": "Detto d'Amore", "text": "Il Detto d'Amore \u00e8 un poemetto di 480 settenari attribuito a Dante Alighieri. Incentrato sull'amor cortese, il poemetto \u00e8 in parte tratto dal \"Roman de la Rose\", romanzo francese pubblicato nel 1280, di cui riprende parti non considerate dall'autore nella stesura de \"Il Fiore\".\nDatazione.\nL'opera \u00e8 nota in un unico testimone manoscritto riferibile agli anni 1300-1325 circa, e conservato nella Biblioteca Medicea Laurenziana (Ashburnham 1234 bis). \nIn mancanza di riferimenti cronologici, la critica colloca il \"Detto\" negli anni 1280, dopo la pubblicazione del \"Roman de la Rose\" e in concomitanza con la composizione de \"Il Fiore\", con il quale vi sono evidenti analogie stilistico-contenutistiche.\nDescrizione.\nSembra che il poemetto dantesco sia arrivato alla contemporaneit\u00e0 in forma incompleta, secondo la teoria che doveva constare di 720 versi, anzich\u00e9 480.\nMalgrado la metrica del componimento sia semplice e consti di soli settenari a rima baciata, lo stesso metro del \"Tesoretto\" e del \"Favolello\" di Brunetto Latini, le rime sono ricercate e la lingua \u00e8 quella elaborata e originale de \"Il Fiore\"."}
{"id": "2785885", "revid": "204391", "url": "https://it.wikipedia.org/wiki?curid=2785885", "title": "Ftiriasi", "text": ""}
{"id": "2785887", "revid": "729019", "url": "https://it.wikipedia.org/wiki?curid=2785887", "title": "Bushmaster ACR", "text": "Il Bushmaster Adaptive Combat Rifle (ACR) \u00e8 un fucile d'assalto prodotto dall'azienda statunitense Bushmaster Firearms International.\n\u00c8 una versione aggiornata del fucile d'assalto Magpul Masada, prodotto da un'altra casa americana, la Magpul Industries.\nStoria.\nIl prototipo del Masada, all'inizio, era stato sviluppato indipendentemente dalla Magpul senza sovvenzioni governative, in quattro mesi. I primi prototipi furono presentati nel 2007. Alla fine del gennaio 2008 la Bushmaster si accord\u00f2 con la Magpul per rilevarne la produzione, gli sviluppi futuri e le vendite. Si era previsto inizialmente di metterlo in commercio nel secondo trimestre del 2008, ma a maggio di quell'anno la Bushmaster annunci\u00f2 che la vendita al pubblico sarebbe stata rimandata fino al primo trimestre del 2009, per concentrarsi sugli acquirenti militari. L'ACR \u00e8 un possibile candidato per sostituire la carabina M4 attualmente in uso presso le forze armate statunitensi.\nCaratteristiche.\nL'originale progetto del Masada includeva le caratteristiche di tutti i fucili pi\u00f9 recenti, riunendo a s\u00e9 quelle che, nelle intenzioni dei progettisti, sono le migliori qualit\u00e0 di ognuno di essi in un'unica arma leggera e modulare. Si notano soprattutto le influenze dell'Armalite AR-18 (pistone del recupero gas a corsa breve), dell'FN SCAR (parte superiore del corpo dell'arma, posizione della leva dell'otturatore), del G36 e dell'XM8 (uso di polimeri), e del fucile M16 (grilletto, canna, controllo di fuoco).\nIl fucile presentava anche nuove caratteristiche sviluppate dalla Magpul, come il gruppo canna/orecchione a sostituzione rapida, la valvola regolatrice della pressione dei gas di sparo, la leva dell'otturatore non oscillante ed i vani portaoggetti ricavati nel calcio e nell'impugnatura. Subito prima dell'accordo con la Bushmaster, vennero eseguite ulteriori modifiche la pi\u00f9 importante delle quali fu lo spostamento della leva dell'otturatore in posizione anteriore, con una configurazione simile all'Heckler &amp; Koch G3 ed all'MP5. Fonti della Magpul Industries hanno affermato che la cadenza di fuoco \u00e8 stimata in 600-800 colpi al minuto, a seconda della lunghezza della canna.\nLa Bushmaster Firearms, con l'aiuto della consociata Remington Firearms ha operato alcuni cambiamenti di progettazione basati sull'esperienza accumulata in una lunga serie di test ambientali e funzionali, in modo da venire incontro alle richieste dei militari sulle caratteristiche delle versioni carabina e subcompatta dell'arma. Si pensa che l'arma potr\u00e0 sparare munizioni di calibro differente (5,56\u00a0\u00d7\u00a045\u00a0mm\u00a0NATO, 6,5\u00a0mm\u00a0Grendel e 6,8\u00a0mm\u00a0Remington\u00a0SPC) sostituendo solamente la canna, la testa dell'otturatore ed il caricatore, ed inoltre saranno disponibili canne di lunghezza pari a 10,5\u00a0pollici (266,7\u00a0mm), 14,5\u00a0pollici (368,3\u00a0mm), 16\u00a0pollici (406,4\u00a0mm, uso commerciale) e 18\u00a0pollici (457,2\u00a0mm). Il nome ufficiale della nuova arma per uso militare \u00e8 Remington ACR.\nIl caricatore concepito per il calibro 5,56\u00a0mm \u00e8 chiamato \"PMag\", ha una capacit\u00e0 di 30 colpi ed \u00e8 costruito con polimeri. La Magpul afferma che \u00e8 sensibilmente pi\u00f9 resistente all'usura, agli urti ed alle condizioni pi\u00f9 difficili degli altri modelli sul mercato. Il PMag rispetta lo standard STANAG 4179, per cui potr\u00e0 essere utilizzato su tutte le armi compatibili, incluso il fucile M16 e le sue varianti. La costruzione modulare del Bushmaster ACR permette perfino di sparare le munizioni di produzione russa 7,62\u00a0\u00d7\u00a039\u00a0mm\u00a0M43 con un'opportuna canna.\nDisponibilit\u00e0.\n\u00c8 disponibile dal secondo trimestre del 2010, con una versione a fuoco selettivo per gli acquirenti militari e governativi ed una a fuoco semiautomatico per il mercato civile. In Italia l'arma \u00e8 disponibile dal 2012, nella versione \"enhanced\" con canna da 16 pollici e calciatura collassabile."}
{"id": "2785901", "revid": "1543377", "url": "https://it.wikipedia.org/wiki?curid=2785901", "title": "Fascia di Buck", "text": "La fascia di Buck \u00e8 uno strato fibro-connettivale che ricopre il pene. \u00c8 anche conosciuta come fascia profonda del pene, anche se talvolta viene semplicemente chiamata fascia del pene; alcune fonti, infine, affermano che essa sia una \"prosecuzione\" della fascia perineale profonda.\nLa fascia di Buck \u00e8 in continuit\u00e0 con la fascia spermatica esterna nello scroto e il legamento sospensorio del pene.\nLa vena dorsale profonda del pene scorre all'interno della fascia di Buck, mentre le vene dorsali superficiali del pene scorrono nella fascia superficiale (Dartos) immediatamente sotto la pelle.\n\u00c8 chiamata cos\u00ec in onore di Gurdon Buck."}
{"id": "2785902", "revid": "385626", "url": "https://it.wikipedia.org/wiki?curid=2785902", "title": "Kitab-\u0131 Bahriye", "text": "Il Kitab-i Bahriye (it. \"Libro della marina\") \u00e8 un portolano del Mediterraneo redatto nel secondo decennio del XVI secolo dall'ammiraglio turco ottomano Piri Re\u00ecs e completato verso il 1521. Una versione pi\u00f9 ricca, composta nel 1525-6 con l'utilizzo di abili amanuensi e miniatori, fu preparata dallo stesso Piri Reis appositamente per il sultano Solimano il Magnifico. Si conoscono ventidue di copie della prima versione e una decina della seconda, conservate in biblioteche di tutto il mondo.\nGli autografi sono conservati al Museo Topkapi di Istanbul.\nDescrizione dell'opera.\nOpera di grandiosa sintesi tra la cultura orientale e quella europea, il \"Kitab\" \u00e8 considerato, per l'ampiezza del testo descrittivo e per la precisione della cartografia, uno dei migliori portolani e atlanti nautici realizzati in quel periodo. Tra le copie manoscritte spiccano gli esemplari \"Bagdat 38\" (Istanbul, Topkapi) e il \"Marsili 3609\" (Bologna, Biblioteca Universitaria) in cui il testo scritto \u00e8 ridotto rispetto all'originale e la cartografia riveste una notevole importanza, con riproduzioni grafiche dei porti e delle linee costiere particolarmente suggestive e preziose per documentazione storica. La particolare attenzione alle carte di questi esemplari ha fatto anche pensare ad opere autonome (il portolano di Bologna \u00e8 \"firmato\" da un non meglio conosciuto Seyyd Nuh): ma studi recenti (Soucek) hanno confermato la derivazione per tutti dall'opera di Piri Reis nell'ambito di un lungo e continuo fenomeno di copie e integrazioni: Seyyd Nuh, per esempio, inser\u00ec le coste del Mar Nero che Piri aveva volutamente tralasciato, mentre altri autori trascrissero solo il testo ma non avevano i mezzi per riprodurre le mappe (come nell'altro esemplare bolognese, il \"Marsili 3612\", con una cartografia quanto mai essenziale).\nLe copie manoscritte.\nVersione del 1521:\nVersione del 1525:"}
{"id": "2785906", "revid": "123863988", "url": "https://it.wikipedia.org/wiki?curid=2785906", "title": "Amici di Maria De Filippi (quarta edizione, fase iniziale)", "text": "La quarta edizione di Amici di Maria De Filippi \u00e8 iniziata il 11 settembre 2004 fino al 27 gennaio 2005, ed \u00e8 andata in onda su Canale 5 dal luned\u00ec al venerd\u00ec, con una puntata speciale al sabato pomeriggio dalle 14:10 alle 16:00 condotta da Maria De Filippi.\nLa fase iniziale \u00e8 terminata il 27 gennaio 2005, seguita dalla fase serale, andata in onda ogni domenica, che ha visto la vittoria del cantante Antonino Spadaccino, che ha vinto anche il Premio della Critica.\nInsegnanti.\n\u00a0Canto\u00a0\n\u00a0Recitazione\u00a0\n\u00a0Danza\u00a0\nCollaboratori e Autori\nConcorrenti.\n\u00a0Danza\u00a0\n\u00a0Cantanti\u00a0\n\u00a0Attori\u00a0\nI ragazzi ammessi al serale sono 20. Cinque di essi verranno eliminati nella prima puntata, eliminati dal semaforo rosso.\nLa sigla.\nPer un mese circa, la sigla era quella dell'edizione precedente. Successivamente, \u00e8 stato usato come sigla il brano \"Semplicemente\" di Andrea Bocelli e Maurizio Costanzo."}
{"id": "2785912", "revid": "228587", "url": "https://it.wikipedia.org/wiki?curid=2785912", "title": "Lolita Lempicka", "text": "Biografia.\nDopo aver frequentato la scuola di moda \"Studio Ber\u00e7ot\", Lolita Lempicka apre il suo primo atelier nel 1985, nel quartiere Le Marais a Parigi, poco distante dal negozio a Rive Droite, appena aperto da Azzedine Ala\u00efa. She is noted for her suit designs. Poco tempo dopo debutta la prima sfilata della stilista, che ottiene buona accoglienza da parte della stampa.\nNel 1990 grande clamore ottiene una sfilata di lingerie di Lolita Lempicka organizzata nel cortile del Louvre, imponendo il proprio stile come nuova tendenza. Nel 1995, si \u00e8 dedicata alla creazione di abiti da sposa, con un nuovo showroom \"Les Mari\u00e9es de Lolita\". Dal 1997 la produzione di Lolita Lempicka si allarga anche ai profumi, fra cui i pi\u00f9 celebri diventeranno \"Lolita Lempicka\" (1997), \"L de Lolita Lempicka\" (2006) e \"Mon Rose\" (2009). Nel 2004 \u00e8 stata realizzata una speciale versione della Nissan Micra firmata Lolita Lempicka.\nLolita Lempicka ha anche collaborato spesso con il cinema, realizzando alcuni dei costumi usati nei film \"L'accompagnatrice\" e \"Masques\", oltre che per le serie televisive \"Highlander\" e \"Maigret\"."}
{"id": "2785918", "revid": "34971", "url": "https://it.wikipedia.org/wiki?curid=2785918", "title": "Mychajlo Marandjuk", "text": "Dal 1968 ha composto e pubblicato circa 600 problemi di scacchi di tutti i generi. Ha ottenuto circa 250 premiazioni, tra cui 45 primi premi.\nDal 2004 \u00e8 Grande Maestro della composizione.\nMarandjuk ha vinto diversi titoli mondiali della composizione:\n\u00c8 il compositore di scacchi che ha ottenuto finora (2009) pi\u00f9 vittorie nei campionati individuali di composizione.\nDi professione \u00e8 un ingegnere meccanico."}
{"id": "2785922", "revid": "486946", "url": "https://it.wikipedia.org/wiki?curid=2785922", "title": "Mikhail Marandyuk", "text": ""}
{"id": "2785926", "revid": "767487", "url": "https://it.wikipedia.org/wiki?curid=2785926", "title": "Pietro De Bellis", "text": "Biografia.\nNacque in una agiata famiglia patrizia da Lorenzo de Bellis dei marchesi di Laterza fu Pietro Paolo e donna Anna Teresa Losavio di Putignano.\nDopo gli studi liceali in Conversano, approfond\u00ec gli studi umanistici presso l'Universit\u00e0 di Napoli. La stima per la sua dottrina umanistica gli frutt\u00f2 il mecenatismo del vescovo Mucedola, insieme a Domenico Morea di Alberobello, Luigi Pinto e Vitantonio dell'Erba di Castellana e a Domenico Jaia di Conversano. Questi erano stati tutti allievi del vescovo Mucedola, impegnato in un'opera educativa politico-religiosa di diffusione delle idee di unit\u00e0 e libert\u00e0 di Vincenzo Gioberti, proprio negli anni pi\u00f9 cruenti della repressione borbonica. Il giovane Pietro, animato da sentimenti liberali, fu fervente patriota antiborbonico e da Napoli strinse segrete relazioni con il comitato liberale di Bari, in particolar modo col patriota e medico Nicola Longo da Modugno. Il suo sogno si realizz\u00f2 partecipando direttamente e attivamente in Napoli ai moti insurrezionali garibaldini nel 1860 e all'ingresso di Giuseppe Garibaldi in Napoli.\nIn seguito insegn\u00f2 lettere nel 1864 in Conversano, Reggio Calabria e Lecce e divenne preside di liceo in Benevento, Catanzaro, Salerno e Avellino e rettore del liceo Palmieri di Lecce. Tra i pi\u00f9 alti incarichi ricevuti si annoverano quello di Ispettore negli Istituti Regi di Sardegna ed il riordino della Biblioteca di Brera; pose inoltre le fondamenta del Collegio musicale San Pietro a Maiella di Napoli. Nel 1887, mentre ricopriva la carica di provveditore agli studi di Benevento, fu insignito da Umberto I di Savoia della onorificenza di Cavaliere dell'Ordine della Corona d'Italia. Nonostante i suoi impegni per l'Italia, egli soleva trascorrere l'estate nella sua tenuta agricola denominata Santa Chiara in Rutigliano.\nSi spense nella sua casa del Vomero in Napoli il 17 marzo 1901."}
{"id": "2785936", "revid": "767487", "url": "https://it.wikipedia.org/wiki?curid=2785936", "title": "Cantone di Po\u00e1s", "text": "Il cantone di Po\u00e1s \u00e8 un cantone della Costa Rica facente parte della provincia di Alajuela.\nGeografia antropica.\nSuddivisioni amministrative.\nIl cantone \u00e8 suddiviso in 5 distretti:"}
{"id": "2785938", "revid": "339392", "url": "https://it.wikipedia.org/wiki?curid=2785938", "title": "Tsrinfo", "text": ""}
{"id": "2785940", "revid": "1305772", "url": "https://it.wikipedia.org/wiki?curid=2785940", "title": "Woodsboro", "text": ""}
{"id": "2785941", "revid": "287204", "url": "https://it.wikipedia.org/wiki?curid=2785941", "title": "Poas", "text": ""}
{"id": "2785944", "revid": "287204", "url": "https://it.wikipedia.org/wiki?curid=2785944", "title": "Cantone di Poas", "text": ""}
{"id": "2785947", "revid": "357738", "url": "https://it.wikipedia.org/wiki?curid=2785947", "title": "Fascia del Buck", "text": ""}
{"id": "2785950", "revid": "767487", "url": "https://it.wikipedia.org/wiki?curid=2785950", "title": "Abracadabra (The Fire)", "text": "Abracadabra \u00e8 il secondo album del gruppo rock italiano The Fire.\nIl disco, per assurdo, viene pubblicato prima all'estero: l'11 settembre 2009 esce infatti in Germania, Austria e Svizzera; esattamente due mesi dopo arriva anche in Italia, Spagna ed Inghilterra."}
{"id": "2785952", "revid": "729019", "url": "https://it.wikipedia.org/wiki?curid=2785952", "title": "Pediculosi del pube", "text": "La pediculosi del pube (o ftiriasi del pube) \u00e8 una condizione patologica caratterizzata dalla presenza di un pidocchio, lo \"Pthirus pubis\", a livello del pube.\nEziologia e patogenesi.\nLo \"Phthirus pubis\", comunemente chiamato piattola per la sua forma schiacciata, \u00e8 un insetto parassita dell'uomo che infesta le zone coperte da peli. Dopo l'accoppiamento, la femmina di \"Phthrus pubis\" depone giornalmente circa 10 uova, chiamate \"l\u00e9ndini\", ancorandole saldamente al fusto del pelo. In seguito all'infestazione, tali parassiti svolgono la loro attivit\u00e0 ematofagica provocando il tipico quadro clinico.\nLa pediculosi del pube pu\u00f2 essere trasmessa attraverso il contatto (di tipo sessuale) con soggetti portatori o attraverso l'utilizzo di biancheria infestata. Pi\u00f9 raramente, la trasmissione avviene per via indiretta: la piscina, la sauna, la prova di vestiti sono gli esempi pi\u00f9 frequenti di trasmissione indiretta.\nDal pube, pu\u00f2 diffondersi allo scroto, alle cosce, alla regione perianale e alle ascelle. Bench\u00e9 non si estenda al di sopra del cingolo scapolare, nei bambini la pediculosi pu\u00f2 manifestarsi anche nelle ciglia.\nProfilo clinico.\nIl quadro clinico \u00e8 dominato dall'intenso prurito nelle zone colpite. Nelle zone di puntura possono inoltre essere evidenziate le \"macule cerulee\", macchie bluastre di pochi millimetri ed intensamente pruriginose.\nProfilo diagnostico.\nIn un contesto anamnestico dominato da prurito in zona pubica, l'esame obiettivo con riscontro di l\u00e9ndini e parassiti ha un valore patognomonico.\nTerapia.\nBench\u00e9 le lendini possano essere facilmente eliminate con un pettine a denti stretti in seguito al lavaggio della zona pubica con una soluzione calda contenente acido acetico, la disinfestazione completa avviene solo attraverso l'utilizzo di emulsionanti, shampoo o polveri a base di permetrina, lindano o alcuni petroli sintetici. Tali composti devono essere applicati frequentemente e per un lungo periodo per evitare recidive."}
{"id": "2785953", "revid": "110157", "url": "https://it.wikipedia.org/wiki?curid=2785953", "title": "Mircenolo", "text": "Il mircenolo \u00e8 un alcool monoterpenico che si trova nel luppolo. \u00c8 utilizzato nell'industria dei profumi. L'E-Mircenolo \u00e8 anche un ferormone per \"bark beetles\"."}
{"id": "2785954", "revid": "729019", "url": "https://it.wikipedia.org/wiki?curid=2785954", "title": "Heckler &amp; Koch MG4", "text": "La MG4 \u00e8 una mitragliatrice leggera progettata e sviluppata dalla societ\u00e0 tedesca Heckler &amp; Koch. La mitragliatrice era inizialmente conosciuta come MG43 prima della sua adozione da parte della Bundeswehr.\nStoria.\nL'arma \u00e8 stata sviluppata alla fine del 1990 ed \u00e8 stata presentata per la prima volta al pubblico nel settembre 2001. \u00c8 stata scelta per sostituire la mitragliatrice ad uso generalizzato da 7,62 mm MG3 nella Bundeswehr come arma da supporto.\n\u00c8 stata progettata per essere leggera, garantire la massima sicurezza per l'utilizzatore e funzionare in modo affidabile in condizioni avverse utilizzando una vasta gamma di munizioni di diversi produttori, senza la necessit\u00e0 di adeguare il sistema del gas.\nCuriosit\u00e0.\nL'MG4 compare nei videogiochi e Battlefield 4"}
{"id": "2785957", "revid": "72396", "url": "https://it.wikipedia.org/wiki?curid=2785957", "title": "Costituzioni Piemontesi", "text": ""}
{"id": "2785958", "revid": "1543377", "url": "https://it.wikipedia.org/wiki?curid=2785958", "title": "Cantone di Orotina", "text": "Il cantone di Orotina \u00e8 un cantone della Costa Rica facente parte della provincia di Alajuela.\nGeografia antropica.\nSuddivisioni amministrative.\nIl cantone \u00e8 suddiviso in 5 distretti:"}
{"id": "2785962", "revid": "204391", "url": "https://it.wikipedia.org/wiki?curid=2785962", "title": "Ftiriasi del pube", "text": ""}
{"id": "2785965", "revid": "709565", "url": "https://it.wikipedia.org/wiki?curid=2785965", "title": "The Delphi Effect", "text": "The Delphi Effect (\"Kiss Me Deadly\") \u00e8 un film per la televisione statunitense del 2008, con protagonista Shannen Doherty e Robert Gant.\nTrama.\nJacob \u00e8 un ex agente dei servizi segreti americani che attualmente lavora come fotografo di moda. Dopo una giornata di lavoro si rif\u00e0 viva Marta, una sua ex collega, che gli chiede aiuto. Quando i due si incontrano, per\u00f2, la donna non sembra ricordare il motivo della richiesta d'aiuto, come nessun altro fatto inerente alla sua vita. \u00c8 l'inizio di una fuga carica di rivelazioni e sotterfugi.\nAnalogie.\nAnche in questo film, come era gi\u00e0 accaduto in Queer as Folk, Robert Gant interpreta il ruolo di un gay. In questo caso, per\u00f2, l'omossessualit\u00e0 del suo personaggio nella versione censurata non viene esplicata in quanto tagliano una scena in cui bacia un ragazzo. Inoltre la censura su alcuni DVD ed alcune edizioni TV ha tagliato scene di nudo integrale maschile.\nDistribuzione.\nAlcune delle uscite internazionali sono state:"}
{"id": "2785966", "revid": "641453", "url": "https://it.wikipedia.org/wiki?curid=2785966", "title": "Associazione Calcio Lumezzane 2002-2003", "text": "Questa voce raccoglie le informazioni riguardanti l'Associazione Calcio Lumezzane nelle competizioni ufficiali della stagione 2002-2003.\nMaglie e sponsor.\nLo sponsor tecnico per la stagione 2002-2003 \u00e8 \"Lotto\", mentre lo sponsor ufficiale \u00e8 Fin-Eco.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "2785967", "revid": "1305772", "url": "https://it.wikipedia.org/wiki?curid=2785967", "title": "Deacy Amp", "text": "Il Deacy Amp \u00e8 un piccolo amplificatore, costruito da John Deacon, bassista dei Queen, nel 1970 circa. Successivamente fu regalato al chitarrista della band Brian May.\nDotato di circa 0,68 Watt di potenza, venne costruito utilizzando materiale elettronico trovato nella spazzatura proveniente da una vecchia radio degli anni 60 di nome Supersonic Conquest PR80, successivamente modificato da John Deacon che rimosse alcuni condensatori, mise il cavo per il jack, l'uscita degli speakers e l'alimentazione di 9 volt (PP9 Battery). Il circuito venne inserito in una vecchia cassa acustica in truciolare impiallacciato in mogano e collegato a due speakers da 6,5\" e 4\" di marca Elac da 16 ohm cadauno, uno dei quali filtrato tramite un condensatore che fungeva da filtro passa-alto. \nL'amplificatore non ha controlli per il volume o dei toni.\nVeniva utilizzato con la Red Special e un treble booster (inizialmente un Dallas Rangemaster) per riprodurre suoni come violino, violoncello, trombone, clarinetto o addirittura voci. Veniva utilizzato in studio da Brian May per la registrazione di brani dei Queen o microfonato per essere ulteriormente amplificato in uno o due Vox AC30 (nove o sedici dal vivo). \"Killer Queen\" \u00e8 un brano in cui \u00e8 possibile ascoltare il suono vibrante e armonioso di questo piccolo amplificatore, cos\u00ec come in numerosi pezzi dell'album \"Queen II\".\nOggetto di autocostruzione da parte degli appassionati, venne finalmente riproposto commercialmente negli anni duemila dalla Fryer in una versione assemblata o in kit da 1 Watt pi\u00f9 moderna e razionale che, dal 2010, viene prodotta per sua concessione dalla KAT (Knight Audio Technologies)."}
{"id": "2785988", "revid": "287204", "url": "https://it.wikipedia.org/wiki?curid=2785988", "title": "Credo (Andrea Bocelli)", "text": "Credo \u00e8 un DVD del 2006 che racconta la storia per immagini del pontificato di Giovanni Paolo II accompagnata da una colonna sonora eseguita da Andrea Bocelli che interpreta arie e canti religiosi."}
{"id": "2785990", "revid": "767487", "url": "https://it.wikipedia.org/wiki?curid=2785990", "title": "Cantone di San Carlos", "text": "Il cantone di San Carlos \u00e8 un cantone della Costa Rica facente parte della provincia di Alajuela.\nGeografia antropica.\nSuddivisioni amministrative.\nIl cantone \u00e8 suddiviso in 13 distretti:"}
{"id": "2786006", "revid": "1543377", "url": "https://it.wikipedia.org/wiki?curid=2786006", "title": "Cantone di Zarcero", "text": "Il cantone di Zarcero \u00e8 un cantone della Costa Rica facente parte della provincia di Alajuela.\nNel marzo 2010 l'Assemblea nazionale della Costa Rica ha approvato in prima lettura il cambio della denominazione di Cantone di Alfaro Ruiz in Cantone di Zarcero.\nGeografia antropica.\nSuddivisioni amministrative.\nIl cantone \u00e8 suddiviso in 7 distretti:"}
{"id": "2786008", "revid": "270833", "url": "https://it.wikipedia.org/wiki?curid=2786008", "title": "L3-35Lf", "text": ""}
{"id": "2786014", "revid": "339392", "url": "https://it.wikipedia.org/wiki?curid=2786014", "title": "Epub", "text": ""}
{"id": "2786019", "revid": "256896", "url": "https://it.wikipedia.org/wiki?curid=2786019", "title": "Liphistius tioman", "text": "Liphistius tioman \u00e8 un ragno appartenente al genere Liphistius della famiglia Liphistiidae.\nIl nome del genere deriva dalla radice prefissoide greca , \"lip-\", abbreviazione di , \"lipar\u00f2s\" cio\u00e8 \"unto, grasso\", e dal sostantivo greco , \"ist\u00econ\", cio\u00e8 \"telo, velo\", ad indicare la struttura della tela che costruisce intorno all'apertura del cunicolo.\nIl nome proprio deriva dall'isola di Tioman, luogo di ritrovamento della specie, a 40\u00a0km dalla costa orientale dello Stato di Pahang della Malaysia peninsulare.\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nI maschi si distinguono facilmente dagli altri del genere Liphistius per avere l'apofisi tibiale retrolaterale divisa. Le femmine si differenziano dalle altre in quanto hanno lo stelo posteriore a forma di barca, il \"poreplate\" (area dei genitali femminili interni coperta da una zona priva di pori) squadrato e lunghe aperture al livello del ricettacolo per lo sperma.\nIl \"bodylenght\" (lunghezza del corpo senza le zampe), esclusi anche i cheliceri, \u00e8 di 15,4 millimetri nelle femmine. Il cefalotorace \u00e8 di poco pi\u00f9 lungo che largo, circa 6,8 x 6,5 millimetri, \u00e8 di colore arancione con striature marrone scuro che ricoprono la \"pars cephalica\". I cheliceri distalmente di colore marrone e arancioni prossimalmente, hanno 11 denti al margine anteriore delle zanne. Le zampe sono gialle con anulazioni marroni prossimalmente e distalmente su femori, tibie, metatarsi e tarsi. L'opistosoma \u00e8 anch'esso pi\u00f9 lungo che largo, circa 9 x 5,6 millimetri, \u00e8 di colore bruno chiaro, macchiato da puntini gialli, con gli scleriti e le filiere bruno arancioni.\nNell'ambito del genere Liphistius si distinguono due gruppi principali per la morfologia dei genitali interni femminili. Il gruppo di cui fa parte questa specie ha il ricettacolo ventrale stretto occupante una porzione sostanziale della larghezza del \"poreplate\", propriet\u00e0 condivisa con L. malayanus, L. batuensis, L. panching e L. johore.\nComportamento.\nCostruiscono cunicoli nel terreno profondi fino a 60 centimetri e tengono chiuso l'ingresso del cunicolo con una \"porta-trappola\" piuttosto rudimentale. Intorno all'apertura tessono 7-8 fili molto sottili e appiccicaticci in modo da accorgersi se qualche preda si sta avvicinando e, approfittando dei momenti in cui vi \u00e8 invischiata, balzano fuori e la catturano. Vivono molti anni anche in cattivit\u00e0.\nDistribuzione.\nRinvenuta in due caverne (Gua Sinah e Gua Panah) sull'isola di Tioman, a 40 chilometri dalla costa orientale dello Stato di Pahang della Malaysia peninsulare."}
{"id": "2786022", "revid": "767487", "url": "https://it.wikipedia.org/wiki?curid=2786022", "title": "Mil\u00edkov (Karlovy Vary)", "text": "Mil\u00edkov (in tedesco \"Miltigau\") \u00e8 un comune della Repubblica Ceca facente parte del distretto di Cheb, nella regione di Karlovy Vary.\nGeografia fisica.\nI comuni limitrofi sono T\u011b\u0161ov a nord, Horn\u00ed Lazy ad est, Podles\u00ed e Mansky \u00dabo\u010d\u00ed Dvur a sud-sud ovest \u017d\u00edrnice, \u0160itbo\u0159 Mala e Velk\u00e1 \u0160itbo\u0159 UVAL e ovest-nord ovest.\nAd est c'era Slavkov Forest Sch\u00f6nficht, antica citt\u00e0-miniera che fu demolita nel 1950 con l'istituzione del campo d'addestramento militare a Prameny.\nStoria.\nLa prima menzione scritta di Milikow risale al 1311.\nAlla fine del XIX secolo, la citt\u00e0 \u00e8 stata rinominata Miltigau/Miltikov nel distretto di Marianske Lazne. 1921 ha apportato la modifica del nome in lingua ceca Mil\u00edkov. Dopo l'accordo di Monaco di Baviera (1938), il villaggio \u00e8 passato in mano all'Impero tedesco ed appartenne alla contea di Marienbad negli anni 1939-1945. Dopo la seconda guerra mondiale, Mil\u00edkov torn\u00f2 alla Cecoslovacchia e gli abitanti tedeschi furono cacciati."}
{"id": "2786024", "revid": "1606071", "url": "https://it.wikipedia.org/wiki?curid=2786024", "title": "Cantone di Sarch\u00ed", "text": "Il cantone di Sarch\u00ed \u00e8 un cantone della Costa Rica facente parte della provincia di Alajuela.\nGeografia antropica.\nSuddivisioni amministrative.\nIl cantone \u00e8 suddiviso in 5 distretti:"}
{"id": "2786025", "revid": "339392", "url": "https://it.wikipedia.org/wiki?curid=2786025", "title": "Valverde Vega", "text": ""}
{"id": "2786050", "revid": "106456", "url": "https://it.wikipedia.org/wiki?curid=2786050", "title": "Segre (fiume)", "text": "Il Segre (in francese \"S\u00e8gre\") \u00e8 un fiume del sud della Francia e del nord della Spagna (Catalogna e Aragona).\nGeografia.\nIl Segre \u00e8 un fiume che ha la sorgente nel pic du S\u00e8gre, nel comune di Llo (dipartimento dei Pirenei Orientali).\nDopo 20 kilometri in territorio francese, il suo corso continua in territorio spagnolo. Si getta nell'Ebro (di cui costituisce il maggior affluente per portata d'acqua) a Mequinenza, nell'Aragona."}
{"id": "2786053", "revid": "124834734", "url": "https://it.wikipedia.org/wiki?curid=2786053", "title": "Universit\u00e0 telematica &quot;Pegaso&quot;", "text": "L'universit\u00e0 telematica Pegaso \u00e8 un'universit\u00e0 telematica non statale italiana di propriet\u00e0 del gruppo Multiversity, riconosciuta dal Ministero dell'istruzione, dell'universit\u00e0 e della ricerca.\nStoria.\nL'universit\u00e0 \u00e8 stata fondata con la forma giuridica di societ\u00e0 per azioni da Danilo Iervolino, il quale mantiene la carica di presidente del consiglio di amministrazione della societ\u00e0.\nIl 20 aprile 2006, l'ateneo ha ottenuto l'accreditamento ministeriale ed \u00e8 stato autorizzato ad istituire e attivare i corsi di laurea e laurea magistrale in giurisprudenza e in scienze dell'educazione e della formazione. L'offerta formativa \u00e8 stata successivamente ampliata.\nStruttura.\nL'ateneo si articola in due facolt\u00e0:\nSedi.\nIn Italia.\nLa sede legale dell'ateneo \u00e8 a Napoli, ma dispone di oltre novanta sedi d'esame sul territorio italiano ed \u00e8 convenzionata con centinaia di poli didattici denominati E-learning Center Point (ECP). Dal 2020 gli esami si svolgono anche online.\nAll'estero.\nPegaso \u00e8 presente in numerosi paesi all'estero sia tramite Pegaso International, societ\u00e0 con sede legale a Malta, sia tramite Pegaso Online University, riconducibile direttamente alla Pegaso di Napoli."}
{"id": "2786057", "revid": "336956", "url": "https://it.wikipedia.org/wiki?curid=2786057", "title": "VP70", "text": ""}
{"id": "2786064", "revid": "287204", "url": "https://it.wikipedia.org/wiki?curid=2786064", "title": "Definizione esplicita", "text": ""}
{"id": "2786066", "revid": "1522738", "url": "https://it.wikipedia.org/wiki?curid=2786066", "title": "Kelly Kapowski", "text": ""}
{"id": "2786067", "revid": "132266", "url": "https://it.wikipedia.org/wiki?curid=2786067", "title": "Francesco Guglielmotti", "text": ""}
{"id": "2786069", "revid": "287204", "url": "https://it.wikipedia.org/wiki?curid=2786069", "title": "Gokturk", "text": ""}
{"id": "2786071", "revid": "256896", "url": "https://it.wikipedia.org/wiki?curid=2786071", "title": "Liphistius johore", "text": "Liphistius johore \u00e8 un ragno appartenente al genere Liphistius della famiglia Liphistiidae.\nIl nome del genere deriva dalla radice prefissoide greca , \"lip-\", abbreviazione di , \"lipar\u00f2s\" cio\u00e8 \"unto, grasso\", e dal sostantivo greco , \"ist\u00econ\", cio\u00e8 \"telo, velo\", ad indicare la struttura della tela che costruisce intorno all'apertura del cunicolo.\nIl nome proprio deriva dallo Stato di Johor, luogo di ritrovamento della specie, nella Malaysia meridionale.\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nLe femmine possono essere facilmente riconosciute per il \"poreplate\" (area dei genitali femminili interni coperta da una zona priva di pori) accorciato anterolateralmente.\nIl \"bodylenght\" (lunghezza del corpo senza le zampe), esclusi anche i cheliceri, \u00e8 di 11,6 millimetri nelle femmine. Il cefalotorace \u00e8 pi\u00f9 lungo che largo, circa 5,2 x 4 millimetri, \u00e8 di colore arancione chiaro con striature marrone chiaro lungo i margini anteriori e laterali. I cheliceri distalmente di colore arancione e giallo pallido prossimalmente, hanno 11-12 denti al margine anteriore delle zanne. Le zampe sono giallo pallido con sottili anulazioni scure distalmente sui femori, prossimalmente e distalmente sulle tibie e solo prossimalmente su metatarsi e tarsi. L'opistosoma \u00e8 anch'esso pi\u00f9 lungo che largo, circa 5,7 x 4,6 millimetri, \u00e8 di colore arancione pallido, con gli scleriti e le filiere gialle.\nNell'ambito del genere Liphistius si distinguono due gruppi principali per la morfologia dei genitali interni femminili. Il gruppo di cui fa parte questa specie ha il ricettacolo ventrale stretto occupante una porzione sostanziale della larghezza del \"poreplate\", propriet\u00e0 condivisa con L. malayanus, L. batuensis, L. panching e L. tioman.\nComportamento.\nCostruiscono cunicoli nel terreno profondi fino a 60 centimetri e tengono chiuso l'ingresso del cunicolo con una \"porta-trappola\" piuttosto rudimentale. Intorno all'apertura tessono 7-8 fili molto sottili e appiccicaticci in modo da accorgersi se qualche preda si sta avvicinando e, approfittando dei momenti in cui vi \u00e8 invischiata, balzano fuori e la catturano. Vivono molti anni anche in cattivit\u00e0.\nDistribuzione.\nRinvenuta nella localit\u00e0 di Sungai Rengit, presso Pengarang, dello Stato di Johor della Malaysia meridionale."}
{"id": "2786074", "revid": "1543377", "url": "https://it.wikipedia.org/wiki?curid=2786074", "title": "Isla Puc\u00fa", "text": "Isla Puc\u00fa \u00e8 un centro abitato del Paraguay, situato nel Dipartimento di Cordillera, a 84 km dalla capitale del paese, Asunci\u00f3n. Forma uno dei 20 distretti in cui \u00e8 diviso il dipartimento.\nPopolazione.\nAl censimento del 2002 la localit\u00e0 contava una popolazione urbana di 1.561 abitanti (6.643 nel distretto). \nStoria.\nAnticamente conosciuta come \"Ka'aguy Juru\" o \"Ka'aguy Rok\u00ea\", nomi che in lingua guaran\u00ed significano rispettivamente \u201centrata del bosco\u201d e \u201cporta del bosco\u201d, la localit\u00e0 fu elevata al rango di distretto il 17 maggio del 1951. \nEconomia.\nLa principale attivit\u00e0 economica ad Isla Puc\u00fa \u00e8 l'agricoltura: vi si coltivano principalmente banane, manioca e tabacco."}
{"id": "2786076", "revid": "124129807", "url": "https://it.wikipedia.org/wiki?curid=2786076", "title": "Mauro Vigorito", "text": "Carriera.\nClub.\nNato in provincia di Nuoro, approda presto nelle giovanili del Cagliari, di cui diventa portiere della formazione Primavera. Dal 2008-2009 \u00e8 aggregato come terzo portiere alla prima squadra, tuttavia non trova spazio.\nNel mercato invernale della stagione 2009-2010 \u00e8 in procinto di passare in prestito all', in Lega Pro Seconda Divisione, ma l'infortunio prima del secondo portiere dei rossobl\u00f9 Cristiano Lupatelli, poi del titolare Federico Marchetti fanno sfumare il trasferimento e consentono al portiere macomerese di esordire in Serie A, a partita in corso (ventunesimo minuto), nella sfida casalinga pareggiata per 2-2 contro la il 31 gennaio 2010, gara in cui subisce la prima rete in carriera, da parte del fiorentino Stevan Joveti\u0107.\nIl 16 maggio 2010, all'ultima giornata di campionato, ottiene la seconda presenza in campionato, in Cagliari- (1-1). Nell'agosto dello stesso anno viene preso in prestito dalla , nella quale disputa 3 gare subendo due reti. Il 20 giugno 2011 il Cagliari riscatta il giocatore, che torna quindi ai sardi come terzo portiere dietro Agazzi e Avramov.\nIl 31 gennaio 2012 passa in prestito alla .\nEsordisce il 4 aprile da titolare nella partita Cremonese- (1-1). Alla fine della stagione le partite giocate sono 4 con 8 gol subiti.\nNel luglio 2012 passa in compropriet\u00e0 al .\nNel giugno 2013 viene riscattato a titolo definitivo dal Cagliari, mentre il 18 luglio seguente viene ceduto in compropriet\u00e0 al .\nNell'estate 2014 si trasferisce al Vicenza, con cui esordisce in Serie B il 10 settembre 2014 sostituendo Sr\u0111an Spiridonovi\u0107 dopo l'espulsione di Nicol\u00e1s Bremec.\nIl 4 agosto 2017 passa ufficialmente al Frosinone, con cui firma un contratto per una stagione. Con i ciociari ottiene la promozione in Serie A.\nIl 31 luglio 2018 viene ufficializzato il suo passaggio al Lecce, club con il quale firma un contratto triennale. Con i giallorossi ottiene da titolare la promozione in massima serie, mentre nelle successive due annate \u00e8 il portiere di riserva.\nIl 28 agosto 2021 si trasferisce a titolo definitivo al , con cui sottoscrive un accordo fino al 30 giugno 2023.\nStatistiche.\nPresenze e reti nei club.\n\"Statistiche aggiornate al 5 novembre 2021.\""}
{"id": "2786082", "revid": "287204", "url": "https://it.wikipedia.org/wiki?curid=2786082", "title": "Carlo Belli", "text": "I suoi interessi hanno spaziato dall'arte all'architettura alla musica, dall'archeologia alla attualit\u00e0 politica. Fra le sue opere pi\u00f9 celebri si ricorda il volume \"Kn\" del 1935, considerato il manifesto italiano dell'astrattismo. Si \u00e8 cimentato anche nella pittura, e nella sua citt\u00e0 d'origine sono conservate alcune sue opere, sia al Museo d'arte moderna e contemporanea di Trento e Rovereto che alla Fondazione Museo Civico di Rovereto, oltre che nella collezione della Cassa Rurale di Rovereto. Presso l'Archivio del '900 del Mart \u00e8 inoltre conservato dall'inizio degli anni Novanta l'Archivio Carlo Belli, composto da un fondo librario e un fondo documentario. Altre parti dell'archivio sono conservate presso la Fondazione Museo Civico di Rovereto.\nBiografia.\nTeorico e critico d'arte, giornalista, scrittore, musicologo e \u2014 attivit\u00e0 meno conosciuta \u2014 anche pittore, Carlo Belli nasce a Rovereto, al tempo facente parte del Tirolo austro-ungarico, il 6 dicembre 1903 da Arturo Belli, impiegato di banca, e Luigia Fait, sorella dello scultore Carlo Fait e di Albina Fait, madre di Fausto Melotti. L'ambiente familiare e il contesto culturale della Rovereto tra gli anni Venti e Trenta, avranno un ruolo fondamentale nella formazione dell'eclettico artista: la complessa personalit\u00e0 del Belli non pu\u00f2 infatti indagarsi senza tener conto dell'amicizia e della complicit\u00e0 intellettuale strette con il cugino Fausto Melotti e con Gino Pollini (marito della cugina Renata Melotti), con Luciano Baldessari, con Tullio Garbari, con Fortunato Depero; cos\u00ec come con Francesco Di Terlizzi, i fratelli Ghiringhelli e altri. Fra il 1910 e il 1914 Belli frequenta la scuola di pratica annessa all'Istituto Reale Magistrale di Rovereto. Allontanatosi dalla citt\u00e0 natale nel 1915 all'incedere del primo conflitto mondiale, risiede con la famiglia prima a Valproto nel vicentino (1915\u20131917), poi a Firenze presso i parenti Melotti (1917\u20131919) dove inizia gli studi classici presso il ginnasio Michelangiolo.\nA Rovereto fa ritorno nel 1919, quando la citt\u00e0 passa in mano italiana: qui prosegue gli studi presso il Liceo Antonio Rosmini ed inizia quelli al Musicale sotto la guida del maestro di violino Bianchi; \u00e8 in questi stessi anni che conosce Fortunato Depero, di cui frequenta la Casa d'arte. L'impronta futurista \u00e8 evidente nella novella \"Citt\u00e0 meccanizzata dalle ombre\", ispirata all'omonimo quadro di Depero, e nel manifesto \"Proclama alla gente nuova del secolo ventesimo\", poi ribattezzato \"Proclama dei futuristi trentini\". Pubblica sulla rivista fiorentina \"L'Italia Futurista\", a firma di Futurista trentino, in segno di solidariet\u00e0 con il gruppo fiorentino; e bench\u00e9 Gino Pollini gli consigli di distaccarsi dagli \"anacronismi futuristi\", Belli continua a partecipare alle serate futuriste roveretane sino al 1924. Allo stile futurista si uniformano le scene ed i costumi per il balletto per pupazzi \"La casa luminosa di Fragola\" (1922). Negli anni Venti inizia anche a collaborare come critico musicale e d'arte per \"Il domani di Vallagarina\", \"Il Popolo\", \"Il Giornale di Trento\", \"Il Messaggero politico e liberale\", \"La Libert\u00e0\"; per quest'ultima testata lavora stabilmente fino al 1924.\nNello stesso anno, su invito dell'amico architetto Luciano Baldessari, si reca a Berlino, \"citt\u00e0 antipatica\" nonostante l'innamoramento per una profuga russa, e pertanto fa ritorno a Rovereto dopo appena due mesi e mezzo. Nel 1925 si reca a Dessau dove apprezza il Bauhaus di Walter Gropius, Ludwig Mies van der Rohe, Erich Mendelsohn, e dove conosce Vasilij Kandinskij. In questi anni, forse favorito dalla mancanza di un lavoro oltre che dai proficui contatti, inizia la stesura del saggio \"Kn\". Nel 1926, attraverso Franco Sartori che lo invita a musicare la fiaba \"Reginella\", conosce Tullio Garbari, incaricato di realizzarne la scenografia: sar\u00e0 questa inossidabile amicizia ad allontanarlo progressivamente dal Futurismo (a firma di Carlo Belli sull'artista uscir\u00e0 nel 1937 \u2014 poi ristampato nel 1986 da Edizioni Scheiwiller e nel 2006, come copia anastatica, dalle Edizioni Pancheri \u2014 \"L'Angelo in borghese. Saggio sopra un ignoto contemporaneo\"). Nel 1928 ottiene faticosamente la riammissione al Partito Nazionale Fascista (se ne era dimesso nel 1922), cosa che gli permette di ottenere l'assunzione come critico d'arte a \"Il Brennero\"; il Partito, l'anno successivo, ordiner\u00e0 il trasferimento del Belli a Brescia, dove lavora per il quotidiano \"Il Popolo di Brescia\".\nDel periodo bresciano due sono i momenti entusiasmanti per Belli: conosce Piero Feroldi e ne diviene amico, sino a curarne la collezione di arte moderna; diviene direttore della rivista \"Brescia\", dalle cui pagine pubblica nel 1932 il \"contromanifesto\" a sostegno della musica d'avanguardia di Alfredo Casella e Gian Francesco Malipiero. In questi stessi anni entra in contatto e collabora con la Galleria del Milione di Milano, in particolare con i proprietari, i fratelli Ghiringhelli, con il direttore Edoardo Persico, con Dino Garrone e con Pietro Maria Bardi; un fitto carteggio con gli amici di sempre lo tiene nel frattempo aggiornato su quanto accade nella sua Rovereto. Collabora con la rivista d'arte \"Belvedere\", diretta da Bardi; dalle pagine di questa rivista prender\u00e0 parte alla polemica intorno alla II Esposizione italiana di architettura razionale organizzata da Adalberto Libera a Roma, polemica che avr\u00e0 un momento di interesse proprio in un articolo del Belli, \"Proposta di un sottosegretariato all'Architettura\" pubblicato l'anno successivo sul \"Rubicone\". Inizia poi a collaborare con la rivista \"Quadrante\", diretta da Bardi e Massimo Bontempelli, contribuendo in prima linea alla formulazione della teoria e alla difesa dell'astrattismo pittorico e dell'architettura razionale; in queste pagine sono pubblicati alcuni stralci del saggio \"Kn\", poi integralmente alle stampe nel 1935, per le Edizioni del Milione (ristampe nel 1972 e nel 1988).\nPur continuando la collaborazione con la Galleria del Milione, a partire dal 1934 Belli risiede a Roma, impiegato come corrispondente per \"Il Popolo di Brescia\" e per il \"Corriere Padano\"; dirige inoltre con Umberto Bernasconi ed Ernesto Marchiandi il mensile di segnalazioni artistiche \"Origini\". Di questo periodo occorre segnalare il saggio critico \"Lettera sulla nascita dell'astrattismo in Italia\", pubblicato nel 1935 e ristampato nel 1978. Nel 1937 si reca a Parigi con Peppino Ghiringhelli, Alberto Sartoris e il cugino Fausto Melotti: visitano l'Esposizione universale, i musei e le principali gallerie e Belli, tra gli altri, riesce ad incontrare nuovamente Kandinskij, il quale aveva gi\u00e0 dimostrato di apprezzare il suo saggio sulla'arte astratta. Dal maggio del 1939 al giugno dell'anno successivo, grazie all'intervento di Italo Balbo, \u00e8 redattore capo presso il \"Corriere Padano\" diretto da Nello Quilici, a Ferrara, citt\u00e0 dove far\u00e0 la conoscenza di Giovanni Korompay, Giuseppe Ravegnani e Corrado Padovani. Alla morte di Balbo e Quilici durante un combattimento a Tobruch, in Libia, nel 1940 Belli fa ritorno a Roma dove va a dirigere il quindicinale \"Mondo arabo\".\nDopo la guerra Belli viene assunto per un breve periodo a \"Il Giornale\", per passare nel 1947 a \"Il Tempo\", per la quale testata \u00e8 redattore dei resoconti parlamentari. Dal novembre del 1953 \u00e8 inviato speciale per \"Il Tempo\" e due anni dopo scrive dal Cairo come corrispondente sulla situazione israeliana; sotto lo pseudonimo di \"Apollodoro\" cura la rubrica musicale della rivista \"Giorni\". Sono gli anni di \"Aurora all'Ovest\" (1944) e di \"Anime sbagliate\" (1951); ed \u00e8 anche il tempo in cui al Belli arrivano i primi riconoscimenti per la sua attivit\u00e0 di giornalista: il 17 luglio 1949 riceve il Premio Cervinia (nell'occasione del quale la Rai trasmette alcuni suoi pezzi per due pianoforti) e nel 1954 il Premio Clio (per i suoi interventi sul Mezzogiorno, durante la collaborazione al Giornale Radio Rai nella rubrica \"Meridiano di Roma\", che si protrarr\u00e0 sino al 1964). Nel 1956 sposa Paola Zingone e fissa la propria abitazione nel villino Liberty al Casaletto, ex residenza estiva della famiglia Zingone (nel 1989 scriver\u00e0 nostalgicamente: \"...la citt\u00e0 ci ha raggiunti; il Casaletto \u00e8 ora una strada di Roma\").\nL'interesse per le questioni del Sud Italia, unito alla passione per la storia antica e l'archeologia, spingono spesso Belli in Puglia, in Sicilia (\"Il cielo nei templi. Scorribande nella Sicilia meridionale\" del 1982) e in Lucania (\"Giro lungo per la Lucania\", scritto nel 1956 ma pubblicato nel 1989). Un rapporto privilegiato lo intrattiene proprio con la Puglia, dove nel maggio del 1960 il Presidente dell'Ente provinciale per il turismo di Taranto, Angelo Raffaele Cassano, gli affida l'ideazione del \"I Convegno di studi per la Magna Grecia\": l'evento, fortemente promosso per rilanciare il ruolo culturale della citt\u00e0, si inaugura il 4 novembre 1961 con il tema \"Greci e Italici in Magna Grecia\" (prolusione di Amedeo Maiuri) ed \u00e8 tuttora regolarmente programmato. Da questa esperienza nascer\u00e0 \"Passeggiate in Magna Grecia. Rive del Sud e Costa Viola\" (stampato in due volumi nel 1985; l'opera gli guadagner\u00e0 il Premio Basilicata nel 1986). Dieci anni dopo a Taranto dedicher\u00e0 \"Il tesoro di Taras\" (1970), una grande volume che illustra il patrimonio del Museo archeologico nazionale. Ancora nel 1980, riceve il Premio Pegaso d'oro per il suo infaticabile impegno a sostegno degli studi archeologici.\nGli anni trascorrono a Roma, tra carteggi e brevi viaggi. In Italia \u00e8 un momento felice per l'arte astratta, che viene anche celebrata dalla XXXIII Biennale di Venezia nel 1968; in questo stesso anno pubblica \"Enigma o crepuscolo\", tre saggi su cultura, arte ed etica. A partire dal 1971 frequenta lo Studio internazionale d'arte grafica L'Arco, dal 1980 sede della redazione delle Edizioni della Cometa: qui a L'Arco, nel 1979, spronato dagli amici Giuseppe Appella e Vanni Scheiwiller, espone per la prima volta le proprie opere pittoriche, realizzate gi\u00e0 dal 1929. E sar\u00e0 ancora Scheiwiller, questa volta con Giancarlo Vigorelli, a curare una sua antologica alla Galleria Pancheri di Rovereto, nell'occasione della quale la Citt\u00e0 gli render\u00e0 omaggio con la consegna di una medaglia d'oro. Parallelamente alla ristampa delle sue opere pi\u00f9 importanti, Carlo Belli intensifica la propria attivit\u00e0 di critico d'arte e curatore di mostre. Per la sua produzione pittorica, dopo un'altra tappa romana alla Galleria Editalia nel 1983, grande presenza finalmente a Milano nel 1988, allo Studio 111 con una mostra curata ancora una volta dall'amico Vanni Scheiwiller. Nello stesso anno, la terza edizione di \"Kn\" per i tipi di Scheiwiller, si arricchisce di una terza lettera di Kandinskij e delle \"Note ad alcuni passi inediti di Kn\"; nelle Edizioni della Cometa vengono invece pubblicati \"I quaderni de La Sarraz\" e \"Il volto del Secolo. La prima cellula dell'architettura razionalista italiana\".\nDegli ultimi anni vanno infine ricordate le mostre presso la Biblioteca Rosminiana di Rovereto (curata da Mara Kunticeff Pancheri nel 1989, dove l'opera del Belli viene confrontata con quella di Carlo Fait) e presso la S\u00fcdtiroler K\u00fcnstlerbund di Bolzano (curata da Tilly Meazzi nel 1990). Tra le pubblicazioni, \"Altare deserto\" del 1983, \"Morte di Giove\" del 1987, il saggio \"Savinio, dioscuro oscuro\" del 1990; postumi saranno stampati \"Interl\u00f2go. Cultura italiana tra le due guerre\" e \"Antipatia per Polibio\" del 1992, \"Ech\u00e8crate\" del 1998 e \"1920\u20131930: gli anni della formazione\" del 2001. Carlo Belli muore a Roma il 16 marzo 1991, nella sua casa al Casaletto. La moglie Paola Zingone della dimora familiare aveva gi\u00e0 fatto la sede della Associazione Amici di Carlo Belli, presso la quale i pomeriggi venivano animati all'insegna di presentazioni di libri e concerti musicali (non di rado dalle partiture dello stesso Belli). Oggi l'Associazione non esiste pi\u00f9 ed anche la dimora al Casaletto, dalla morte di Paola Zingone avvenuta nel 2003, \u00e8 stata dismessa.\nL'archivio e la biblioteca dell'artista sono custoditi presso la sede dell'Archivio del '900 a Rovereto. Il fondo archivistico \u00e8 stato integrato nel 2002 da una donazione di Giuseppe Appella e nel 2003 da una di Paola Zingone. La documentazione \u00e8 formata da una ricca corrispondenza, che mostra la vasta e prestigiosa rete delle relazioni personali e professionali, oltre che da articoli, saggi e componimenti vari, da materiale a stampa, fotografie, documenti personali e diari inediti. Un'ulteriore porzione dell'Archivio personale di Carlo Belli \u00e8 in deposito presso la Fondazione Museo Civico di Rovereto. Il fondo librario conservato presso il Mart \u00e8 costituito da circa 6.000 volumi. Per la sua composizione si presenta come la biblioteca di lavoro dell'intellettuale, con ampie sezioni di archeologia e studi classici (la serie completa dei Convegni di studio sulla Magna Grecia avviati dal Belli nel 1961), di arte moderna e contemporanea, letteratura, musica e filosofia. Interessante la sezione dei periodici, con riviste quali \"Nuova Antologia\", \"Interventi\", \"Archeologia\" e la raccolta completa della rivista di architettura razionalista \"Quadrante\" diretta da Bontempelli e Bardi pubblicata tra il 1933 e il 1936, con la quale Belli collabora fin dal primo numero."}
{"id": "2786084", "revid": "729019", "url": "https://it.wikipedia.org/wiki?curid=2786084", "title": "William Alexander Graham", "text": "Biografia.\nFu il ventesimo segretario della marina statunitense durante la presidenza di Millard Fillmore (13\u00ba presidente). Nato vicino a Lincolnton, studi\u00f2 all'universit\u00e0 della Carolina del Nord.\nCome membro del partito Whig divenne senatore degli Stati Uniti in rappresentanza della Carolina del nord, quando si dimise Robert Strange, carica ricoperta dal 25 novembre 1840. Successivamente fu anche il trentesimo governatore della Carolina del Nord.\nEbbe 4 figli:"}
{"id": "2786086", "revid": "110157", "url": "https://it.wikipedia.org/wiki?curid=2786086", "title": "Bonn (distretto)", "text": "Bonn \u00e8 uno dei distretti urbani (\"Stadtbezirk\") della citt\u00e0 tedesca di Bonn.\nAmministrazione.\nSuddivisione amministrativa.\nIl distretto di Bonn \u00e8 diviso in 20 quartieri (\"Ortsteil\"):"}
{"id": "2786088", "revid": "663330", "url": "https://it.wikipedia.org/wiki?curid=2786088", "title": "Sylvain White", "text": "Biografia.\nNato e cresciuto a Parigi, \u00e8 figlio di un giocatore di pallacanestro afroamericano e di un'assistente di volo. Dopo aver studiato Diritto all'universit\u00e0 Sorbona, ottiene una borsa di studio presso il Pomona College, in California, dove ha studiato Cinematografia laureandosi con lode. Durante gli studi White ha avuto modo di lavorare al fianco di registi come Michel Gondry e Spike Jonze alla Propaganda Films.\nGrazie ad una serie di cortometraggi ottiene l'attenzione del mercato internazionale, iniziando a lavorare nel campo della pubblicit\u00e0 e dei videoclip musicali negli Stati Uniti, in Europa e in Giappone.\nDopo aver diretto il b movie \"Trois 3: The Escort\", sotto lo pseudonimo Skav One, dirige il film direct-to-video \"Leggenda mortale\", terzo capitolo della serie horror iniziata con \"So cosa hai fatto\" e proseguita con \"Incubo finale\". Nel 2007 dirige \"Stepping - Dalla strada al palcoscenico\". \nNel 2009 ottiene un'importante occasione, viene messo sotto contratto dalla Warner Bros. per dirigere \"The Losers\", adattamento cinematografico dell'omonimo fumetto DC/Vertigo."}
{"id": "2786089", "revid": "599013", "url": "https://it.wikipedia.org/wiki?curid=2786089", "title": "Araty Viana", "text": "Carriera.\nAraty fu acquistato dal Botafogo de Futebol e Regatas nel 1950, proveniente dal Madureira. I suoi energici tackle furono definiti \"araticidi\" dall'umorista brasiliano S\u00e9rgio Porto. Fu convocato dalla Nazionale di calcio del Brasile nel 1952 per il Campionato Panamericano in Cile, dove fu riserva di Djalma Santos. Terminata la carriera da calciatore, Araty divenne un cercatore di giovani calciatori di talento per conto del Botafogo, e nel 1953 port\u00f2 al club Garrincha."}
{"id": "2786092", "revid": "92723", "url": "https://it.wikipedia.org/wiki?curid=2786092", "title": "Funzione del S\u00e8 riflessivo", "text": ""}
{"id": "2786093", "revid": "149727", "url": "https://it.wikipedia.org/wiki?curid=2786093", "title": "Quartieri di Bonn", "text": ""}
{"id": "2786096", "revid": "149727", "url": "https://it.wikipedia.org/wiki?curid=2786096", "title": "Distretti urbani di Bonn", "text": ""}
{"id": "2786098", "revid": "445276", "url": "https://it.wikipedia.org/wiki?curid=2786098", "title": "Arati Viana", "text": ""}
{"id": "2786103", "revid": "124638637", "url": "https://it.wikipedia.org/wiki?curid=2786103", "title": "Falstaff (Verdi)", "text": "Falstaff \u00e8 l'ultima opera di Giuseppe Verdi. Il libretto di Arrigo Boito fu tratto da \"Le allegre comari di Windsor\" di Shakespeare, ma alcuni passi furono ricavati anche da \"Enrico IV\" parti \"I\" e \"II\", il dramma storico nel quale per la prima volta era apparsa la figura di sir John Falstaff. \u00c8 la seconda opera buffa verdiana, dopo il giovanile \"Un giorno di regno\".\nPrima esecuzione.\nLa prima ebbe luogo a Milano nell'ambito della stagione di Carnevale e Quaresima del Teatro alla Scala, il 9 febbraio 1893, con la direzione di Edoardo Mascheroni alla presenza di Pietro Mascagni, Giacomo Puccini, Giuseppe Giacosa, Giosu\u00e8 Carducci, Letizia Bonaparte, il ministro Ferdinando Martini e del compositore che esce 3 volte dopo il primo atto, 6 dopo il secondo e 7 dopo il terzo.\nHa aperto le stagioni operistiche del Teatro alla Scala nel 1921, 1936, 1980, risultando l'opera maggiormente rappresentata con trentaquattro stagioni e duecentonove recite.\nGli interpreti furono:\nTrama.\nL'opera si svolge all'inizio del XV secolo.\nAtto I.\nQuadro I.\nL'anziano e corpulento Sir John Falstaff, alloggiato con i servi Bardolfo e Pistola presso l'Osteria della Giarrettiera, progetta di conquistare due belle e ricche dame: Alice Ford e Meg Page. A questo scopo invia alle due comari altrettante lettere d'amore perfettamente identiche.\nQuadro II.\nLa circostanza scatena lo sdegno e l'ilarit\u00e0 di Alice e Meg che, insieme alla comare Quickly e a Nannetta, la figlia di Alice, innamorata del giovane Fenton, progettano una burla ai danni dell'impudente cavaliere, tale da togliergli la voglia di atteggiarsi ad ardente seduttore.\nEntrano a questo punto due nuovi personaggi: il marito di Alice, Mastro Ford, e il pedante dottor Cajus, al quale Ford ha promesso la propria figlia Nannetta. Anch'essi, informati dai servi di Falstaff delle intenzioni del padrone, si preparano a contrastarlo ideando a loro volta uno scherzo all'insaputa delle donne.\nAtto II.\nQuadro I.\nMrs. Quickly reca a Falstaff un messaggio di Alice, la donna ha ricevuto la lettera e lo attende a casa \u00abdalle due alle tre\u00bb, l'ora nella quale il marito \u00e8 assente.\nPartita Quickly si presenta Ford, sotto il falso nome di signor Fontana, supplicando Falstaff di ricorrere alle sue rinomate arti amatorie per conquistare Alice, affinch\u00e9 la bella, perduta la sua virt\u00f9, decida finalmente di concedersi anche a lui.\nFalstaff naturalmente accetta, sedotto anche dall'offerta di una ricca borsa, e confida al falso signor Fontana che fra una mezz'ora, non appena \u00abquel tanghero di suo marito\u00bb sar\u00e0 uscito di casa, Alice cadr\u00e0 fra le sue braccia. Quindi va a vestirsi e a imbellettarsi per l'appuntamento galante.\nIl gelosissimo Ford prima si dispera, poi decide di irrompere in casa propria con i suoi uomini per sorprendere gli adulteri.\nMa le donne fanno in tempo a nascondere Falstaff, recatosi pimpante all'appuntamento amoroso, dentro la cesta del bucato. Al suo posto, dietro un paravento, Ford scopre la figlia Nannetta, intenta a scambiare tenerezze con Fenton. Infine Falstaff viene gettato nel fossato sottostante tra le risa di tutti i presenti.\nAtto III.\nQuadro I.\nAlice rivela al marito la verit\u00e0 e tutti \u2013 uomini e donne \u2013 si coalizzano per giocare a Falstaff l'ultima spettacolare burla: la comare Quickly lo convince a recarsi ad un secondo appuntamento con Alice e Meg, a mezzanotte, nel parco, travestito da Cacciatore Nero.\nTutti si travestono da fate e folletti; nella divisione dei ruoli, a Nannetta tocca la splendida Regina delle fate ed il padre intende approfittare della confusione per sposare la figlia con il vecchio Dr. Cajus; mentre spiega il suo piano al dottore, indicando anche il travestimento che dovr\u00e0 usare, viene udito per caso da Mrs. Quickly, che immediatamente avverte la giovane.\nQuadro II.\nL'incontro galante si trasforma in \u00abtregenda\u00bb: mascherati da creature fantastiche, tutti gli abitanti di Windsor circondano il panciuto seduttore, mentre una schiera di folletti (i bambini di Windsor) lo tormenta e lo costringe a confessare i suoi peccati.\nFinalmente Falstaff riconosce il servo Bardolfo e comprende di essere stato, una volta ancora, burlato.\nIntanto Ford sposa quella che crede sua figlia Nannetta con il Dr. Cajus ma, tolto il velo si scopre che \u00e8 invece Bardolfo! L'opera cos\u00ec finisce in allegria: Ford si rassegna, acconsente al matrimonio di Nannetta e Fenton e invita tutti a cena; e Falstaff \u2013 ritrovata l'antica baldanza\u00a0\u2013 detta la morale della storia: \u00abTutto nel mondo \u00e8 burla.\u00bb\nOrganico orchestrale.\nLa partitura di Verdi prevede l'utilizzo di\nDa suonare sul palco:"}
{"id": "2786104", "revid": "2232030", "url": "https://it.wikipedia.org/wiki?curid=2786104", "title": "Amici di Maria De Filippi (quinta edizione, fase iniziale)", "text": "La quinta edizione di Amici di Maria De Filippi ha avuto inizio il 10 settembre 2005 ed \u00e8 andata in onda su Canale 5 nella fascia pomeridiana da luned\u00ec a venerd\u00ec, e il sabato con la puntata speciale condotta da Maria De Filippi in onda dalle 14:10 alle 16:00\nLa fase iniziale \u00e8 terminata il 28 gennaio 2006, seguita dalla fase serale, andata in onda ogni domenica, che ha visto il ballerino Ivan D'Andrea vincitore del programma.\nInsegnanti.\n\u00a0Canto\u00a0\n\u00a0Recitazione\u00a0\n\u00a0Danza\u00a0\nConcorrenti.\nI ragazzi ammessi alla fase finale sono 18: 2 componenti abbandonano il programma per la classifica di gradimento, prima del serale, 3 vengono eliminati dal semaforo rosso nella prima puntata del serale per un totale di 13 concorrenti.\n\u00a0Ballerini\u00a0\n\u00a0Cantanti\u00a0\n\u00a0Attori\u00a0\nConcorrenti.\nI ragazzi ammessi alla fase finale sono 18: 3 vengono eliminati dal semaforo rosso nella prima puntata del serale per un totale di 13 concorrenti.\nLa sigla.\nIn questa edizione la sigla \u00e8 quella dell'anno precedente, ossia \"Semplicemente\", rivista per quanto riguarda la suddivisione dei pezzi e per alcuni cambiamenti alla coreografia."}
{"id": "2786111", "revid": "123590182", "url": "https://it.wikipedia.org/wiki?curid=2786111", "title": "Divisione passeggeri nazionale/internazionale", "text": "La Divisione passeggeri nazionale/internazionale \u00e8 una struttura di Trenitalia, che si occupa di gestire il trasporto ferroviario di passeggeri in ambito nazionale e internazionale, i cosiddetti treni a media e lunga percorrenza (treni InterCity e Frecciabianca e Frecce Alta Velocit\u00e0 ovvero Frecciarossa e Frecciargento).\nDal novembre 2006, sotto le dipendenze della sua sottostruttura Marketing N/I, \u00e8 stata posta anche la figura del \"product manager alta velocit\u00e0\", derivazione della soppressa Direzione alta velocit\u00e0, che ha in carico la gestione del trasporto ferroviario sulle linee ferroviarie ad alta velocit\u00e0. Dal 2009 sotto la struttura Esercizio N/I sono state istituite Esercizio Frecciarossa, Esercizio Frecciargento, Esercizio Frecciabianca.\nInoltre \u00e8 anche proprietaria degli Impianti manutenzione corrente di Torino, Martesana-Greco, Firenze, Mestre, Roma, Napoli, Bari-Lecce, Reggio Calabria e Palermo.\nL'attuale direttore \u00e8 Gianfranco Battisti.\nStoria.\nNasce originariamente nel 1993 come \"Area trasporto\" per diventare \"Area strategica d'affari passeggeri\" il 6 marzo 1996 nell'ambito di un riassetto del gruppo Ferrovie dello Stato.\nIl 10 maggio 1999 viene trasformata in \"Divisione passeggeri\".\nIl 13 marzo 2005 diventa \"Business unit passeggeri nazionale e internazionale\" inquadrata, insieme alla Business unit passeggeri locale, sotto la Direzione generale operativa passeggeri.\nNel gennaio 2006 diventa \"Direzione passeggeri nazionale/internazionale\" per diventare infine Divisione nel novembre 2006.\nSottostruttura.\nInoltre presiede:"}
{"id": "2786115", "revid": "1543377", "url": "https://it.wikipedia.org/wiki?curid=2786115", "title": "Krebeck", "text": "Krebeck \u00e8 un comune di 1.141 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6) ed \u00e8 parte della comunit\u00e0 amministrativa (\"Samtgemeinde\") di Gieboldehausen."}
{"id": "2786116", "revid": "1005847", "url": "https://it.wikipedia.org/wiki?curid=2786116", "title": "Elezioni legislative in Svezia del 2006", "text": "Le elezioni legislative in Svezia del 2006 si tennero il 17 settembre per il rinnovo del Riksdag. Esse videro fronteggiarsi due schieramenti principali:\nIn seguito alla vittoria di Alleanza per la Svezia, Fredrik Reinfeldt, espressione del Partito Moderato, divenne Ministro di Stato."}
{"id": "2786117", "revid": "1543377", "url": "https://it.wikipedia.org/wiki?curid=2786117", "title": "Obernfeld", "text": "Obernfeld \u00e8 un comune di 976 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6) ed \u00e8 parte della comunit\u00e0 amministrativa (\"Samtgemeinde\") di Gieboldehausen."}
{"id": "2786118", "revid": "1573940", "url": "https://it.wikipedia.org/wiki?curid=2786118", "title": "Rhumspringe", "text": "Rhumspringe \u00e8 un comune di 1.988 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6) ed \u00e8 parte della comunit\u00e0 amministrativa (\"Samtgemeinde\") di Gieboldehausen."}
{"id": "2786123", "revid": "110157", "url": "https://it.wikipedia.org/wiki?curid=2786123", "title": "Rollshausen", "text": "Rollshausen \u00e8 un comune di 931 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6) ed \u00e8 parte della comunit\u00e0 amministrativa (\"Samtgemeinde\") di Gieboldehausen."}
{"id": "2786124", "revid": "767487", "url": "https://it.wikipedia.org/wiki?curid=2786124", "title": "Nicol\u00f2 Gagliano", "text": "Biografia.\nFu allievo del padre Alessandro, capostipite di una dinastia di liutai prestigiosi.\nNicol\u00f2 ha costruito molti strumenti ammirevoli, spesso imitati. Alcuni di essi furono attribuiti erroneamente a Stradivari, anche perch\u00e9 Nicol\u00f2 si ispir\u00f2 ai modelli giovanili del grande liutaio cremonese, oltrech\u00e9 a quelli del fratello Gennaro.\nNicol\u00f2 e Gennaro sono considerati i pi\u00f9 grandi liutai della famiglia Gagliano e l'apice della liuteria napoletana.\nI suoi violini si caratterizzarono per le dimensioni dei piani armonici, per gli archi ben proporzionati e per la vernice di colore rosso-bruno o bruno-giallo.\nLe etichette presenti in alcuni suoi strumenti includevano una dedica religiosa, e ci informano che collabor\u00f2 con il figlio Giuseppe.\netichette tipiche:\nNicolaii Gagliano fecit\nin Napoli 1711\nNicolaus Gagliano filius\nAlexandri fecit Neap. 1732"}
{"id": "2786125", "revid": "287204", "url": "https://it.wikipedia.org/wiki?curid=2786125", "title": "Venusberg", "text": ""}
{"id": "2786129", "revid": "371911", "url": "https://it.wikipedia.org/wiki?curid=2786129", "title": "Giornate Rosse", "text": ""}
{"id": "2786143", "revid": "110157", "url": "https://it.wikipedia.org/wiki?curid=2786143", "title": "Lib\u00e1", "text": "Lib\u00e1 (in tedesco \"Liebenstein\") \u00e8 un comune della Repubblica Ceca facente parte del distretto di Cheb, nella regione di Karlovy Vary.\nIl nome del paese \u00e8 stato cambiato due volte: inizialmente si chiamava Liebenstein, in seguito fu denominato Lib\u0161tejn ed oggi si chiama, per l'appunto, Lib\u00e1.\nGeografia fisica.\nLa citt\u00e0 si trova a 508 metri s.l.m., lungo un torrente, a 12\u00a0km a nord di Cheb. Ad ovest si trova la montagna Blatn\u00e1 (640 m), nel parco Smr\u010diny. I comuni limitrofi sono Pod\u00edln\u00e1 a nord, T\u00e1borsk\u00e1 ad est-nordest e Hohenberg an der Eger a sud. La citt\u00e0 pi\u00f9 vicina \u00e8 a circa 8\u00a0km in linea d'aria a nord-ovest dalla citt\u00e0.\nNel sud del comune si trova la riserva naturale Rathsam, che comprende l'area alla foce del fiume R\u00f6slau, la diga Skalka e le rovine della fortezza Pomezn\u00e1.\nStoria.\nLa fonte scritta pi\u00f9 antica della citt\u00e0 risale al 1264, quando Rupert di New Liebstein fu giudice a Eger.\nTrent'anni dopo la guerra, le truppe svedesi nel 1647 con Carl Gustaf Wrangel e Arvid Wittenberg devastarono il castello, del quale, nel 1719, inizi\u00f2 la ricostruzione.\nDopo la seconda guerra mondiale, gli abitanti tedeschi furono cacciati. Il palazzo \u00e8 stato nazionalizzato e utilizzato dall'esercito cecoslovacco. Nel 1950, il nome del paese \u00e8 cambiato da Libstejn a Lib\u00e1."}
{"id": "2786144", "revid": "149727", "url": "https://it.wikipedia.org/wiki?curid=2786144", "title": "Schwarzrheindorf", "text": ""}
{"id": "2786146", "revid": "1120856", "url": "https://it.wikipedia.org/wiki?curid=2786146", "title": "Benedetto Brunati", "text": "Biografia.\nLaureatosi all'Universit\u00e0 di Torino l'8 agosto 1803 come Ingegnere idraulico e il 24 luglio 1805 come architetto, fu tra i primi allievi di Ferdinando Bonsignore. Pi\u00f9 tardi fu Dottore collegiato nel Collegio di Matematica dell'Universit\u00e0 di Torino (30 marzo 1816). Nel periodo francese fu ingegnere del Principe Camillo Filippo Ludovico Borghese quando questi era Governatore del Piemonte (dal 3 agosto 1808). Membro del Congresso Permanente di Acque e Strade e del Consiglio degli edili di Torino (dal 21 luglio 1810). Ricopr\u00ec cariche importanti: fu Ispettore dell'Amministrazione dei Sali e Tabacchi, e Ingegnere idraulico della Citt\u00e0 di Torino (dal 15 gennaio 1813). Dopo la Restaurazione ebbe una lunga carriera nel Corpo Reale del Genio Civile piemontese: ingegnere di Prima Classe e Capitano (6 luglio 1816), Ispettore di Acque e Strade ad Alessandria (dal 17 aprile 1817), Ispettore di prima classe di Torino e Aosta (dal 18 febbraio 1825), Ispettore Generale dal 3 novembre 1828 al 31 gennaio 1857. Tecnico di notevole autorit\u00e0 e competenza, fu attivo in tutto il Regno di Sardegna con numerosissimi controlli, collaudi e pareri, spesso di grande responsabilit\u00e0 e impegno, in campo architettonico (scelta e trattative per l'acquisto di un palazzo per il re Carlo Felice a Genova, 1823; parere sull'altar maggiore del duomo di Novara, 1834), urbanistico (piani regolatori e di abbellimento di Torino con il Consiglio degli Edili, 1811-1825), strutturale (collaudo del ponte ferroviario sul Ticino, 1828; relazione sul progetto di Guillaume-Henri Dufour per il ponte sospeso del Valentino a Torino, 1826), idraulico (ricognizione sulla navigabilit\u00e0 del Po, 1818), topografico (definizione dei confini tra Francia e Regno di Sardegna lungo il Rodano).\nNelle opere architettoniche fu un autorevole rappresentante del neoclassicismo di gusto romano e parigino diffuso in Piemonte da Ferdinando Bonsignore, aggiornato nell'attivit\u00e0 tarda da riferimenti al decorativismo di cultura lombarda importato da Pelagio Palagi. Nella chiesa parrocchiale di Borgo Cornalese, realizzata con tutta la tenuta per il conte Montmorency-Laval (poi passata ai De Maistre), dimostra una sorprendente vena creativa nell'uso del linguaggio neoclassico."}
{"id": "2786149", "revid": "767487", "url": "https://it.wikipedia.org/wiki?curid=2786149", "title": "La finestra sul Luna Park", "text": "La finestra sul Luna Park \u00e8 un film del 1957 diretto da Luigi Comencini.\nLa critica.\nGianni Rondolino nel Catalogo Bolaffi del cinema italiano \u00ab Un film intimista, il rapporto d'amicizia tra un uomo e un bambino colto nelle sue pieghe psicologiche e umane, tratteggiato con fine sensibilit\u00e0 e tocchi delicati. Un ritorno per Comencini a certe pagine del suo primo film \"Proibito rubare\", un preciso rifiuto dei facili gusto del pubblico, che egli aveva sollecitato con \"Pane, amore e fantasia\". Film minore nella storia del dopoguerra, esso costituisce una tappa importante nella carriera del suo autore in direzione di una pi\u00f9 attenta e precisa indagine della realt\u00e0, come si vedr\u00e0 in certe pagine di \"Tutti a casa\" e \"La ragazza di Bube\" \u00bb\nIncassi.\nIncasso accertato a tutto il 31 marzo 1964 \u00a3 46.434.797"}
{"id": "2786153", "revid": "124123", "url": "https://it.wikipedia.org/wiki?curid=2786153", "title": "Giuseppe Rabboni", "text": "Biografia.\nGiuseppe Rabboni \u00e8 stato, nel 1808, il primo iscritto al Conservatorio di Milano (studi\u00f2 flauto nella classe dell'oboista e fagottista Giuseppe Buccinelli) e si diplom\u00f2 brillantemente nel 1817. Inizi\u00f2 subito una strepitosa carriera concertistica in duo col grande clarinettista Ernesto Cavallini. Primo flauto al Teatro alla Scala, dal 1827 divenne titolare della classe di flauto al Conservatorio, classe che riusc\u00ec ad aprire come autonoma del suo strumento. Fra i suoi numerosi allievi spicca Angelo Panzini e il famoso Antonio Zamperoni, suo successore alla Scala e al Conservatorio. Lo stesso Giuseppe Verdi, entusiasta per la riduzione e adattamento della sua opera \"Il trovatore\" per flauto, violino, e pianoforte, pubblicata da Ricordi nel 1854, gli don\u00f2 una dedica autografa su una delle partiture, a dimostrazione dello spessore e qualit\u00e0 dell'opera dell'\"Egregio maestro Rabboni\", come lo defin\u00ec lo stesso Verdi.\nPersonalit\u00e0 artistica.\nCome compositore ha scritto essenzialmente brani per il suo strumento, pezzi originali, fantasie sopra motivi di opere teatrali, duetti, trii e quartetti, ma soprattutto tradusse e cur\u00f2 l'edizione italiana - \"con importanti aggiunte\" - del metodo francese di Berbiguier. Si orient\u00f2 dal punto di vista tecnico verso i flauti di costruzione tedesca e austriaca, specialmente i flauti Ziegler."}
{"id": "2786161", "revid": "1305772", "url": "https://it.wikipedia.org/wiki?curid=2786161", "title": "Liberty Wind Turbine", "text": "L'aerogeneratore Liberty Wind Turbine, da 2,5 Megawatt \u00e8 la maggiore turbina eolica che si costruisce negli Stati Uniti. La turbina venne sviluppata congiuntamente al Dipartimento dell'Energia degli Stati Uniti e il suo laboratorio National Renewable Energy Laboratory (sezione Clipper Windpower):\nLa vendita della Liberty Wind Turbine \u00e8 iniziata nel giugno del 2006 e attualmente si calcolano pi\u00f9 di 5.600\u00a0MW (2.240 unit\u00e0) di ordini confermati per consegne che l'hanno impegnata dal 2007 fino al 2009. Gli ordinativi sono saturi fino al 2011 ."}
{"id": "2786163", "revid": "729019", "url": "https://it.wikipedia.org/wiki?curid=2786163", "title": "Battaglia di Olpe", "text": "La battaglia di Olpe fu una battaglia della Guerra del Peloponneso, combattuta nel 426 a.C., tra gli eserciti guidati da Atene e Sparta.\nAntefatti.\nL'importanza strategica delle regioni nord-occidentali della Grecia, golfo di Corinto, isole Ionie e Acarnania furono fra i principali focolai di tensione e teatri di guerra fra la lega del Peloponneso e quella di Delo. Infatti, esse fungono geograficamente da ponte tra la penisola greca e la Magna Grecia.\nInoltre, alcune circostanze storiche, come la colonizzazione corinzia, la rivalit\u00e0 fra Corinto e Corcira, il contrasto fra Atene e Corinto e l'espansione dell'influenza ateniese in Grecia e in Occidente, prepararono la strada a sviluppi pi\u00f9 cruenti.\nCorinto fond\u00f2, nell'et\u00e0 dei tiranni, una serie di colonie sulla fascia costiera acarnana \u2013 Sollio, Leucade, Anattorio, forse anche Astaco \u2013 che ebbero certamente un ruolo nello sviluppo culturale e politico della regione; alla fine, tuttavia, esse contribuirono alla definizione di una posizione politica filoateniese del \"koinon\" acarnano in opposizione agli interessi corinzi, con la sola eccezione di Eniade che oppose una forte resistenza ai ripetuti tentativi di conquista da parte di Atene nel V secolo (finch\u00e9 nel 424 gli Acarnani riuscirono a incorporare nel loro koinon tutte queste citt\u00e0 eccetto Leucade).\nA nord del territorio acarnano, la potente e popolosa citt\u00e0 di Ambracia fu costantemente, dalla tarda et\u00e0 arcaica e fino alla disastrosa sconfitta del 426/5, una fedele e intraprendente alleata della madrepatria Corinto. Pi\u00f9 di una volta Ambracia aveva cercato di sottomettere la confinante comunit\u00e0 \u2018barbara\u2019 di Argo di Anfilochia, la cui \u2018ellenizzazione\u2019 era dovuta in notevole misura proprio all'azione di Ambracia; ci\u00f2 port\u00f2 infine, intorno al 435, allo scontro fra gli Ambracioti e gli Argivi, che ricevettero l'aiuto degli Acarnani e degli Ateniesi. Infine, l'installazione dei Messeni reduci dall'Itome nella citt\u00e0 locrese di Naupatto (ca. 456) procur\u00f2 ad Atene un prezioso alleato nel cruciale teatro del Golfo di Corinto, ma introdusse anche un altro fattore dinamico nella complessa situazione della Grecia nord-occidentale.\nBattaglia.\n\u00c8 in questa complessa situazione che nel 426 3.000 opliti di cittadinanza ambraciota invasero i territori di Argo Anfilochico, occupando il forte di Olpe, i quali chiesero aiuto sia al generale ateniese Demostene di Afidna che alle 20 navi ateniesi che si trovavano nelle vicinanze, capitanate da Aristotele.\nGli Ambracioti chiesero aiuto a Euriloco di Sparta che riusc\u00ec a portare il suo esercito in Acarnania senza essere visto.\nDemostene, che si trovava nell'area con il compito di conquistare Leucade arriv\u00f2 nel golfo sotto Olpe con le sue 20 navi 600 opliti e 20 arcieri, si un\u00ec con l'esercito argivo e si accamp\u00f2 in una gola di fronte alle truppe di Euriloco.\nA quel punto entrambe le parti si prepararono per cinque giorni allo scontro, ma siccome, le forze nemiche erano superiori numericamente Demostene fece preparare un'imboscata con 400 tra opliti argivi supportati da truppe leggere da far scattare a battaglia cominciata. Tattica che gli confer\u00ec la vittoria."}
{"id": "2786164", "revid": "110157", "url": "https://it.wikipedia.org/wiki?curid=2786164", "title": "It Hurts", "text": "It Hurts \u00e8 il secondo singolo degli Angels &amp; Airwaves, pubblicato solo in Europa, dall'album \"We Don't Need to Whisper\".\nUno short-film per questa canzone \u00e8 stato pubblicato il 18 aprile 2006 dal sito ufficiale della band, che continua da dove quello di The Adventure \u00e8 terminato.\nIl singolo ha raggiunto la 59\u00ba posizione nella classufica UK.\nLa canzone \u00e8 anche stata resa disponibile come traccia scaricabile nel videogioco Rockband il 6 maggio 2008."}
{"id": "2786169", "revid": "438678", "url": "https://it.wikipedia.org/wiki?curid=2786169", "title": "Lib\u0161tejn", "text": ""}
{"id": "2786170", "revid": "1543377", "url": "https://it.wikipedia.org/wiki?curid=2786170", "title": "Liebenstein (Geratal)", "text": "Liebenstein \u00e8 una frazione del comune tedesco di Geratal.\nStoria.\nIl 1\u00ba gennaio 2019 il comune di Liebenstein venne fuso con i comuni di Frankenhain, Geraberg, Geschwenda, Gossel e Gr\u00e4fenroda, formando il nuovo comune di Geratal.\nAmministrazione.\nLa frazione di Liebenstein \u00e8 rappresentata da un sindaco di frazione (\"Ortsschaftsb\u00fcrgermeister\") e da un consiglio locale (\"Ortschaftsrat\")."}
{"id": "2786171", "revid": "767487", "url": "https://it.wikipedia.org/wiki?curid=2786171", "title": "Percy Faith", "text": "Fu tra i principali esponenti del genere easy listening tra gli anni cinquanta e sessanta: insieme all'orchestra di cui era il bandleader, pubblic\u00f2 oltre un'ottantina di album.\nDegne di nota, sono le sue versioni di brani quali \"Delicado\" (1952) che raggiunse la prima posizione nella Billboard Hot 100, \"The Song from Moulin Rouge\" con Felicia Sanders (1953) (prima posizione negli Stati Uniti per dieci settimane) e \"Theme from a Summer Place\" (1960 che raggiunse la prima posizione nella Billboard Hot 100 per nove settimane e in Italia per 13 settimane (\"Scandalo al sole\") e la seconda posizione nel Regno Unito, Grammy Award nel 1961), oltre che di numerosi canti natalizi.\nFu anche arrangiatore di numerosi successi interpretati da cantanti quali Tony Bennett, Doris Day, Burl Ives, Johnny Mathis, Sarah Vaughan.\nBiografia.\nNato in Canada era il primo di otto figli. Sin da bambino inizi\u00f2 a suonare il violino e il pianoforte, esibendosi in pubblico. Dopo essersi creato delle notevoli ustioni alle mani, inizi\u00f2 l'attivit\u00e0 di direttore d'orchestra e con la sua orchestra utilizz\u00f2 diffusamente la radio come veicolo di diffusione della musica. Inizi\u00f2 con delle stazioni radiofoniche minori per passare poi alla Canadian Broadcasting Corporation con la quale realizz\u00f2 trasmissioni dal 1933 al 1940, quando si trasfer\u00ec negli Stati Uniti a Chicago. Nel 1945, divenne cittadino statunitense naturalizzato. Da allora realizz\u00f2 numerose registrazioni per la Voice of America. Dal 1948-1949 ha diretto l'orchestra sulla rete radio CBS per la \"Coca-Cola Ore\" (aka \"La Pausa Che Rinfresca\") e ha collaborato con il fisarmonicista John Serry Sr. Dopo una breve collaborazione con la Decca Records, lavor\u00f2 per Mitch Miller alla Columbia Records, dove realizz\u00f2 alcune dozzine di album ed arrangiamenti per diversi cantanti di musica pop degli anni 1950, fra i quali si ricordano Tony Bennett, Doris Day e Guy Mitchell (per quest'ultimo Faith scrisse quello che divenne il maggior successo di Mitchell, \"My Heart Cries for You\").\nFaith \u00e8 l'unico musicista che riusc\u00ec ad ottenere la prima posizione per una canzone sia all'epoca del pop (\"Song from Moulin Rouge\") che del rock (\"Theme from a Summer Place\"). Il lato B di \"Song from the Moulin Rouge\" era l'altrettanto popolare \"Swedish Rhapsody\" del compositore Hugo Alfv\u00e9n.\nSebbene Faith avesse inondato Broadway, Hollywood e la musica latino-americana con molte delle sue registrazioni nel corso degli anni 1950, raggiunse grande popolarit\u00e0 a partire dal 1962 con le sue versioni orchestrali dei pezzi pop e rock pi\u00f9 famosi del tempo. Il suo album \"Themes for Young Lovers\" fu un grandissimo successo e contribu\u00ec a diffondere e far amare la sua musica alle giovani generazioni di ascoltatori. A seguito del successo incontrato da Ray Conniff con la sua orchestra e coro nello stesso periodo, Faith inizi\u00f2 ad impiegare un coro (in un primo tempo di voci femminili e successivamente un coro di voci miste) nella registrazione di diversi album a partire dalla met\u00e0 degli anni 1960 in avanti. Il primo singolo di Faith con un coro femminile, \"Yellow Days\", fu un vero successo, nella trasmissione MOR (Middle of the Road) alla met\u00e0 degli anni 1960. Faith continu\u00f2 a realizzare album hit fino ai primi anni 1970 e ricevette un secondo Grammy award nel 1969 per l'album \"Love Theme from 'Romeo and Juliet'.\"\nSebbene notissimo per la sua carriera nel campo della musica \"easy listening\", Faith realizz\u00f2 occasionalmente anche alcune colonne sonore, ricevendo una nomination all'Academy Award per l'adattamento della canzone cantata da Doris Day nel film \"Love Me or Leave Me\". Diverse sue colonne sonore per film drammatici come \"Dimmi la verit\u00e0\" e \"The Oscar\" contenevano canzoni tratte da temi popolari. Faith compose anche le musiche per la lunga serie televisiva della NBC, \"Il virginiano.\"\nCon l'avvento del rock duro negli anni 1970, gli eleganti arrangiamenti di Faith caddero in disuso presso il grande pubblico, ma nonostante ci\u00f2 egli continu\u00f2 a realizzare album di tipologia diversa rispetto al suo stile come con \"Jesus Christ Superstar\" e \"Black Magic Woman\". Realizz\u00f2 anche un album di musica country e due album di arrangiamenti di musica disco verso la fine della sua carriera quarantennale.\nFaith mor\u00ec di cancro a Encino alla periferia di Los Angeles e venne sepolto nel \"Hillside Memorial Park Cemetery\" a Culver City, California. Lasci\u00f2 la moglie Mary e i loro due figli: una femmina, Marilyn, e un maschio, Peter."}
{"id": "2786175", "revid": "438678", "url": "https://it.wikipedia.org/wiki?curid=2786175", "title": "Miltigau", "text": ""}
{"id": "2786183", "revid": "6923", "url": "https://it.wikipedia.org/wiki?curid=2786183", "title": "Democratici Svedesi", "text": "I Democratici Svedesi (in svedese \"Sverigedemokraterna\", SD) sono un partito politico svedese di matrice nazionalista attivo in Svezia.\nIl partito \u00e8 stato fondato nel 1988 tramite l'unificazione di varie forze della galassia dell'estrema destra svedese con l'obiettivo di contrastare fenomeni quali l'immigrazione e l'islamizzazione, a favore di una politica improntata alla difesa della cultura svedese. La dirigenza del partito ha deciso di rinunciare alle idee pi\u00f9 oltranziste esprimendosi come movimento euroscettico e prodigandosi per il controllo dell'immigrazione.\nAlle elezioni del 19 settembre 2010 il partito entra per la prima volta nel Riksdag (il Parlamento), ottenendo 20 seggi.\nAlle elezioni europee del 25 maggio 2014 il partito ottiene 2 seggi nell'europarlamento, entrando a far parte del gruppo parlamentare europeo EFDD. Alle legislative del 2018 il partito, con candidato-premier Jimmie \u00c5kesson, ottiene il 17.5% dei voti e 62 seggi."}
{"id": "2786184", "revid": "1452073", "url": "https://it.wikipedia.org/wiki?curid=2786184", "title": "Anji Yukyuzan", "text": " \u00e8 un personaggio fittizio tratto dal manga e dall'anime di Nobuhiro Watsuki \"Kenshin samurai vagabondo\".\nStoria.\nAnji \u00e8 un monaco decaduto che combatte al fianco di Makoto Shishio al fine di distruggere il governo Meiji che non fa nulla per fermare il movimento anti-Buddhista. Questi hanno causato la distruzione della sua dimora e la morte di cinque bimbi orfani di cui proprio Anji si occupava nel suo tempio. Nonostante sia un monaco decaduto, mantiene ancora molte credenze buddiste e ora il suo credo \u00e8 quello di ripulire il mondo dai malvagi, guidato dall'istinto di giustizia, partendo proprio dal fianco dei malvagi.\nAnji \u00e8 il terzo guerriero pi\u00f9 forte e il pi\u00f9 misericordioso de Le Dieci Spade, difatti si \u00e8 accordato con Shishio che avrebbe deciso lui quando qualcuno doveva vivere o morire. Nonostante sia il terzo pi\u00f9 forte, Usui Uonuma preferisce non affrontarlo quando Anji si frappone tra l'assassino cieco e Misao Makimachi. Tra i guerrieri del Juppongatana, \u00e8 l'unico a non usare un'arma, piuttosto \u00e8 un maestro nella tecnica del \"Doppio colpo\" (Futae no Kiwami).\nQuando Anji incontra Sanosuke Sagara in una foresta, gli insegna la tecnica segreta, senza sapere che Sanosuke \u00e8 alleato di Kenshin; Anji chiede a Sanosuke un'opinione sul governo Meiji, venendo a sapere che anche quest'ultimo lo odia. Nel nascondiglio di Shishio, i due si affrontano e sembra proprio che Anji possa avere la meglio in quanto padroneggia la tecnica del Doppio colpo alla perfezione, tanto da riuscire a creare addirittura un \"Triplo colpo\". Sanosuke comunque fa capire ad Anji che la vita \u00e8 fatta per essere vissuta e che non \u00e8 colpa sua se i bimbi furono uccisi. Cos\u00ec Anji smise di attaccare il ragazzo e vide le anime dei bambini avvicinarsi a lui, in cerca di qualcuno che si prendesse ancora cura di loro.\nDopo la morte di Shishio, Anji decide di farsi rinchiudere in carcere ad Hokkaid\u014d per 25 anni.\nRetroscena.\nWatsuki aveva sviluppato la figura di Anji gi\u00e0 prima della pubblicazione di Kenshin; egli appare ne Il romanzo di uno spadaccino dell'epoca Meiji. Watsuki ha avuto difficolt\u00e0 nel decidere il ruolo di Anji nella storia, se fosse stato un nemico o un alleato, cos\u00ec non lo ha fatto apparire fino al volume 9. Quando l'autore decide che Sanosuke aveva bisogno di diventare pi\u00f9 forte, ecco che Anji viene introdotto. La figura di Anji \u00e8 stata costruita prendendo spunto da Shimada Kai, membro della Shinsengumi. L'aspetto grafico \u00e8 invece preso dal leader di una band giapponese, chiamato \"Angie\", di cui ha poi tratto ispirazione anche il nome."}
{"id": "2786186", "revid": "110157", "url": "https://it.wikipedia.org/wiki?curid=2786186", "title": "Hardtberg", "text": "Hardtberg \u00e8 uno dei distretti urbani (\"Stadtbezirk\") della citt\u00e0 tedesca di Bonn.\nSuddivisione amministrativa.\nIl distretto di Hardtberg \u00e8 diviso in 4 quartieri (\"Ortsteil\"):"}
{"id": "2786187", "revid": "117635278", "url": "https://it.wikipedia.org/wiki?curid=2786187", "title": "John Pendleton Kennedy", "text": "Biografia.\nFu il ventunesimo segretario della marina statunitense durante la presidenza di Millard Fillmore (13\u00ba presidente). Figlio di mercanti (suo padre era John Kennedy mentre sua madre Nancy Pendleton) la famiglia and\u00f2 in bancarotta nel 1809, mentre suo fratello Anthony Kennedy diventer\u00e0 membro del Senato degli Stati Uniti.\nNel tempo in cui svolse il suo ruolo come segretario ci furono importanti spedizioni navali come l'invio del commodoro Matthew Perry in Giappone e quelle che riguardarono il bacino dell'Amazzonia (dove vennero inviati il tenente William Lewis Herndon e il tenente Lardner Gibbon).\nLasci\u00f2 il suo incarico di segretario nel marzo 1853, in concomitanza con l'abbandono del presidente Fillmore.\nFu uno scrittore appartenente al filone letterario della cosiddetta Letteratura anti-Tom, risposta alle critiche abolizionistiche in difesa della pratica della schiavit\u00f9. "}
{"id": "2786189", "revid": "1005847", "url": "https://it.wikipedia.org/wiki?curid=2786189", "title": "Elezioni legislative in Svezia del 1973", "text": "Le elezioni legislative in Svezia del 1973 si tennero il 16 settembre per il rinnovo del Riksdag. In seguito all'esito elettorale, Olof Palme, espressione del Partito Socialdemocratico, fu confermato Ministro di Stato."}
{"id": "2786193", "revid": "1005847", "url": "https://it.wikipedia.org/wiki?curid=2786193", "title": "Elezioni legislative in Svezia del 1976", "text": "Le elezioni legislative in Svezia del 1976 si tennero il 19 settembre per il rinnovo del Riksdag. In seguito all'esito elettorale, Thorbj\u00f6rn F\u00e4lldin, espressione del Partito di Centro, divenne Ministro di Stato; nel 1978 fu sostituito da Ola Ullsten, esponente del Partito Popolare Liberale."}
{"id": "2786194", "revid": "1005847", "url": "https://it.wikipedia.org/wiki?curid=2786194", "title": "Elezioni legislative in Svezia del 1979", "text": "Le elezioni legislative in Svezia del 1979 si tennero il 16 settembre per il rinnovo del Riksdag. In seguito all'esito elettorale, Thorbj\u00f6rn F\u00e4lldin, espressione del Partito di Centro, divenne Ministro di Stato."}
{"id": "2786196", "revid": "1005847", "url": "https://it.wikipedia.org/wiki?curid=2786196", "title": "Elezioni legislative in Svezia del 1982", "text": "Le elezioni legislative in Svezia del 1982 si tennero il 19 settembre per il rinnovo del Riksdag. In seguito all'esito elettorale, Olof Palme, espressione del Partito Socialdemocratico, divenne Ministro di Stato."}
{"id": "2786197", "revid": "1005847", "url": "https://it.wikipedia.org/wiki?curid=2786197", "title": "Elezioni legislative in Svezia del 1985", "text": "Le elezioni legislative in Svezia del 1985 si tennero 15 settembre per il rinnovo del Riksdag. In seguito all'esito elettorale, Olof Palme, espressione del Partito Socialdemocratico, fu confermato Ministro di Stato; Palme, assassinato il 28 febbraio 1986, fu succeduto da Ingvar Carlsson, esponente dello stesso partito."}
{"id": "2786198", "revid": "1005847", "url": "https://it.wikipedia.org/wiki?curid=2786198", "title": "Elezioni legislative in Svezia del 1988", "text": "Le elezioni legislative in Svezia del 1988 si tennero il 15 settembre per il rinnovo del Riksdag. In seguito all'esito elettorale, Ingvar Carlsson, espressione del Partito Socialdemocratico, fu confermato Ministro di Stato."}
{"id": "2786199", "revid": "1005847", "url": "https://it.wikipedia.org/wiki?curid=2786199", "title": "Elezioni legislative in Svezia del 1991", "text": "Le elezioni legislative in Svezia del 1991 si tennero il 15 settembre per il rinnovo del Riksdag. In seguito all'esito elettorale, Carl Bildt, espressione del Partito Moderato, divenne Ministro di Stato."}
{"id": "2786200", "revid": "1005847", "url": "https://it.wikipedia.org/wiki?curid=2786200", "title": "Elezioni legislative in Svezia del 1994", "text": "Le elezioni legislative in Svezia del 1994 si tennero il 18 settembre per il rinnovo del Riksdag. In seguito all'esito elettorale, Ingvar Carlsson, espressione del Partito Socialdemocratico, divenne Ministro di Stato; nel 1996 fu sostituito da G\u00f6ran Persson, esponente dello stesso partito."}
{"id": "2786202", "revid": "1005847", "url": "https://it.wikipedia.org/wiki?curid=2786202", "title": "Elezioni legislative in Svezia del 1998", "text": "Le elezioni legislative in Svezia del 1998 si tennero il 20 settembre per il rinnovo del Riksdag. In seguito all'esito elettorale, G\u00f6ran Persson, espressione del Partito Socialdemocratico, fu confermato Ministro di Stato."}
{"id": "2786203", "revid": "253269", "url": "https://it.wikipedia.org/wiki?curid=2786203", "title": "James Tolkan", "text": "Tra i suoi ruoli pi\u00f9 iconici si possono ricordare quelli interpretati tra gli anni ottanta e i primi anni novanta in film come \"War games - Giochi di guerra\" (1983), \"Ritorno al futuro\" (1985), \"Top Gun\" (1986), \"I dominatori dell'universo\" (1987), \"Boxe\" (1988), \"Ritorno al futuro - Parte II\" (1989) e \"Ritorno al futuro - Parte III\" (1990)."}
{"id": "2786206", "revid": "1005847", "url": "https://it.wikipedia.org/wiki?curid=2786206", "title": "Elezioni legislative in Svezia del 2002", "text": "Le elezioni legislative in Svezia del 2002 si tennero il 15 settembre per il rinnovo del Riksdag. In seguito all'esito elettorale, G\u00f6ran Persson, espressione del Partito Socialdemocratico, fu confermato Ministro di Stato."}
{"id": "2786208", "revid": "204012", "url": "https://it.wikipedia.org/wiki?curid=2786208", "title": "John P. Kennedy", "text": ""}
{"id": "2786216", "revid": "1839752", "url": "https://it.wikipedia.org/wiki?curid=2786216", "title": "Ghazl El-Mehalla Sporting Club", "text": "Il Ghazl El-Mehalla Sporting Club \u00e8 una societ\u00e0 calcistica egiziana di El-Mahalla El-Kubra. Milita nella massima divisione del campionato nazionale.\nRosa 2021-2022.\n\"Aggiornata al 6 settembre 2021\""}
{"id": "2786218", "revid": "125298763", "url": "https://it.wikipedia.org/wiki?curid=2786218", "title": "Forio", "text": "Forio (conosciuto anche come Forio d'Ischia; pronuncia \"for\u00eco\") \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nSi trova nella parte occidentale dell'isola d'Ischia e, con i suoi 13,08\u00a0km\u00b2 di territorio, \u00e8 il comune pi\u00f9 esteso dell'isola.\nDi fronte alla spiaggia di Citara \u00e8 presente l'isola Pietra Bianca.\nOrigini del nome.\nSecondo lo Jasolino, medico del '500, For\u00eco deriverebbe da \"Fiorio\" in quanto fior\u00ec dopo la distruzione di altri casali, altri studiosi ritengono pi\u00f9 probabile invece dal greco \"ph\u00f2ros\", \u03c6\u03cc\u03c1\u03bf\u03c2 (ferace - fertile), altri ancora dal greco \"chor\u00econ\", \u03c7\u03c9\u03c1\u03af\u03bf\u03bd (villaggio).\nLa leggenda, riferita dal D'Ascia, vuole che un castellano del Castello Aragonese, stanco di vivere sul castello con quattromila persone, disse \"Fuori io!\" e se ne and\u00f2 dall'altra parte dell'isola a fondare questo comune.\nStoria.\nForio ha subito nei secoli diverse invasioni da parte dei Saraceni, di cui conserva marcati segni nell'architettura locale. \nDal 1938 al 1945 fu aggregato al comune di Ischia, insieme agli altri comuni dell'isola, formando un'unica entit\u00e0 amministrativa dell'isola d'Ischia.\nNegli anni cinquanta molti artisti di tutto il mondo si davano appuntamento in questo Comune, attratti dalla bellezza dei luoghi e dalla cordialit\u00e0 dei residenti.\nMonumenti e luoghi d'interesse.\nArchitetture religiose.\nNumerose sono le chiese nel territorio comunale di Forio (di cui ben due con la dignit\u00e0 di basilica minore), tra le quali:\nCentro storico.\nIl centro storico esercita un fascino particolare con i suoi palazzi nobiliari, le tipiche viuzze, gli \"atelier\" dei pittori locali, le minuscole botteghe artigiane di ceramiche, le chiese ricche di storia e di arte. Molto suggestiva \u00e8 la famosa chiesetta del Soccorso situata all'estremit\u00e0 di un piazzale, piazzale Giovanni Paolo II (gi\u00e0 piazzale del Soccorso), da poco ristrutturato appunto in occasione della visita pastorale di papa Giovanni Paolo II in data 5 maggio 2002. \u00c8 uno dei pochi posti al mondo dai quali talvolta \u00e8 possibile assistere, in particolari condizioni, al fenomeno ottico del raggio verde in concomitanza con il tramonto del Sole. Inoltre si pu\u00f2 ammirare uno \"shopping center\" tipico di un rinomato luogo turistico.\nTorri costiere.\nLungo la costa sorgono molte torri di avvistamento e difesa, la pi\u00f9 famosa di queste \u00e8 il \"Torrione\".\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Forio erano 2005, corrispondenti al 11,2% della popolazione. Le nazionalit\u00e0 maggiormente rappresentate erano:\nIl dialetto.\nForio possiede un proprio dialetto, il foriano, caratterizzato da suoni e lemmi propri, molto diversi da quelli degli altri comuni isolani e dalla lingua napoletana standard. Il dialetto foriano, con una difficile fonetica, \u00e8 tuttavia quello maggiormente conoscibile, grazie alla grande produzione letteraria in foriano che il comune pu\u00f2 vantare. Vicino ma non simile \u00e8 il dialetto panzese, nella frazione di Panza, anch'esso lontano dalla prosodia napoletana standard soprattutto nei suoni ed in alcuni lemmi, cos\u00ec come dagli altri dialetti isolani. Insieme al foriano \u00e8 uno dei 7 dialetti tuttora parlati dai nativi dell'isola.\nUn bell'esempio di vernacolo foriano \u00e8 la poesia \"Antonie gnocchignocche\" tratta dalla raccolta \"Vasapiedi\" di Luigi Polito.\n\"'U terramote mi\u00e9ie ha scarziete n'etu campiaune: Nntonie gnocchignocche.\"\n\"E chigghie 'e tanne, paisce nfarenete: \"Mammeme m'\u00e9 dd\u00e0 cotte e i m'ammocche.\"\n\"Tenaive nu marrezze sciaremete e lu vulaive 'nvece cu lu crocche,\"\n\"cua maneche le cuorre. Av\u00e9 cerch\u00e9te nu pere 'e corre pure a Bastiocche.\"\n\"- Quante ne vu\u00f2: \u00e9 tene Micchiariegghie:\"\n\"a mugghiere arrevune e ce gghie pporte -\"\n\"- Ce vache mau.- Circave u puveregghie\"\n\"lu pere e corre, ma cumme risposte avette tante chevece, na sporte.\"\n\"Lu nomme 'e Gnocchignocche ha vute apposte.\"\nLa stessa in italiano:\nIl mio terremoto ha risparmiato un altro campione, Antonio Gnocchignocche. \u00c8 quello di un tempo, un pesce infarinato.Mia madre me le d\u00e0 cotte ed io le imbocco. Aveva una roncola rotta e ne voleva una con tanto di ornamento, col manico di corno. Aveva chiesto un paio di corna anche a Bastiocco. \"Quante ne vuoi: le ha Micchiariegghie (fiammifero), la moglie le raccoglie e gliele porta\". \"Ci vado ora\". Chiese il poverino il paio di corna, ma come risposta ebbe tanti calci, una sporta. Il nome Gnocchignocche lo ha avuto per questo.\nCuriosit\u00e0.\nI foriani sono chiamati ironicamente dagli altri abitanti dell'isola \"sanghe 'e turche\" per il loro carattere levantino. George Berkeley in cura sull'isola nel 1717 riporta che i foriani godono di fama di assassini. Cos\u00ec il D'Ascia nella sua Storia dell 'isola d'Ischia. . Un blasone popolare dice : \"Furiano, mangia patane, acciraperucchi e sona campane - foriano, mangia patate, pidocchioso e bacchettone\"\nGeografia antropica.\nAmministrativamente comprende diverse contrade (Monterone, Cierco) e la frazione di Panza che nei secoli ha subito, come il capoluogo, diversi attacchi da parte dei Saraceni, di cui conserva marcati segni nell'architettura locale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2786239", "revid": "117516611", "url": "https://it.wikipedia.org/wiki?curid=2786239", "title": "Lamborghini Urraco Bertone Bravo", "text": "La Lamborghini Bravo \u00e8 una concept car prodotta da Lamborghini. Si tratta di una coup\u00e9 a due porte presentata al salone dell'automobile di Torino nel 1974.\nIl contesto.\nA differenza di altri prototipi la Bravo, prima di essere portata al salone di Torino, aveva gi\u00e0 macinato svariati chilometri in mano ai collaudatori Lamborghini.\nNacque infatti come studio per una possibile sostituzione della Urraco (da cui eredita la meccanica).\nLa vettura presenta spunti stilistici assolutamente interessanti quali il cofano anteriore e posteriore solcati da un gran numero di sfiati rettangolari per l'aria e le ampie superfici vetrate scure che sembrano fasciare la vettura senza soluzione di continuit\u00e0. I cerchi saranno ripresi dalla Silhouette e da altre vetture di produzione futura.\nDopo aver fatto bella mostra di s\u00e9 nel museo privato di Bertone, a causa dell'allora situazione finanziaria del gruppo, l'atelier del designer ha deciso di cederla all'asta, assieme ad altri prototipi in suo possesso (Chevrolet Testudo del 1963, Lamborghini Marzal del 1967, Lancia Stratos HF Zero del 1970, Lancia Sibilo del 1978 e Lamborghini Athon del 1980).\nIn occasione dell'incanto, l'auto \u00e8 stata venduta a 588.000 euro. Il nome della vettura probabilmente deriva come di consueto dal mondo delle corride, dove Bravo indica una razza di toro usata in tali manifestazioni."}
{"id": "2786243", "revid": "1839752", "url": "https://it.wikipedia.org/wiki?curid=2786243", "title": "Tala'ea El-Gaish Sporting Club", "text": "Il Tala'ea El-Gaish Sporting Club, noto come El-Gaish, \u00e8 una societ\u00e0 calcistica egiziana del Cairo. Milita nella Prima Lega, la massima divisione del campionato egiziano di calcio.\nIl club fu fondato nel 1997 con il nome di \"El-Geish El-Masry\", modificato nella stagione 2004-2005 in \"Vanguard Army Club\". In precedenza disputava le partite casalinghe allo stadio dell'Accademia Militare del Cairo.\nOrganico.\nRosa 2021-2022.\n\"Aggiornata al 6 settembre 2021\"."}
{"id": "2786247", "revid": "119287699", "url": "https://it.wikipedia.org/wiki?curid=2786247", "title": "Delfini (romanzo)", "text": "Delfini \u00e8 il diciannovesimo romanzo della scrittrice giapponese Banana Yoshimoto ed \u00e8 stato pubblicato per la prima volta nel 2006.\nTrama.\nLa storia parla di una ragazza, Kimiko, una giovane scrittrice di romanzi rosa. Kimiko conosce e comincia a frequentare Goro, ma questi ha gi\u00e0 da tempo una relazione aperta con Yukiko, una lontana parente molto pi\u00f9 grande di lui.\nUna sera Goro e Kimiko visitano l'acquario di Tokyo Goro e restano affascinati dalla grande vasca dei delfini. Dopo essere tornati a casa i due fanno l'amore; lei per\u00f2 sente che tra di loro non pu\u00f2 esserci un futuro quindi decide di allontanarsi e abbandonare Tokyo. \nKimiko trova come rifugio un tempio vicino al mare dove resta come ospite e collaboratrice. L\u00ec conosce Mami, una giovane ragazza con doti sovrannaturali, che le d\u00e0 una bella notizia: Kimiko \u00e8 incinta. Kimiko riesce ad avvisare Goro, il quale si offre soltanto riconoscere la bambina, ma non \u00e8 intenzionato a sposare Kimiko n\u00e9 a rovinare il rapporto tra lui e Yukiko. In attesa della nascita della piccola Akake, la lunga gravidanza di Kimiko \u00e8 velata da un sogno costante: dei delfini che nuotato in acqua. Chissa se \u00e8 per ricordare la sera con Goro o per far capire a Kimiko che la cosa pi\u00f9 giusta \u00e8 tornare da Goro..."}
{"id": "2786250", "revid": "1305772", "url": "https://it.wikipedia.org/wiki?curid=2786250", "title": "Escape from Babylon", "text": "Escape from Babylon \u00e8 il terzo album da solista di Alborosie, ex leader dei Reggae National Tickets, pubblicato il 16 giugno 2009."}
{"id": "2786251", "revid": "1983214", "url": "https://it.wikipedia.org/wiki?curid=2786251", "title": "Maurice", "text": ""}
{"id": "2786252", "revid": "947631", "url": "https://it.wikipedia.org/wiki?curid=2786252", "title": "Anedoki", "text": " \u00e8 una serie manga scritta e illustrata da Mizuki Kawashita, autrice tra l'altro di \"First Love Limited.\" e del ben pi\u00f9 famoso \"100% Fragola\". La serie ha iniziato la sua pubblicazione su \"Weekly Sh\u014dnen Jump\" l'8 luglio 2009 e si \u00e8 conclusa il 18 gennaio 2010 dopo la pubblicazione di 26 capitoli.\nUn'edizione in italiano \u00e8 stata curata da Panini Comics, in tre volumi pubblicati dal 27 febbraio al 30 aprile 2011.\nTrama.\nAnedoki racconta la storia di Kouta Ochiai, uno studente di 13 anni che frequenta le scuole medie, che un giorno vede la sua vita cambiare completamente quando incontra per strada Natsuki Hagiwara, una ragazza di 17 anni. Colpito dalla bellezza di Natsuki, Kouta, si ferma a guardarla e lei, evidentemente accaldata, gli chiede se pu\u00f2 dargli un po' del gelato che Kouta stava mangiando. Senza aspettare una risposta Natsuki mangia il gelato e nella mente di Kouta scaturisce il pensiero che in quel momento i due si stavano scambiando un bacio indiretto; la ragazza per\u00f2 capisce i pensieri del giovane e sorridendo gli dice che \u00e8 un 'pervertito'. Kouta allora scappa imbarazzato mentre Natsuki gli urla che si sdebiter\u00e0 del favore che le ha fatto.\nArrivato a casa Kouta scopre che suo padre \u00e8 appena stato trasferito per lavoro e che dovr\u00e0 andare in Hokkaido per un certo periodo. Subito dopo la partenza del padre, ricompare Natsuki che dice a Kouta che per sdebitarsi da quel momento si prender\u00e0 cura di lui come sua domestica. La storia tratter\u00e0 della vita quotidiana dei due ragazzi, complicata dalla comparsa di Chiaki, la sorella di Natsuki e dal rapporto che si creer\u00e0 tra Kouta e Kanade, una sua compagna di classe.\nPersonaggi.\nProtagonista del manga, \u00e8 uno studente di 13 anni, costretto a vivere da solo a causa del temporaneo trasferimento lavorativo del padre in Hokkaido. sin dal primo capitolo incontra Natsuki, con la quale in seguito dovr\u00e0 convivere. All'inizio del manga ha una cotta per Kanade, una sua compagna di classe, e viene aiutato da Natsuki. Ha spesso pensieri da pervertito, che Natsuki pare riuscire a percepire.\nIn seguito incontra anche Chiaki, sorella minore di Natsuki, la quale inizier\u00e0 a vivere a casa del ragazzo con sua sorella. Pi\u00f9 tardi inizia a innamorarsi di Natsuki, ricambiato. Per tutta la storia non viene detto nulla su chi fosse sua madre o cosa le sia successo.\nProtagonista femminile, ha 17 anni, essendo quindi pi\u00f9 grande di Kouta; sembra spesso pi\u00f9 infantile del ragazzo ma qualche volta anche estremamente matura e adulta. Si atteggia spesso in modo sensuale, come dice Kouta in una pagina del manga, ha la capacit\u00e0 di rendere sexy ogni cosa che usa, come un joystick. Riesce stranamente a tirare fuori soldi ogni volta ce ne sia bisogno, tra i sospetti e le indagini di Kouta, preoccupato per quello strano comportamento. Incontra il ragazzo all'inizio del manga, e dopo aver assaggiato il gelato di Kouta, si trasferisce a casa sua, facendogli da domestica per ringraziarlo del gelato. \u00c8 un'ottima lottatrice, avendo messo al tappeto tre teppisti con le proprie forze, nel tentativo di aiutare Kouta e Kanade. Oltre che con le faccende domestiche, aiuta Kouta per far s\u00ec che Kanade e lui si mettano insieme, ma pi\u00f9 tardi si scoprir\u00e0 che \u00e8 innamorata di Kouta, che, quando Kouta le si dichiara, lo bacia, e dice che quando sar\u00e0 cresciuto vorr\u00e0 sentire di nuovo quelle parole.\nCompare solo pi\u00f9 tardi, \u00e8 la sorella minore di Natsuki, si presenta col tentativo di riportare a casa la ragazza, seppur desistendo e rimanendo a vivere con loro due. Viene soprannominata \"Chia\" da sua sorella. Sembra avere una cotta per Kouta.\nLa ragazza pi\u00f9 popolare della scuola che frequenta Kouta, \u00e8 innamorata persa del ragazzo (tanto che cerca di baciarlo di nascosto) e cerca di stargli vicino il pi\u00f9 possibile. Viene suo malgrado messa in secondo piano in bellezza da Natsuki, e inizia a preoccuparsi della grandezza del suo seno rispetto a quello di Natsuki.\nAll'inizio della storia convive con il figlio in una modesta casa di citt\u00e0, si vede poi per\u00f2 costretto a lasciare kouta a casa da solo, per andare a lavorare temporaneamente in Hokkaido. Venendo a conoscenza della presenza di Natsuki in casa, decide di affidarsi a lei per occuparsi di Kouta. Nulla viene detto su chi fosse sua moglie o cosa le sia successo.\nSono compagni di scuola di Kouta, e appena sanno di Natsuki, dimostrano subito un certo interesse, frequentando sempre pi\u00f9 assiduamente la casa del ragazzo, invidiosi della sua fortuna di avere una ragazza che vive con lui."}
{"id": "2786265", "revid": "29718766", "url": "https://it.wikipedia.org/wiki?curid=2786265", "title": "Tondelli", "text": ""}
{"id": "2786269", "revid": "125684956", "url": "https://it.wikipedia.org/wiki?curid=2786269", "title": "Bruno Cesari", "text": ""}
{"id": "2786270", "revid": "628767", "url": "https://it.wikipedia.org/wiki?curid=2786270", "title": "Pomerania svedese", "text": "La Pomerania svedese \u00e8 una parte della Pomerania tedesca, che dal 1630 al 1815 appartenne all'Impero svedese. Essa era posta lungo la costa del Baltico tra le attuali Germania e Polonia. A seguito della Guerra polacca e della Guerra dei Trent'anni, la Svezia estese il proprio controllo anche alle terre del Baltico meridionale tra le quali la Pomerania e parti della Lituania e della Prussia (\"dominium maris baltici\").\nStoria.\nVicende antecedenti alla guerra dei trent'anni.\nIl ducato di Pomerania consisteva all'inizio del XVII secolo nella parte di principato di Pomerania-Stettino, che principalmente racchiudeva la Pomerania posteriore ad est dell'Oder e la Pomerania anteriore ad ovest dell'Oder. La Svezia intervenne per la prima volta nel 1628 con la difesa di Stralsund nella guerra dei trent'anni (1618\u20131648). Nel 1630 essa occup\u00f2 in primavera prima l'isola di R\u00fcgen, sbarc\u00f2 poi in giugno con il re di Svezia Gustavo Adolfo II sull'isola di Usedom e spinse subito dopo le truppe imperiali di occupazione dal ducato fino all'estate del 1631.\nCon il trattato di alleanza di Stettino, stipulato con il duca di Pomerania, Boghislao XIV (che fu retrodatato al 10 luglio 1630, giorno dello sbarco svedese), Gustavo Adolfo si fece garantire da Boghislao la successione in Pomerania nel caso in cui il successore previsto, Giorgio Guglielmo di Brandeburgo, che era anche Principe elettore del Brandeburgo, dopo l'atteso decesso del duca senza eredi, non adempisse alle richieste svedesi di riconoscimento della sovranit\u00e0 svedese sul territorio.\nNel 1638, l'anno successivo alla morte di Boghislao, la Svezia complet\u00f2 la sua occupazione della Pomerania insediandovi come primo governatore il colonnello Johan Ban\u00e9r. Alle sue dipendenze furono nominati due vicegovernatori: uno per la Pomerannia anteriore ed uno per la Pomerania posteriore. Dopo defatiganti trattative con il Brandeburgo, che ottenne in cambio fra l'altro l'arcidiocesi di Magdeburgo e la diocesi di Halberstadt, si giunse nel 1648 alla Pace di Vestfalia ed alla spartizione: la Pomerania posteriore and\u00f2 alla Marca di Brandeburgo, mentre il Regno di Svezia ottenne l'intera Pomerania Anteriore (Pomerania Anteriore Orientale e Pomerania Anteriore Settentrionale), l'isola di R\u00fcgen, la zona dell'estuario dell'Oder pi\u00f9 una striscia di terra ad est del fiume stesso. L'effettiva definizione dei confini avvenne definita, dopo ulteriori defatiganti trattative fra Brandeburgo e Svezia, solo nel 1652 con il Concordato di Stettino.\nIl dominio svedese.\nGli svedesi ricevettero i territori della Pomerania come feudo del regno, cio\u00e8 i re svedesi vi regnavano con il titolo ed il diritto dei precedenti duchi della dinastia dei Greifen. Tuttavia solo alcuni anni dopo il re svedese ebbe l'investitura e l'unificazione delle classi sociali (Stati).\nInfatti nel 1663, con l'approvazione della forma di governo, in presenza di una stesura riveduta e l'approvazione della Regolamentazione del potere del 1634 e la conclusiva resa degli onori da parte delle classi sociali, la Pomerania svedese ebbe la formale inclusione del territorio nell'Impero svedese. Sotto questa forma di diritto pubblico ogni parte della Pomerania appartenne dal 1648 fino al 1806 alla Svezia e sottostava ad un Governatore che veniva nominato dal Re di Svezia e doveva appartenere all'alta nobilt\u00e0 svedese. Il tribunale di livello pi\u00f9 elevato del territorio svedese sul continente europeo fu dal 1653 il Tribunale Supremo con sede a Wismar.\nL'appartenenza alla Svezia aveva tuttavia lo svantaggio, che non appena la Svezia veniva coinvolta in una guerra sul continente, anche la Pomerania ne veniva coinvolta. Gi\u00e0 nella seconda guerra del nord (dal 1655 al 1660) la Pomerania ne divenne teatro di guerra.\nSolo pochi anni dopo, nella guerra suedo-brandeburghese (dal 1674 al 1679) la Pomerania svedese dovette essere completamente abbandonata dalla Svezia, come avvenne nella Campagna di Pomerania (1715-1716), parte della Grande guerra del Nord.\nCon il Trattato di Saint-Germain-en-Laye, firmato il 29 giugno 1679, tra la Francia e il principe elettore di Brandeburgo, gli svedesi poterono rientrare in Pomerania ma dovettero rinunciare a favore del Brandeburgo, a gran parte dei territori ad est dell'Oder.\nLa Pomerania anteriore settentrionale fino al fiume Peene fu presa in possesso dal 1715 da re di Danimarca Federico IV, mentre i prussiani mantennero il controllo della parte meridionale e quello delle isole sull'Oder.\nI danesi pianificarono a lunga scadenza l'annessione del Principato di R\u00fcgen Con la pace di Stoccolma (1\u00ba febbraio 1720) essi dovettero restituire il territorio alla Svezia mentre le terre a sud del fiume Peene rimasero in possesso prussiano. Dal 1720 la Pomerania svedese si ridusse al solo territorio del principato di R\u00fcgen ed alla parte della Pomerania Anteriore a nord del fiume Peene.\nNel corso dello scioglimento dell'antico impero, nel 1806, cambi\u00f2 anche la posizione giuridica della Pomerania svedese. Poich\u00e9 le classi sociali si rifiutarono di approvare la formazione, voluta dal re Gustavo Adolfo di Svezia, di un esercito territoriale, fu revocata il 26 luglio 1806 la Costituzione in vigore fino ad allora e l'appartenenza della Pomerania svedese al regno di Svezia. Questo territorio usc\u00ec ancor prima della costituzione della Confederazione del Reno e dell'abolizione della corona imperiale romana da parte dell'imperatore d'Austria Francesco II, dall'alleanza imperiale.\nL'adozione prevista da parte del Parlamento di Greifswald della Costituzione svedese a partire dall'agosto 1806 e le numerose riforme nel sistema giudiziario, fra le quali l'abolizione della servit\u00f9 della gleba, e di quello amministrativo, ebbero luogo solo con molto ritardo a causa dell'occupazione francese del 1807.\nPassaggio alla Prussia.\nDopo la duplice occupazione da parte della Francia napoleonica e dei suoi alleati dal 1807 al 1810 e dal 1812 al 1813, la Svezia riottenne temporaneamente la provincia rimastale e pose in atto dal 1810, almeno in parte, le riforme previste fin dal 1806. Nel 1813 la Svezia occup\u00f2, nel corso della campagna contro la Danimarca, la Norvegia. Con la trattato di Kiel(14 gennaio 1814) fu prospettata alla Danimarca, in contropartita, l'acquisizione della Pomerania svedese. Dato tuttavia che la Danimarca non era in grado di pagare alla Svezia i danni di guerra, la Prussia colse il momento favorevole del Congresso di Vienna e concord\u00f2 lo scambio della Pomerania svedese con la cessione del ducato di Sassonia-Lauenburg alla Danimarca e si assunse il debito di guerra danese nei confronti della Svezia.\nLa consegna tramite il governatore svedese al ministro plenipotenziario prussiano ebbe luogo nell'ottobre 1815. In base alle garanzie concordate sull'ordinamento giuridico, il territorio incorporato nella provincia prussiana di Pomerania ebbe per lungo tempo, come provincia di Stralsund, un trattamento giuridico speciale. Nel linguaggio corrente venne l'uso comune di indicare il territorio come Nuova Pomerania anteriore o Nuova Pomerania e R\u00fcgen.\nLa sovranit\u00e0 svedese sul territorio di Wismar fin\u00ec nel 1803, quando il regno diede in pegno la citt\u00e0 per 99 anni al ducato di Meclemburgo-Schwerin. Infine Wismar ed i territori circostanti tornarono nel 1903 alla Germania, allorch\u00e9 la Svezia rinunci\u00f2 contrattualmente al diritto di riscatto.\nGoverno.\nSuddivisioni amministrative.\nIl ducato sotto il governo svedese era suddiviso:\nPopolazione.\nLa popolazione della Pomerania Svedese era di 82.827 abitanti nel 1764 (58.682 rurali, 24.145 cittadini, 40% della popolazione erano servi della gleba); 89.000 nel 1766, 113.000 nel 1802, con un quarto della popolazione vivente sull'isola di R\u00fcgen, sino a raggiungere i 118.112 nel 1805 (79.087 rurali, 39.025 cittadini, 46.190 della popolazione rurale servi della gleba). Dopo quest'ultimo censimento la servit\u00f9 della gleba venne abolita.\nCollegamenti esterni.\nin lingua tedesca:"}
{"id": "2786273", "revid": "287204", "url": "https://it.wikipedia.org/wiki?curid=2786273", "title": "Petrojet Football Club", "text": "Il PetroJet Football Club () \u00e8 una societ\u00e0 calcistica di Suez, Egitto. Milita nell'Egyptian Premier League, la massima divisione del campionato nazionale. Il club \u00e8 di propriet\u00e0 dell'omonima compagnia petrolifera PetroJet."}
{"id": "2786274", "revid": "3358", "url": "https://it.wikipedia.org/wiki?curid=2786274", "title": "Scotomizzazione", "text": "La scotomizzazione \u00e8 l'atto psicologico dello scotomizzare. Estensione del concetto oculistico di scotoma da cui eredita l'etimo (derivazione dal greco antico \u03c3\u03ba\u03cc\u03c4\u03c9\u03bc\u03b1, \"oscuramento\", \"ottenebramento\"), indica anzitutto il meccanismo di difesa psicotico di negazione inconscia, con cui \u00abil soggetto occulta o esclude dall'ambito della sua coscienza o della memoria un evento o un ricordo a contenuto penoso o sgradevole.\u00bb\nMa quest'accezione psicoanalitica e psicodinamica del \u00abnon percepire un elemento presente nella situazione e che potrebbe generare ansia\u00bb non ne esaurisce l'intera gamma di senso. Infatti esiste anche una scotomizzazione d'origine intellettiva, per dissonanza cognitiva o per fissazione cognitiva, studiata dalla psicologia cognitiva e dalla psicologia sociale. In questo caso si tratta di pregiudizi e stereotipi mentali, di \"preconcetti\" o \"precomprensioni\" (\"Vorverst\u00e4ndnisse\") nel significato ermeneutico di Gadamer, i quali limitano la capacit\u00e0 di prendere in considerazione e di prestare attenzione ad ulteriori dati disponibili in un determinato contesto."}
{"id": "2786275", "revid": "29718938", "url": "https://it.wikipedia.org/wiki?curid=2786275", "title": "Scotomizzare", "text": ""}
{"id": "2786276", "revid": "438678", "url": "https://it.wikipedia.org/wiki?curid=2786276", "title": "Tito Aurelio Fulvo Boionio Arrio Antonino Pio", "text": ""}
{"id": "2786284", "revid": "767487", "url": "https://it.wikipedia.org/wiki?curid=2786284", "title": "Fattore-g", "text": "In fisica, in particolare in fisica atomica, il fattore-g, anche chiamato momento magnetico adimensionale o con il termine inglese g-factor, \u00e8 una quantit\u00e0 adimensionale che caratterizza il momento magnetico e il rapporto giromagnetico di una particella.\nIl fattore-g \u00e8 una costante di proporzionalit\u00e0 che collega il momento magnetico \u03bc al numero quantico del momento angolare orbitale e ad una unit\u00e0 fondamentale magnetica, generalmente il magnetone di Bohr o il magnetone nucleare.\nIl fattore-g dell'elettrone.\nVi sono tre momenti magnetici associati all'elettrone: lo spin, il numero quantico azimutale e la loro somma, il momento angolare totale. Ad ognuno di questi momenti corrisponde un dato fattore-g:\nFattore-g di spin.\nIl fattore-g associato allo spin, identificato con formula_1 o formula_2, \u00e8 definito da:\ndove formula_4 \u00e8 il momento magnetico totale associato allo spin, formula_5 lo spin e formula_6 il magnetone di Bohr.\nLa componente lungo l'asse \"z\" del momento magnetico \u00e8:\nIl valore formula_1 \u00e8 approssimativamente 2,002319 ed \u00e8 noto con grande precisione.\nFattore-g orbitale.\nIl fattore-g orbitale, identificato con formula_9, \u00e8 definito:\ndove formula_11 \u00e8 il momento magnetico totale associato al momento angolare formula_12.\nIl valore di formula_9 \u00e8 circa pari a 1, e la componente lungo l'asse \"z\" del momento magnetico \u00e8:\nche, essendo formula_15, \u00e8 pari a formula_16.\nFattore-g di Land\u00e9.\nIl fattore-g di Land\u00e9, identificato con formula_17, \u00e8 dato da:\ndove formula_19 \u00e8 il momento magnetico totale, derivante sia dal momento angolare che dallo spin, e quindi dal momento angolare totale formula_20. Il valore di formula_17 \u00e8 dunque associato in questo caso a formula_9 e formula_1.\nFattore-g nucleare.\nProtoni, neutroni e vari nuclei hanno spin e momento magnetico, e dunque anche un caratteristico fattore-g. La formula che li relaziona \u00e8:\ndove formula_19 \u00e8 il momento magnetico risultante dallo spin, formula_26 \u00e8 lo spin nucleare e formula_27 il magnetone nucleare.\nFattore-g del muone.\nIl muone, come l'elettrone, ha un fattore-g di spin dato da:\ndove formula_19 \u00e8 il momento magnetico risultante dallo spin formula_5 e formula_31 la massa della particella.\nFattori-g noti.\nI valori dati dal National Institute of Standards and Technology di alcune particelle sono:"}
{"id": "2786285", "revid": "767487", "url": "https://it.wikipedia.org/wiki?curid=2786285", "title": "Spiranthes aestivalis", "text": "Il viticcino estivo (Spiranthes aestivalis ) \u00e8 una pianta erbacea della famiglia delle Orchidacee con la particolare infiorescenza disposta a spirale.\nEtimologia.\nIl nome generico (\"Spiranthes\") deriva dalla forma dell'infiorescenza. Infatti dal greco sappiamo che \"\u201dspeira\u201d\" = spira e \"\u201danthos\u201d\" = fiore. Il termine specifico (\"aestivalis\") deriva dal latino ed \u00e8 relativo al periodo di fioritura.\n&lt;br&gt;\nIl binomio scientifico di questa pianta inizialmente era \"Ophrys aestivalis\", proposto dal botanico ed esploratore francese Jean Louis Marie Poiret (1755 - 1834) in una pubblicazione del 1798, modificato successivamente in quello attualmente accettato (\"Spiranthes aestivalis\"), proposto dal botanico francese Louis Claude Marie Richard (1754 - 1821) in una pubblicazione del 1817.\nDescrizione.\n\u00c8 una pianta erbacea perenne alta da 10 a 40\u00a0cm. La forma biologica di questa orchidea \u00e8 geofita rizomatosa (G rizh), ossia \u00e8 una piante con un particolare fusto sotterraneo, detto rizoma, che ogni anno si rigenera con nuove radici e fusti avventizi. \u00c8 un'orchidea terrestre in quanto contrariamente ad altre specie, non \u00e8 \u201cepifita\u201d, ossia non vive a spese di altri vegetali di maggiori proporzioni (ha cio\u00e8 un proprio rizoma).\nRadici.\nLe radici sono secondarie da rizoma. Sono del tipo fascicolato e si trovano nella parte superiore dei rizotuberi.\nInfiorescenza.\nL'infiorescenza \u00e8 una spiga sessile e unilaterale. La disposizione dei fiori (da 6 a 20) \u00e8 a spirale. I fiori sono posizionati alle ascelle di brattee pubescenti e lunghe pi\u00f9 dell'ovario; sono inoltre resupinati, ossia ruotati di 180\u00b0 per cui il labello si trova in posizione bassa. Dimensione dell'infiorescenza: 3 \u2013 10\u00a0cm.\nFiore.\nI fiori, piccoli quasi labiati, sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo). Dimensione dei fiori: 4 \u2013 7\u00a0mm.\nFrutti.\nIl frutto \u00e8 una capsula pi\u00f9 o meno ovoidale con alcune coste. \u00c8 deiscente lungo tre di queste coste. Al suo interno sono contenuti numerosi minutissimi semi (sono probabilmente i semi pi\u00f9 piccoli della famiglia delle Orchidee). Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine del genere Rhizoctonia). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio..\nBiologia.\nLa riproduzione di questa pianta avviene in due modi: \nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nTassonomia.\nIl numero cromosomico di \"S. aestivalis\" \u00e8: 2n = 30.\nIbridi.\n\"S. aestivalis\" pu\u00f2 ibridarsi con la specie affine \"Spiranthes spiralis\" e produrre l'ibrido:\nSinonimi.\nLa specie di questa voce ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nCon la particolare infiorescenza elicoidale \u00e8 un'orchidea difficilmente confondibile con altre, a parte l'altra specie dello stesso genere presente in Italia:\nConservazione.\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES). Essendo una pianta igrofila ha bisogno di ambienti paludosi che normalmente vengono bonificati per scopi antropici; i suoi habitat quindi si restringono sempre di pi\u00f9 mettendola a rischio di estinzione. In effetti questa specie \u00e8 iscritta nella lista rossa delle specie a rischio di estinzione: \u201cTutelata dalla convenzione di Washington (2007)\"."}
{"id": "2786288", "revid": "199745", "url": "https://it.wikipedia.org/wiki?curid=2786288", "title": "Viticcini estivi", "text": ""}
{"id": "2786289", "revid": "199745", "url": "https://it.wikipedia.org/wiki?curid=2786289", "title": "Viticcini autunnali", "text": ""}
{"id": "2786290", "revid": "125835471", "url": "https://it.wikipedia.org/wiki?curid=2786290", "title": "Sauber C29", "text": "La Sauber C29 \u00e8 una di vettura di Formula 1 costruita dalla Sauber per partecipare al Campionato mondiale di Formula 1 2010\nContesto.\nL'addio di BMW e il ritorno di Peter Sauber.\nIl 29 luglio 2009 la BMW Sauber annuncia il ritiro dalle competizioni alla fine del campionato 2009: la casa bavarese saluta dunque la massima serie dopo quattro stagioni, nelle quali ha collezionato come miglior risultato solo una vittoria con Robert Kubica nel Gran Premio del Canada 2008 e il secondo posto nel mondiale costruttori nel 2007.\nIl team viene quindi messo in vendita e iscritto dalla FIA come \"team di riserva\", aprendo anche alla possibilit\u00e0 di avere 26 vetture al via nel 2010. In origine, viene ufficializzata il 15 settembre 2009 la cessione della BMW Sauber a una societ\u00e0 svizzera, la \"Qadbak Investments Ltd\", ma la trattativa prende una svolta inaspettata e la BMW decide di vendere invece la squadra al suo proprietario originario: Peter Sauber. \nIl patron della squadra originaria riacquista dunque il team e ne garantisce la presenza al Mondiale, che viene ufficializzata dalla stessa FIA il 3 dicembre 2009, prendendo il posto dell'uscente Toyota..\nA causa di questioni legali, per\u00f2, la squadra mantiene provvisoriamente il nome \"BMW Sauber\" e si iscrive al mondiale come \"BMW Sauber Ferrari\"; inoltre, viene raggiunto un accordo con la Ferrari per la fornitura dei motori che, a differenza di quanto successo in passato, non sono rimarchiati Petronas, in quanto il colosso malese ha terminato l'accordo di sponsorizzazione per accordarsi con la Mercedes, anch'ella rientrante in Formula 1.\nPiloti.\nIl 17 dicembre 2009 il pilota giapponese Kamui Kobayashi, rimasto a piedi dopo l'abbandono della Toyota, con cui ha esordito nelle ultime gare della passata stagione, viene ufficializzato dalla Sauber come pilota titolare per il 2010. Per quanto riguarda il secondo sedile, si sono fatti inizialmente i nomi di Jarno Trulli, anch'egli ex pilota della casa giapponese, e di Giancarlo Fisichella, terzo pilota Ferrari con cui ha avuto modo anche di disputare met\u00e0 della passata stagione al posto dell'infortunato Felipe Massa. A entrambi viene preferito per\u00f2 lo spagnolo Pedro de la Rosa, ex collaudatore McLaren che torna a correre in veste di pilota ufficiale per la prima volta dal Gran Premio del Brasile 2006 \nPresentazione.\nLa Sauber C29, che riprende la vecchia numerazione lasciata a fine 2005, \u00e8 stata presentata il 31 gennaio 2010 sul Circuito Ricardo Tormo, a Valencia.\nLivrea.\nLa vettura presenta una colorazione per lo pi\u00f9 bianca, in cui spicca un'ampia banda nera bordata di rosso, che dal musetto si allunga fino alle pance laterali mentre sul cofano motore \u00e8 presente il solo logo Sauber e in tutto il corpo vettura non sono presenti sponsor. Il 28 febbraio, durante l'ultimo giorno dei test svolti a Barcellona, ha presentato la scritta \"See you in Bahrain March 12-14\" (\"ci vediamo in Bahrain il 12-14 marzo\") sul cofano-motore.\nNelle due gare disputate in Spagna (Barcellona e Valencia) appare sui lati della centina il logo Burger King, mentre a Suzuka quello della Suzuka Planex Group e MJ Co. Ltd.\nCaratteristiche tecniche.\nTelaio e aerodinamica.\nLa monoposto \u00e8 fondamentalmente nata dai progetti gi\u00e0 fatti dalla vecchia BMW Sauber per l'ipotetica vettura 2010, prima di annunciare il ritiro. I tecnici del team elvetico si sono limitati ad adattare il telaio al nuovo motore e cambio.\nA causa di ci\u00f2 vi sono infatti sostanziali somiglianze con la vecchia F1.09, come il muso, rimasto alto e spiovente (ma pi\u00f9 scavato in modo da indirizzare i flussi d'aria sotto la vettura verso il doppio diffusore), l'alettone posteriore, l'ala anteriore e la \"pinna di squalo\", l\"'airscope\" rimane triangolare e sotto di esso sono stati aggiunti due supporti ad ala di gabbiano.\nViene rivisto il disegno delle pance, ora con bocche pi\u00f9 ristrette e meglio adattate alle nuove masse radianti, cos\u00ec come viene rivista anche la lunghezza totale dell'auto, che per regolamento ora ha un serbatoio pi\u00f9 capiente.\nMeccanica.\nLo schema delle sospensioni, sia per la Sauber che per quasi tutte le sue avversarie \u00e8 quello tradizionale, ovvero push-rod anteriore e pull-rod posteriore. Il motore viene fornito dalla Ferrari ed \u00e8 lo stesso montato sulla Ferrari F10, vale a dire il \"Ferrari Tipo 056\", V8 di cilindrata 2.4 dal peso minimo di appena 95 kg. Anche la trasmissione a sette rapporti con comando sequenziale \u00e8 fornita dalla Rossa.\nStagione 2010.\nTest.\nI test, a Valencia, sono iniziati nel miglior modo, col secondo miglior tempo di Pedro de la Rosa, il 1\u00ba febbraio e il 3 febbraio. Anche Kobayashi, utilizzato per i test il giorno 2, \u00e8 stato battuto solo dalla Ferrari di Felipe Massa.\nAnche nella sessione successiva di test, svolti a Jerez, la vettura si \u00e8 ben comportata col miglior tempo fatta segnare da Kobayashi il secondo giorno, e il secondo per de la Rosa il giorno seguente. Nella terza sessione, nuovamente a Jerez, la C29 non riesce pi\u00f9 a far segnare i tempi migliori ma Kobayashi \u00e8 comunque terzo l'ultimo giorno.\nAnche l'ultima sessione di test, svolta a Barcellona, dal 25 al 28 febbraio, ha confermato le buone prestazioni della vettura.\nCampionato.\nTuttavia, la Sauber si rivela essere poco competitiva e soprattutto poco affidabile in tutto l'arco del campionato e i primi problemi iniziano a sorgere gi\u00e0 al debutto, in Bahrain: Sia de la Rosa che Kobayashi non passano infatti la Q2 e in gara si ritirano entrambi per un problema idraulico. In Australia solo de la Rosa termina la gara, risultando l'ultimo a pieni giri e a un minuto dal vincitore, mentre Kobayashi si ritira per un contatto al via; il giapponese migliora poi in qualifica a Sepang, riuscendo ad accedere per la prima volta in carriera alla Q3, ma il motore lo tradisce in gara, mentre de la Rosa, a causa dello stesso problema, non parte nemmeno. \nLa situazione \u00e8 disastrosa: dopo sei gare la Sauber \u00e8 ultima in classifica a pari merito con Virgin, HRT e Lotus, arrivando al traguardo in sole due occasioni e collezionando solo ritiri.\nDal Gran Premio di Turchia in poi, per\u00f2, le cose migliorano: Kobayashi torna in Q3 al sabato, mentre chiude in decima posizione alla domenica con de la Rosa subito dietro, cogliendo finalmente i primi punti stagionali e i primi punti a distanza di 5 anni dall'ultima volta (Gran Premio di Cina 2005). Il nipponico si ripete poi a Valencia e Silverstone dove, seppur non partendo nei primi 10, riesce ad andare a punti con un 7\u00b0 e un 6\u00b0 posto; nel Gran Premio europeo, riesce addirittura anche a condurre buona parte della gara in zona podio e a sopravanzare la Ferrari di Fernando Alonso nel finale.\nDe la Rosa invece riesce ad entrare in Q3 per la prima volta in stagione in Gran Bretagna e si ripete in Ungheria, gara dove riesce anche a chiudere al settimo posto, completando il primo arrivo a punti di entrambe le vetture nella stessa gara e tornando all'appuntamento con i punti iridati quattro anni dopo il Gran Premio del Brasile 2006, quando guidava ancora per la McLaren.\nTuttavia, questo resta l'unico arrivo a punti in stagione e l'ultimo arrivo a punti in Formula 1 per lo spagnolo che, battuto nel confronto diretto da Kobayashi sia in prova che in gara, viene rimpiazzato dal rientrante Nick Heidfeld a partire dal Gran Premio di Singapore: il tedesco ha debuttato nella massima serie con la stessa Sauber nel 2001 ed \u00e8 stato titolare nella ex-BMW nella passata stagione.\nNel finale di stagione, la vettura sembra essere solo una lontana parente di quella lenta e inaffidabile delle prime gara, prova del fatto che Kobayashi, nonostante non accedere mai alla Q3, va nuovamente a punti in Belgio, Giappone, Corea e Brasile, ottenendo 15 punti totali che, sommati ai 6 fatti da Heidfeld in Giappone e Corea, contribuiscono all'ottavo posto finale tra i costruttori a fine 2010"}
{"id": "2786298", "revid": "149466", "url": "https://it.wikipedia.org/wiki?curid=2786298", "title": "Kit\u0101b-i bahriyy\u00e8", "text": ""}
{"id": "2786301", "revid": "287204", "url": "https://it.wikipedia.org/wiki?curid=2786301", "title": "Louis Veuillot", "text": "Biografia.\nCattolico, esordisce come giornalista nella redazione dell'Univers religieux, organo del cattolicesimo francese, divenendo un \"ultramontanista\", cio\u00e8 in riferimento al Papa che si trova oltre i monti delle Alpi. Collabor\u00f2, fra l'altro, al periodico \"Le Crois\u00e9\", fondato da Georges Seigneur ed Ernest Hello.\nRedige nel 1848 una raccolta di suoi articoli nel \"Les libres penseurs\". Convinto sostenitore dell'infallibilit\u00e0 pontificia e del potere temporale del Papa fu oppositore di Charles de Montalembert. Difese l'insegnamento privato religioso in Francia.\nSi rec\u00f2 per la prima volta a Roma il 15 marzo 1838."}
{"id": "2786302", "revid": "1745361", "url": "https://it.wikipedia.org/wiki?curid=2786302", "title": "Un disco per l'estate 1986", "text": "Nel 1986, la manifestazione \"Saint Vincent Estate\", fu ripristinata la competizione solo per la categoria \"Giovani\", destinando ai \"Big\" il ruolo di ospiti fuori gara. \nFu la prima edizione che si apr\u00ec senza il \"patron\" Gianni Ravera, morto pochi giorni prima, e la direzione della macchina organizzativa venne assunta dall'ex discografico Aldo Patriarca, per molti anni braccio destro di Ravera.\nLe due serate iniziali furono condotte da Eleonora Brigliadori, mentre quella finale, trasmessa da Raiuno in eurovisione, venne presentata da Pippo Baudo.\nNonostante il forte impegno organizzativo e la cospicua partecipazione di affermati interpreti italiani e stranieri, la formula della manifestazione non riusc\u00ec ad ottenere il successo sperato, invertendo l'andamento negativo gi\u00e0 assunto negli anni precedenti.\nLe sigle d'apertura e chiusura furono rispettivamente le canzoni \"Kangar\u00f9\" ed \"Accendimi il cuore\", entrambe interpretate da Lorella Cuccarini, che per \"Kangar\u00f9\" realizz\u00f2 anche un'apposita coreografia."}
{"id": "2786304", "revid": "1305772", "url": "https://it.wikipedia.org/wiki?curid=2786304", "title": "McNary", "text": ""}
{"id": "2786305", "revid": "1305772", "url": "https://it.wikipedia.org/wiki?curid=2786305", "title": "Melville", "text": ""}
{"id": "2786312", "revid": "430038", "url": "https://it.wikipedia.org/wiki?curid=2786312", "title": "Cosmogonie", "text": ""}
{"id": "2786316", "revid": "729019", "url": "https://it.wikipedia.org/wiki?curid=2786316", "title": "Shelly Tic CAFE", "text": " \u00e8 uno split album realizzato dalle due band visual kei giapponesi Shelly Trip Realize ed AN CAFE.\n\u00c8 stato inizialmente pubblicato come un singolo in formato DVD contenente unicamente la title track e distribuito durante un live congiunto delle due band l'11 gennaio 2005, per poi essere pubblicato come EP in formato CD ed acquistabile unicamente per posta tramite la rivista \"FOOL'S MATE\" del 20 febbraio dello stesso anno."}
{"id": "2786328", "revid": "1452073", "url": "https://it.wikipedia.org/wiki?curid=2786328", "title": "Metroid Prime Trilogy", "text": "Metroid Prime Trilogy \u00e8 una raccolta di videogiochi appartenenti al genere avventura in prima persona, sviluppato da Retro Studios e pubblicato da Nintendo per la console Wii. \u00c8 la trilogia di \"Metroid Prime\", ' e ' su un unico disco a doppio strato: i primi due, che erano stati inizialmente realizzati per Nintendo GameCube, sono stati aggiornati con molte caratteristiche di \"Metroid Prime 3\". Questo gioco non \u00e8 mai uscito in Giappone in quanto erano gi\u00e0 presenti le versioni New Play Control! per ogni singolo capitolo.\n\u00c8 stato pubblicato nell'America del Nord il 24 agosto 2009, in Europa il 4 settembre 2009 e in Australia il 15 ottobre 2009.\nPanoramica.\nLe versioni aggiornate di \"Prime\" ed \"Echoes\" per Wii, che sono stati pubblicati separatamente in Giappone, nella serie New Play Control!, utilizzano il Wiimote, sistema di controllo introdotto in \"Corruption\".\nAltri aggiornamenti includono tempi di caricamento pi\u00f9 brevi, aggiornamento delle texture, effetti di alterazione visiva e widescreen; inoltre, durante l'avventura, il giocatore guadagna gettoni compiendo determinate missioni, sbloccando elementi in-game, come bozze, brani musicali e contenuti extra. In risposta alle lamentele riguardanti la difficolt\u00e0 durante le battaglie coi boss in \"Metroid Prime 2\", il livello di difficolt\u00e0 di questi incontri \u00e8 stato abbassato."}
{"id": "2786335", "revid": "767487", "url": "https://it.wikipedia.org/wiki?curid=2786335", "title": "Ant\u00f3nio Pacheco", "text": "Carriera.\nClub.\nHa iniziato la propria carriera nel 1985 nel Torralta.\nNel 1986 \u00e8 passato Portimonense.\nSuccessivamente vinto per due volte la Superliga portoghese, nel 1988-1989 e nel 1990-1991 con il Benfica, con cui ha giocato dal 1987 al 1993. Con il club biancorosso ha giocato anche nella Coppa dei Campioni, disputando da titolare le 2 finali perse dai lusitani in Coppa nel 1988 e nel 1990.\nHa lasciato il Benfica nel 1993 per poi trasferirsi ai rivali dello Sporting Lisbona (insieme a Paulo Sousa), dove in 2 stagioni ha giocato poche partite a causa degli infortuni.\nGioca poi una stagione al Belenenses (anch'essa costellata dai problemi fisici), per poi trasferirsi in Italia alla Reggiana, dove si \u00e8 presentato dichiarando che \"era in cerca di rivincite e di avere l'ultima occasione di dimostrare di essere un grande giocatore\"; tuttavia la sua esperienza in Emilia-Romagna non \u00e8 delle migliori, e si ricorda solo per il 22 dicembre 1996, data in cui ha segnato il goal del provvisorio 1-0 nel pareggio per 1-1 contro l'Inter. A fine anno la squadra retrocede da ultima in classifica e Pacheco lascia il club per tornare in patria al Santa Clara.\nTra il 1998 ha militato nell'Atl\u00e9tico CP, nell'Estoril e nuovamente nell'Atl\u00e9tico CP, con cui si \u00e8 ritirato nel 2001.\nNazionale.\nNegli anni '80 ha giocato con le selezioni Under-18 e Under-21 del Portogallo.\nPoi ha giocato 6 partite con la Nazionale maggiore portoghese tra il 1989 e il 1991, debuttando il 15 febbraio 1989 in una sfida di qualificazione a Italia '90 contro il Belgio, e chiudendo la propria carriera con la selezione lusitana il 4 settembre 1991 in amichevole contro l'Austria.\nAllenatore.\nHa allenato l'Atl\u00e9tico CP nel 2001 e la Portimonense nel 2004."}
{"id": "2786351", "revid": "1504506", "url": "https://it.wikipedia.org/wiki?curid=2786351", "title": "Fattore g", "text": ""}
{"id": "2786354", "revid": "235890", "url": "https://it.wikipedia.org/wiki?curid=2786354", "title": "Momento magnetico adimensionale", "text": ""}
{"id": "2786356", "revid": "235890", "url": "https://it.wikipedia.org/wiki?curid=2786356", "title": "G-factor", "text": ""}
{"id": "2786357", "revid": "1568601", "url": "https://it.wikipedia.org/wiki?curid=2786357", "title": "Gua Tempurung", "text": "Gua Tempurung \u00e8 una grotta nei dintorni di Gopeng, localit\u00e0 dello Stato di Perak, in Malaysia. \nMolto nota fra gli speleologi professionisti ed appassionati, misura circa 3,4\u00a0km di lunghezza; \u00e8 una delle grotte pi\u00f9 lunghe della penisola malese. \nAlcune sale e cunicoli pi\u00f9 facilmente visitabili sono stati attrezzati con l'illuminazione elettrica e le passerelle; si possono organizzare una serie di escursioni di diversa lunghezza e grado di difficolt\u00e0. \nUn fiume scorre nella caverna, per un percorso totale di circa 1,6\u00a0km. Vi sono tre sale molto grandi ed alcune spettacolari stalattiti e stalagmiti.\nLe autorit\u00e0 locali hanno preferito sviluppare il turismo in questa zona con l'allestimento di go-kart e piste per l'equitazione, nonostante alla fine degli anni novanta del secolo scorso siano state scoperte alcune specie animali, fra i quali il ragno Liphistius tempurung, che necessiterebbero di protezione."}
{"id": "2786358", "revid": "729019", "url": "https://it.wikipedia.org/wiki?curid=2786358", "title": "Tranvia Fornaci-Treviglio-Caravaggio", "text": "La tranvia Fornaci-Treviglio-Caravaggio era una linea tranviaria interurbana che collegava la frazione di Villa Fornaci di Gessate ai comuni di Treviglio e di Caravaggio tra gli anni ottanta del XIX secolo e gli anni venti del XX.\nNata come linea di raccordo fra due tranvie interurbane, la Lodi-Bergamo e la Milano-Vaprio, nel 1931 la stessa fu riqualificata e tramutata in una diramazione di quest'ultima; venne chiusa nel 1972.\nStoria.\nNel fervore delle costruzioni tranviarie che aveva caratterizzato la provincia di Milano alla fine degli anni settanta del XIX secolo era stata costruita e aperta all'esercizio la linea Milano-Vaprio che giungeva in riva all'Adda.\nLa necessit\u00e0 di trovare un modo per varcare il fiume, dato che Vaprio ai tempi era priva di ponte, creando un collegando tranviario tra la provincia di Milano e quella di Bergamo, spinse il cavalier Ferdinando Pistorius a chiedere la concessione di una linea interurbana che si separasse dalla prima tranvia all'altezza di Fornaci (in seguito Villa Fornaci) per dirigersi a Treviglio scavalcando l'Adda grazie al ponte di Cassano. Presso la cittadina trevigliese, la linea si sarebbe poi congiunta con un'altra tranvia in progetto, la Lodi-Bergamo, la cui concessione era stata rilasciata allo stesso Pistorius.\nPistorius ottenne la concessione il 17 marzo 1880. I lavori furono caratterizzati principalmente dalla risistemazione del ponte di Cassano il quale dovette essere adeguato al transito delle pesanti locomotive a vapore, rinforzando piloni e travate e riducendo la pendenza. La linea fu aperta il 15 agosto dello stesso anno.\nDue anni dopo la linea fu incorporata nella rete della societ\u00e0 Tramvie Interprovinciali di Milano, Bergamo e Cremona, divenuta successivamente nota come Tramvie Interprovinciali Padane (TIP). Il 18 agosto 1882, l'amministrazione provinciale di Bergamo concesse a quest'ultima societ\u00e0 la costruzione e l'esercizio del prolungamento Treviglio-Caravaggio il quale fu attivato l'11 maggio dell'anno seguente. Negli anni successivi, la TIP organizz\u00f2 dei servizi tranviari speciali in direzione di Caravaggio e del suo Santuario nei giorni dell'Assunzione.\nIl tronco Treviglio-Caravaggio fu il primo ad essere soppresso. Il 17 dicembre 1917 fu sospeso il servizio sia passeggeri sia merci, mentre il 2 settembre dell'anno successivo fu ordinato il disarmamento. Due anni dopo fu sospeso anche il servizio sulla Cassano d'Adda-Treviglio, contemporaneamente a quanto avvenne sulla Lodi-Bergamo; tuttavia a seguito delle proteste della popolazione fu riattivato il 15 febbraio 1925.\nSi era nel periodo dell'acquisizione da parte della Societ\u00e0 Trazione Elettrica Lombarda (STEL) di numerose linee interurbane del milanese. Con il Regio Decreto 29 luglio 1926, n. 1565, il Governo italiano approv\u00f2 la convenzione con la quale la societ\u00e0 del gruppo Edison otteneva l'esercizio di alcune linee tranviarie della TIP, tra cui la Villa Fornaci-Treviglio.\nLa riqualificazione della linea prevedeva la sua elettrificazione in corrente continua con tensione da 1200 volt, lo spostamento del tracciato su marciatram e la creazione di una variante che aggirava l'abitato di Inzago. Tuttavia la STEL dispose anche la dismissione del tronco oltre Cassano d'Adda, costruendo un nuovo capolinea all'esterno del paese per favorire l'interscambio con le autolinee sostitutive. Il nuovo tracciato fu aperto il 20 ottobre 1931.\nIl passaggio di gestione all'ATM milanese (1939) non modific\u00f2 le impostazioni infrastrutturali della linea fino agli anni sessanta quando fu coinvolta nel progetto delle linee celeri dell'Adda. Con l'apertura del primo tronco fra piazzale Sire Raul e Gorgonzola (1968) i convogli \"bloccati\" costruiti appositamente dalla municipalizzata per il servizio interurbano giunsero fino a Cassano d'Adda, impegnando la nuova linea fino al deposito gorgonzolese e utilizzando la linea tranviaria per il resto del tracciato.\nIl 4 dicembre 1972 con la \"metropolitanizzazione\" delle linee celeri, ovverosia con l'unificazione di queste nella linea 2 della metropolitana di Milano, l'ATM decise di sopprimere il servizio tranviario tra Gorgonzola e Cassano, sostituendolo con autocorse. La tranvia fu disarmata nella primavera seguente.\nCaratteristiche.\nLa linea era una tranvia interurbana a binario semplice a scartamento ordinario tranviario italiano da 1445 mm.\nLa trazione fu a vapore dall'apertura della tranvia fino al 20 ottobre 1931, quando fu attivata la trazione elettrica a 1200 volt in corrente continua. L'alimentazione della linea fu assicurata dalla sottostazione elettrica del Deposito di Gorgonzola equipaggiata con due gruppi mutatori ognuno con una potenza di 600 kW. La sezione del filo di contatto era di 100\u00a0mm\u00b2, mentre quella della fune portante era di 60\u00a0mm\u00b2.\nPer quanto riguarda l'armamento, il gruppo Pistorius applic\u00f2 rotaie di tipo Vignoles dal peso di 18\u00a0kg/m. Nei centri abitati si adott\u00f2 il sistema di affiancare alla rotaia principale un'altra rotaia Vignoles munita di distanziatori.\nA seguito della riqualificazione della linea da parte della STEL, furono impiegate rotaie Vignoles da 28,3\u00a0kg/m nei tratti extraurbani e rotaie Phoenix da 48,75\u00a0kg/m in quelli urbani.\nPercorso.\nLa linea tranviaria aveva in comune con la Milano-Vaprio un tratto di circa 550 metri, dal raddoppio di Villa Fornaci al bivio dell'attuale Padana Superiore (ex SS 11) con la strada del Brembo (ex SS 525).\nLa tranvia percorreva quindi in sede promiscua la Padana Superiore; il passaggio per Inzago seguiva il percorso della strada \"Postale Veneta\", che divenne poi via Cavour, per proseguire lungo via Roma attraversando diagonalmente la centrale piazza Vittorio Emanuele; una seconda stazione sorgeva a Cassano d'Adda. Scavalcato l'Adda tramite il ponte di Cassano, la tranvia entrava in provincia di Bergamo. Proseguendo lungo l'ex strada statale 11, la linea giungeva a Treviglio presso il quale avveniva la congiunzione con la Lodi-Bergamo.\nLa linea si immetteva lungo l'attuale via Caravaggio per giungere presso l'omonimo comune dove aveva termine (il capolinea si trovava in piazza Locatelli).\nCon la ristrutturazione ad opera della STEL (1931), fu dismesso il tratto successivo a Cassano d'Adda e di conseguenza fu spostato lo scalo terminale all'ingresso di quest'ultimo comune. Fu inoltre evitato il percorso all'interno dell'abitato di Inzago con la costruzione di un tracciato esterno al paese che affiancava l'attuale ex strada statale Padana Superiore. L'intero tracciato restante fu spostato dalla sede promiscua a quella riservata a lato della strada."}
{"id": "2786359", "revid": "38275", "url": "https://it.wikipedia.org/wiki?curid=2786359", "title": "Fiume Weser", "text": ""}
{"id": "2786361", "revid": "1243", "url": "https://it.wikipedia.org/wiki?curid=2786361", "title": "Tranvia Bergamo-Treviglio-Lodi", "text": ""}
{"id": "2786364", "revid": "1243", "url": "https://it.wikipedia.org/wiki?curid=2786364", "title": "Tranvia Lodi-Bergamo", "text": ""}
{"id": "2786365", "revid": "287204", "url": "https://it.wikipedia.org/wiki?curid=2786365", "title": "Secret Crowds", "text": "Secret Crowds \u00e8 il secondo singolo estratto dall'album I-Empire degli Angels &amp; Airwaves.\nL'11 settembre 2007, Secret Crowds \u00e8 stata mandata in radio sull'emittente americana BBC Radio 1 per la prima volta e subito incominci\u00f2 a girare su internet.\nLa versione \"Radio Edit\" del singolo dura poco meno di 4 minuti, mentre la versione presente sull'album \u00e8 lunga 5:02 minuti.\nVideo Musicale.\nIl video musicale and\u00f2 in premi\u00e8re negli USA su MTV2 il 25 febbraio 2008, mentre in Inghilterra su Scuzz TV il 29 marzo.\nIl video musicale \u00e8 basato non sulla versione integrale della canzone, bens\u00ec sulla sua Radio Edit.\nComparse nei Media.\n\"Secret Crowds\" \u00e8 presente nella colonna sonora del videogioco \"Tony Hawk's Proving Ground\" ed \u00e8 anche presente in un episodio della serie televisiva The Hills.\nGli Angels &amp; Airwaves hanno anche fatto una comparsa nella serie televisiva One Tree Hill, in onda anche in Italia, suonando dal vivo proprio Secret Crowds durante l'episodio intitolato \"Even Fairy Tale Characters Would be Jealous\"."}
{"id": "2786367", "revid": "104216", "url": "https://it.wikipedia.org/wiki?curid=2786367", "title": "Cosa vuoi da me?", "text": ""}
{"id": "2786368", "revid": "1243", "url": "https://it.wikipedia.org/wiki?curid=2786368", "title": "Tranvia Bergamo-Lodi", "text": ""}
{"id": "2786386", "revid": "1305772", "url": "https://it.wikipedia.org/wiki?curid=2786386", "title": "Rednal", "text": "Rednal \u00e8 un sobborgo situato a 14,2 chilometri a sud-ovest dalla metropoli Birmingham, nella contea di West Midlands, in Inghilterra.\nVi sono approssimativamente 2000 abitanti.\nStoria.\nLe prime testimonianze di persone vissute in zona risalgono all'et\u00e0 della pietra, quando un uomo del neolitico perse una punta di freccia di selce. La punta della freccia \u00e8 a forma di foglia e risale certamente a pi\u00f9 di 4000 anni fa. Tutti i ritrovamenti di questo genere sono in mostra presso il Museo di Birmingham.\nI Romani costruirono una strada nei pressi del paese, la quale sarebbe stata utilizzata per il trasporto del sale e altri beni per gli accampamenti romani a Worcester e Metchley, vicino a dove si trova l'attuale Birmingham Queen Elizabeth Hospital. Sarebbe stato utilizzata anche come un percorso militare da parte dei soldati romani. Nel 1963 una moneta romana \u00e8 stata trovata nei pressi del Rednal Hill School da Janet e Stephen Harris. La moneta \u00e8 stata coniata durante il regno dell'imperatore Antonino Pio che govern\u00f2 sul territorio romano e britannico dal 138 al 161. La piccola moneta \u00e8 stata creata in ottone e il suo valore dovrebbe essere pari a circa il prezzo di una pagnotta di pane.\nRednal era conosciuta con il nome anglosassone \"Wreodan Healh\", il cui significato \u00e8 \"macchia inglese\". Il nome \u00e8 stato menzionato su fonti scritte risalenti fino all'849.\nNel 1917 la societ\u00e0 Austin Aero costru\u00ec un aeroporto vicino a Rednal, proprio sul lato opposto della strada Lickey e a nord-est del Cofton Hackett Park. L'aeroporto \u00e8 stato utilizzato per i voli aerei dalla fabbrica di aeromobili Cofton Hackett. Tra il 1939 e il 1945 la fabbrica ha prodotto principalmente Hawker Hurricane e Short S.29 Stirling.\nIn preparazione per la Seconda Guerra Mondiale, sono stati scavati a fianco Rednal dei profondi rifugi, nel 1936, capienti fino a 15000 persone. I rifugi erano grandi abbastanza da far entrare autocarri da 3 tonnellate. Sono stati principalmente destinati ad essere utilizzati come rifugi antiaerei, anche se vi sono state installate alcune macchine utensili, consentendo, in tal modo, di continuare a lavorare.\nGeografia.\n\u00c8 situato in un triangolo formato a nord e nord-ovest da Rubery e il Bristol Road sud, a sud-est dall'ex fabbrica di auto MG Rover e, a sud, dalle colline di Lickey e dal Cofton Hackett Park.\nL'area collinare \u00e8 di rilevante interesse geologico a causa dell'et\u00e0 e la gamma delle rocce. La sequenza stratigrafica, che \u00e8 alla base per la peculiarit\u00e0 del territorio, del paesaggio e degli habitat, comprende:\nEducazione.\nScuola primaria.\nLa maggior parte dei bambini pi\u00f9 piccoli frequentano la \"Rednal Hill Junior/Infantil School\" della contrada Irwin o la vicina \"Lickey Hills Primary School\" in via Old Birmingham, con un corpo docente di 40 insegnanti. La scuola fornisce nursery e servizi primari per i circa 440 bambini di et\u00e0 compresa tra i 3 e gli 11 anni.\nScuola secondaria.\nNon esiste una scuola secondaria a Rednal, quindi la maggior parte dei bambini di et\u00e0 superiore frequenta o la \"Colmers Farm School and Sport College\" o \"la Waseley Hills High School\", nella vicina Rubery. La \"Waseley Hills High School\" ha circa 970 alunni tra cui 123 \u00e8 nella fase \"sixt form college\"."}
{"id": "2786390", "revid": "226458", "url": "https://it.wikipedia.org/wiki?curid=2786390", "title": "Giacomo Pasqual", "text": "Biografia.\nGiacomo Antonio Pasqual, nato a Falletti frazione di Sagliano, nel 1799 si arruol\u00f2 in qualit\u00e0 di soldato-minatore nell'esercito del Regno di Sardegna, esattamente come il celebre concittadino Pietro Micca qualche decennio prima, e venne destinato in un primo momento al presidio della Cittadella di Torino. \nArruolato dall'esercito di Napoleone, che, nel frattempo aveva allargato la sua egemonia anche sul Piemonte con la nascita della Repubblica Subalpina, Giacomo Pasqual venne inviato a combattere nella Guerra d'indipendenza spagnola dove partecip\u00f2 all'assedio di Saragozza.\nNel 1813 Giacomo Pasqual fu incaricato di dirigere la difesa del Forte di Monzon in Aragona assediato dagli Spagnoli. Con soli cento soldati a disposizione, Pasqual resistette per quattro mesi all'assedio di circa tremila soldati spagnoli meglio equipaggiati dando pi\u00f9 volte prova di grande eroismo; soprannominato per questo \"Saint Jacques\" dai francesi, nel 1823 fu insignito della prestigiosa Legion d\u2019onore. Giacomo Antonio Pasqual mor\u00ec lo stesso anno a Grenoble."}
{"id": "2786393", "revid": "599013", "url": "https://it.wikipedia.org/wiki?curid=2786393", "title": "Pasqual", "text": ""}
{"id": "2786409", "revid": "228587", "url": "https://it.wikipedia.org/wiki?curid=2786409", "title": "Anna Cristina di Sulzbach", "text": "Biografia.\nAnna Cristina Luisa del Palatinato-Sulzbach era figlia del conte palatino Teodoro Eustachio del Palatinato-Sulzbach (1659-1733), membro della casata dei Wittelsbach, e di Maria Eleonora d'Assia-Rotenburg (1675-1720), figlia del langravio Guglielmo, Langravio d'Assia-Rotenburg. Anna Cristina, inoltre, era nipote del langravio Ernesto Leopoldo d'Assia-Rotenburg e prima cugina di Polissena Cristina d'Assia-Rotenburg (futura moglie di Carlo Emanuele III), di Carolina d'Assia-Rotenburg e di Cristina Enrichetta d'Assia-Rotenburg, principessa di Carignano. I genitori di Anna Cristina si sposarono nel 1692 e lei fu l'ottava figlia della coppia.\nIl 15 marzo 1722, a Vercelli, Anna Cristina spos\u00f2 Carlo Emanuele di Savoia, allora principe di Piemonte (poi re di Sardegna col nome di Carlo Emanuele III), figlio secondogenito di Vittorio Amedeo II di Savoia e di Anna Maria di Borbone-Orl\u00e9ans ed erede apparente al trono sabaudo dopo la morte nel 1715 del fratello maggiore Vittorio Amedeo.\nL'anno successivo al matrimonio diede alla luce un figlio, al quale venne imposto il titolo di duca d'Aosta, ma, a seguito di complicazioni nel parto, mor\u00ec alcuni giorni dopo, il 12 marzo 1723, a Torino, all'et\u00e0 di 19 anni. La sua salma venne sepolta nella basilica di Superga, a Torino. Essendo morta prima dell'ascesa al trono del marito, non divenne regina di Sardegna. Dopo due anni, nel 1725, mor\u00ec anche il suo unico figlio.\nDiscendenza.\nAnna Cristina e Carlo Emanuele ebbero un figlio:"}
{"id": "2786413", "revid": "1842072", "url": "https://it.wikipedia.org/wiki?curid=2786413", "title": "Esame di Stato conclusivo del corso di studio di istruzione secondaria superiore", "text": ""}
{"id": "2786416", "revid": "22475", "url": "https://it.wikipedia.org/wiki?curid=2786416", "title": "R\u00fcdershausen", "text": "R\u00fcdershausen \u00e8 un comune di 914 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6) ed \u00e8 parte della comunit\u00e0 amministrativa (\"Samtgemeinde\") di Gieboldehausen."}
{"id": "2786417", "revid": "1543377", "url": "https://it.wikipedia.org/wiki?curid=2786417", "title": "Wollbrandshausen", "text": "Wollbrandshausen \u00e8 un comune di 627 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6) ed \u00e8 parte della comunit\u00e0 amministrativa (\"Samtgemeinde\") di Gieboldehausen."}
{"id": "2786420", "revid": "1305772", "url": "https://it.wikipedia.org/wiki?curid=2786420", "title": "Ucuetis", "text": "Ucuetis era una divinit\u00e0 gallica con alcune attribuzioni del dio Vulcano, protettore della corporazione dei fabbri. Nel sito di Alesia \u00e8 stato rinvenuto un grande tempio dedicato ad \"Ucuetis\", posto ai limiti della zona pubblica della citt\u00e0 gallo - romana e in posizione dominante la vallata sottostante. La grandezza, la posizione e anche la finezza architettonica della costruzione, una delle meglio conservate del sito, fanno ritenere che il dio occupasse una posto rilevante nell'Olimpo gallico. Nel museo della cittadina una lapide di marmo con una delle pi\u00f9 lunghe iscrizioni in lingua celtica pervenuteci invoca il nome del dio."}
{"id": "2786422", "revid": "1568601", "url": "https://it.wikipedia.org/wiki?curid=2786422", "title": "Gua Kanthan", "text": "Gua Kanthan \u00e8 una grotta posta 39\u00a0km a nord di Gua Tempurung, nei dintorni di Ipoh, localit\u00e0 dello Stato di Perak, in Malaysia. Nota soprattutto fra gli speleologi dilettanti, misura circa 500 metri di lunghezza e 40 metri di altezza.\nHa un ingresso molto vasto, piuttosto in alto sulla collina omonima, per poi scendere in un passaggio ristretto che conduce ad una sala di grandi dimensioni che ha un'apertura in alto che consente il passaggio spettacolare di un raggio di sole verso il centro della sala.\nQuesta a poco a poco si restringe e porta ad un'uscita. Un fiume che in passato ha scanalato in meandri il fondo della caverna, oggi \u00e8 pressoch\u00e9 stagnante.\nIn vari punti della caverna, nel 1997, sono stati rinvenuti esemplari della nuova specie Liphistius kanthan, ragno dei Mesothelae, noto solo in questa grotta. Nonostante l'intera zona sia sotto contratto per l'estrazione mineraria, al 2004 la collina al cui interno c'\u00e8 la grotta non \u00e8 stata interessata da lavori di scavo."}
{"id": "2786423", "revid": "1543377", "url": "https://it.wikipedia.org/wiki?curid=2786423", "title": "Wollershausen", "text": "Wollershausen \u00e8 un comune mercato di 478 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6) ed \u00e8 parte della comunit\u00e0 amministrativa (\"Samtgemeinde\") di Gieboldehausen."}
{"id": "2786426", "revid": "1632387", "url": "https://it.wikipedia.org/wiki?curid=2786426", "title": "Parata del Pride", "text": "La parata del Pride (letteralmente \"parata dell'orgoglio\"), precedentemente nota come Gay Pride o marcia dell'orgoglio omosessuale e ad oggi chiamata preferibilmente solo Pride, \u00e8 una manifestazione pubblica aperta a tutti (indipendentemente dall'orientamento sessuale e dall\u2019identit\u00e0 di genere) per celebrare l'accettazione sociale e l'auto-accettazione delle persone lesbiche, gay, bisessuali, transgender, non-binarie e queer, dei relativi diritti civili e legali e pi\u00f9 in generale l'orgoglio gay. La manifestazione spesso serve anche per rivendicare diritti localmente non ancora acquisiti come il matrimonio tra persone dello stesso sesso o legislazioni meno discriminatorie, pi\u00f9 inclusive o tutelative delle persone LGBTQ+. Questo tipo di evento si svolge in moltissime nazioni del mondo, nella maggior parte dei casi con cadenza annuale e nel periodo del mese di giugno per commemorare i moti di Stonewall avvenuti a New York, momento di svolta epocale per quanto riguarda il movimento LGBTQ+ moderno.\nNel 2019, la parata di New York che celebrava il 50\u00ba anniversario dei moti di Stonewall \u00e8 risultata essere il pride pi\u00f9 numeroso di sempre, con cinque milioni di partecipanti nella sola Manhattan.\nAntecedenti.\nNel 1965, nei primissimi tempi dei movimenti per i diritti delle persone omosessuali, la notizia che a Cuba venivano allestiti campi di lavoro forzato a cui erano destinati gli omosessuali ispir\u00f2 l'organizzazione di proteste presso la sede delle Nazioni Unite e di fronte alla Casa Bianca.\nNelle prime ore del mattino di sabato 28 giugno 1969, a New York, nel Greenwich Village di Lower Manhattan, scoppiarono dei violenti disordini in seguito all'ennesimo raid della polizia in un bar frequentato da omosessuali e transgender, lo Stonewall Inn di Christopher Street. L'eco suscitata da quella ribellione diede forza al movimento LGBT che inizi\u00f2 da allora ad acquisire maggiore visibilit\u00e0 e peso politico-sociale, rivendicando e spesso ottenendo maggiori diritti e maggiore rispetto.\nLe prime parate.\nA Chicago il 27 giugno 1970, ultimo sabato del mese, l'associazione Chicago Gay Liberation organizz\u00f2 una marcia che da Washington Square Park (\"Bughouse Square\") doveva arrivare fino alla Water Tower in corrispondenza della Michigan Avenue ma che si prolung\u00f2 spontaneamente fino al Richard J. Daley Center. La data venne scelta sia perch\u00e9 i moti di Stonewall dell'anno precedente erano avvenuti l'ultimo sabato del mese sia perch\u00e9 si voleva che la manifestazione fosse il pi\u00f9 possibile visibile grazie all'alta affluenza del pubblico ai negozi di Michigan Avenue nella giornata del sabato. Anche le parate successive di Chicago si sono svolte l'ultimo sabato di giugno, data che venne poi scelta per la manifestazione anche in molte altre localit\u00e0.\nIl 28 giugno 1970 in California si svolsero due manifestazioni in forma di marcia, una a Los Angeles e l'altra a San Francisco.. Nel timore di non ottenere il permesso da parte delle autorit\u00e0 di polizia, gli organizzatori della marcia di Los Angeles scelsero un nome volutamente ambiguo, \"Christopher Street West\" e l'allora capo della polizia di Los Angeles, Edward M. Davis, rispose inizialmente che \"per quanto mi riguarda, concedere il permesso di marciare a un gruppo di omosessuali sarebbe come concederlo a un gruppo di ladri e rapinatori\". La commissione di polizia concesse il permesso malvolentieri e comunque dietro la richiesta di un pagamento di oltre di dollari. Dopo che l'American Civil Liberties Union protest\u00f2 ufficialmente, la polizia ritir\u00f2 tutte le condizioni salvo chiedere un contributo di dollari per il servizio di sicurezza da parte dei poliziotti. Anche quest'ultima richiesta venne alla fine ritirata dopo che la Corte Suprema della California ordin\u00f2 alla polizia di concedere il permesso senza condizioni e di fornire la protezione ai manifestanti \"come avrebbe fatto per qualsiasi altro gruppo\", invocando il principio costituzionale della libert\u00e0 di espressione. I rischi di disordini erano elevati, dato che uno degli organizzatori continu\u00f2 a ricevere minacce di morte fino al giorno stesso della manifestazione, tuttavia tutto si svolse in modo pacifico: i manifestanti si ritrovarono in McCadden Place di Hollywood e poi marciarono fino all'Hollywood Boulevard. La rivista LGBT \"The Advocate\" riport\u00f2 che \"oltre 1000 tra omosessuali e loro amici hanno dato vita non a una semplice marcia di protesta ma a una vera e propria parata lungo l'Hollywood Boulevard.\"\nSempre il 28 giugno 1970, i gruppi attivisti di New York organizzarono la loro parata, denominata \"Christopher Street Liberation Day\" in esplicita celebrazione dei moti di Stonewall dell'anno precedente. Il 2 novembre 1969, con una risoluzione durante l'incontro della Eastern Regional Conference of Homophile Organizations (ERCHO) a Philadelphia, gli attivisti Craig Rodwell, il suo compagno Fred Sargeant, Ellen Broidy e Linda Rhodes proposero l'idea della prima parata gay a New York::\nLa proposta della marcia ebbe il voto favorevole di tutti i partecipanti alla riunione con l'eccezione della Mattachine Society di New York, che si astenne. Al meeting erano presenti anche membri del Gay Liberation Front (GLF) come ospiti del gruppo di Rodwell, l'Homophile Youth Movement in Neighborhoods (HYMN).\nL'organizzazione della marcia di New York inizi\u00f2 a gennaio 1970 e con fatica perch\u00e9 alcune delle associazioni gay cittadine pi\u00f9 importanti, come la Gay Activists Alliance (GAA), opponevano difficolt\u00e0 per mandare i loro rappresentanti e la Mattachine Society continuava ad avere una posizione scettica. Fu fondato un comitato organizzatore, guidato da Craig Rodwell, Fred Sargeant, Ellen Broidy, il britannico Michael Brown (in seguito deputato conservatore al parlamento del Regno Unito), Marty Nixon e Foster Gunnison, che si occup\u00f2 di trovare i finanziamenti necessari. Nella convinzione che una giornata festiva avrebbe attirato pi\u00f9 partecipanti, il comitato fiss\u00f2 la data per la parata al 28 giugno 1970, una domenica.. Quando nell'aprile 1970 Michael Kotis divenne presidente di Mattachine al posto di Dirk Leitsch, termin\u00f2 anche ogni residua opposizione alla marcia da parte di questa associazione.\nFacevano parte del comitato organizzatore anche Judy Miller, Jack Waluska, Steve Gerrie e soprattutto Brenda Howard, una donna bisessuale, che ebbe un ruolo decisivo nel lavoro di coordinamento e preparazione, tanto da essere considerata \"la madre del Pride\". In merito al ruolo di Brenda Howard, l'attivista bisessuale Tom Limoncelli dichiar\u00f2 in seguito \"se qualcuno vi chiede perch\u00e9 esiste la marcia dell'orgoglio omosessuale o perch\u00e9 giugno \u00e8 il mese del Pride, ditegli che \u00e8 perch\u00e9 una donna bisessuale di nome Brenda Howard pensava che cos\u00ec dovesse essere\".\nLe prime marce erano sia serie che a carattere festoso e servirono da ispirazione al sempre pi\u00f9 ampio movimento degli attivisti; furono ripetute negli anni a seguire e ogni anno si svolsero in un numero di citt\u00e0 del mondo crescente. Ad Atlanta e New York le marce erano chiamate \"Marce di liberazione gay\" (\"Gay Liberation Marches\") e il giorno del loro svolgimento \"Giorno di liberazione gay\" (\"Gay Liberation Day\"); a Los Angeles e San Francisco divennero note come \"Marce della libert\u00e0 gay\" (\"Gay Freedom Marches\") e il giorno di svolgimento come \"giornata della libert\u00e0 gay (\"Gay Freedom Day\"). Questi nomi si diffusero via via che altre citt\u00e0, comprese quelle di minori dimensioni, iniziarono ad avere le loro manifestazioni. L'ideologia alla base delle parate \u00e8 una critica alla logica che stabilisce cosa sia \"eteronormativo\" e \"normale\" o \"giusto\" e pertanto considera come atto di dissidenza sociale qualsiasi azione che appaia come \"omosessuale\". La parata rompe questo schema esibendo la cultura queer apertamente nella societ\u00e0. Le marce e le parate si diffusero in tutto il mondo: a Londra il primo \"gay pride rally\" si svolse il 1\u00ba luglio 1972, a tre anni di distanza dai moti di Stonewall.\nDurante gli anni ottanta avvenne un cambiamento culturale nel movimento gay: i comitati organizzatori vennero diretti da attivisti meno radicali che eliminarono dal nome termini come \"liberazione gay\" e \"libert\u00e0 gay\" sostituendoli con \"Gay Pride\", \"orgoglio gay\".\nDescrizione.\nMolti pride mantengono tuttora il loro carattere originario di manifestazione politica e di attivismo, soprattutto nelle nazioni meno aperte nei confronti dell'omosessualit\u00e0. In generale, il carattere dell'evento dipende notevolmente dal contesto politico, economico e religioso delle varie localit\u00e0. Nelle citt\u00e0 pi\u00f9 aperte all'accettazione, il corteo assume un carattere festivo e colorato e l'aspetto politico rimane ancorato al concetto di celebrazione. I cortei pi\u00f9 grandi prevedono carri, ballerini, \"drag queen\" e musiche ad alto volume; tuttavia anche questi cortei normalmente includono elementi politici ed educativi, come per esempio la partecipazione di politici locali e di associazioni pro-diritti LGBTQ+ di vario tipo; in alcune realt\u00e0 partecipano anche rappresentanti di confessioni religiose \"gay friendly\" come la Metropolitan Community Church, la Chiesa unita di Cristo e le chiese unitariane universaliste, associazioni di genitori di figli LGBT e associazioni di dipendenti LGBT di grandi aziende.\nAnche i cortei dal tono pi\u00f9 festoso mantengono momenti dedicati al ricordo delle vittime dell'AIDS e della violenza omofoba. Gli eventi pi\u00f9 importanti sono finanziati dalle istituzioni pubbliche e da sponsor privati e in alcuni casi promosse come attrazione turistica delle citt\u00e0 ospitanti. In alcune nazioni questi eventi vengono chiamati anche \"Pride Festival\" e si svolgono in parchi pubblici o aree pedonalizzate delle citt\u00e0, con tanto di chioschi informativi, concerti musicali, ristoranti e bar all'aperto, concorsi ed eventi sportivi. La linea di demarcazione tra spettatori e partecipanti in alcuni casi non \u00e8 netta, mentre lo diviene chiaramente nei casi in cui compaiono episodi di ostilit\u00e0.\nSebbene ai moti di Stonewall e agli avvenimenti successivi parteciparono a pieno titolo donne lesbiche e persone transgender e bisessuali, oltre che omosessuali maschi di ogni colore e provenienza sociale, storicamente questi eventi vennero chiamati \"gay\", termine che all'epoca esprimeva in senso generale tutto l'intero spettro che costituisce la comunit\u00e0 LGBTQ+.\nA cavallo tra gli anni settanta e gli anni ottanta, con il cambio generazionale e la progressiva scomparsa o disimpegno dei partecipanti diretti ai moti di Stonewall e degli organizzatori dei primi eventi, avvenne anche un cambio nel linguaggio, con l'introduzione di terminologie pi\u00f9 precise e inclusive, che talvolta provocarono resistenza soprattutto tra le comunit\u00e0 meno informate sugli eventi storici, e cambiamenti nel nome delle manifestazioni, qualificate prima come \"gay e lesbica\" e infine LGBTQ+ o semplicemente \"Pride\".\nPrincipali eventi nel mondo.\nAfrica.\nMauritius.\nA partire dal giugno 2006, nella citt\u00e0 di Rose Hill si svolge la Rainbow Parade Mauritius, organizzata dal Collectif Arc-en-Ciel, un'associazione non governativa LGBTI di Mauritius, in collaborazione con altri gruppi non governativi locali.\nSudafrica.\nLa prima parata del pride in Sudafrica si svolse a Johannesburg il 13 ottobre 1990, verso la fine dell'apartheid e fu il prime evento di questo tipo su tutto il continente africano. La Sezione Nove della Costituzione del Sudafrica del 1996 stabilisce i principi di uguaglianza di fronte alla legge e di libert\u00e0 da qualsiasi discriminazione anche sulla base dell'orientamento sessuale.\nIl comitato organizzatore dello Joburg Pride del 2013 si spacc\u00f2 in seguito a un conflitto interno sulla questione se l'evento dovesse continuare a mantenere un significato politico. A maggio 2013 venne costituito un nuovo comitato alternativo con l'obiettivo di organizzare un \"Pride del popolo\" che era \"inteso come un movimento inclusivo ed esplicitamente politico per la giustizia sociale\". \nNell'area di Johannesburg si svolgono ogni anno pride a Soweto (Soweto Pride) e a KwaThema (eKurhuleni Pride) una cittadina dell'Rand orientale. Altri pride si svolgono a Citt\u00e0 del Capo (Cape Town Pride e Khumbulani Pride), a Durban, a Port Elizabeth (Nelson Mandela Bay Pride) e a Polokwane nel Limpopo (Limpopo Pride).\nUganda.\nIl primo pride in Uganda ebbe luogo ad Entebbe nell'agosto 2012, come atto di protesta contro il trattamento riservato dal governo ai cittadini LGBTQ+ e contro il tentativo del parlamento ugandese di approvare una durissima legge sulla sodomia, nota al pubblico come \"Kill the gays bill\" (\"legge ammazza-gay\") che prevedeva in prima stesura la pena di morte e in lettura definitiva l'ergastolo per \"omosessualit\u00e0 aggravata\". Un secondo pride si svolse sempre a Entebbe il successivo agosto 2013. La legge venne comunque promulgata nel dicembre 2013 ma il 1\u00ba agosto 2014 venne dichiarata invalida dalla Corte costituzionale dell'Uganda sulla base di considerazioni tecniche e procedurali. Il 9 agosto 2014 si svolse un terzo pride ad Entebbe nonostante l'intenzione del governo (poi ritirata) di appellarsi contro la sentenza della Corte e di reintrodurre la legge e nonostante l'omosessualit\u00e0 rimanesse illegale.\nAsia.\nCorea del Sud.\nNella Corea del Sud i \"Festival della cultura queer\" consistono in parate ed altri eventi LGBT correlati, come festival del film. Al 2020 sono attivi otto festival della cultura queer a Seul (dal 2000), Daegu (dal 2009), Busan (dal 2017), Jeju (dal 2017), Jeonju (dal 2018), Gwangju (dal 2018) e Incheon (dal 2008).\nFilippine.\nIl primo pride nelle Filippine si svolse il 26 giugno 1994 a Quezon City per commemorare il 25\u00ba anniversario dei moti di Stonewall. Il corteo, organizzato dall'associazione LGBT ProGay e dalla Metropolitan Community Church di Manila, sfil\u00f2 da Quezon Avenue fino al Quezon City Memorial Circle, dove si tenne anche una messa e vennero espressi messaggi di solidariet\u00e0 da parte di varie associazioni e singole persone.\nNel 1996, 1997 e 1998 la Reachout AIDS Foundation organizz\u00f2 altri cortei a Malate, Manila. Nel 1998 una marcia dell'orgoglio gay e lesbico entr\u00f2 a far parte delle celebrazioni ufficiali previste per i festeggiamenti del centenario della creazione della Repubblica delle Filippine. La sfilata culmin\u00f2 con la partecipazione dell'allora presidente Joseph Estrada che si un\u00ec al corteo al Luneta Park di Manila.\nNel 1999 venne costituita la Task Force Pride Philippines (TFP), una rete di associazioni e persone LGBT o vicine alla causa LGBT, che da allora organizza la marcia dell'orgoglio di Manila. Nel 2003 fu presa la decisione di spostare la data di svolgimento da giugno a dicembre in modo da coincidere con la giornata mondiale contro l'AIDS (1\u00ba dicembre), la giornata nazionale delle lesbiche (8 dicembre) e la giornata mondiale dei diritti umani (10 dicembre).\nIl 10 dicembre 2005 a Manila si svolse la prima marcia della libert\u00e0 LGBT; preoccupati per la situazione contingente di crisi economica e politica e delle conseguenze minacce alle libert\u00e0 individuali, comprese quelle legate alle minoranze sessuali, uno degli obiettivi della manifestazione era sollecitare una serie di cambiamenti strutturali al sistema sociale.\nAl 21\u00ba pride di Metro Manila del 25 luglio 2015 hanno partecipato persone.\nAll'edizione nazionale del 2018 del Metro Manila Pride March and Festival, aperta il 30 giugno al Marikina Sports Complex col tema #RiseUpTogether, parteciparono almeno persone, con un incremento del 225% rispetto all'anno precedente, risultando cos\u00ec il pride pi\u00f9 grande del Sud-est asiatico fino a quel momento.\nGiappone.\nLa prima parata del pride in Giappone si svolse a Tokyo il 28 agosto 1994 (il nome \"parata del pride\" venne adottato solo nel 2007). Nel 2005 venne costituita un'istituzione amministrativa, la Tokyo Pride, con il compito di garantire lo svolgimento annuale della manifestazione. Il numero dei partecipanti \u00e8 cresciuto dalle persone nel 2000 fino a stabilizzarsi attorno alle persone nel 2010. Per mobilitare un maggior numero di persone, soprattutto i giovani, gli organizzatori invitano spesso personaggi famosi e puntano a presentare un'immagine molto positiva dell'evento.\nAltre citt\u00e0 sedi di pride in Giappone sono Sapporo (con il nome di \"Marcia arcobaleno\") dal 1996 al 1999 e dal 2001 al 2012; Kobe dal 2006; Hakata dal 2007.\nHong Kong.\nLa prima parata del pride a Hong Kong si svolse il 16 maggio 2005 sotto lo slogan \"Trasforma la paura in amore\" (\"Turn Fear into Love\"), auspicando l'accettazione e l'attenzione reciproca tra i generi e le minoranze sessuali in un contesto sociale diversificato e amichevole.\nIl pride di Hong Kong Pride del 2008 super\u00f2 i mille partecipanti, divenendo cos\u00ec il secondo pride pi\u00f9 partecipato dell'Asia orientale dopo quello di Taipei. Nel 2013 vi furono oltre partecipanti. Il pride si \u00e8 svolto sempre ogni anno, con l'eccezione del 2010 quando fu annullato per carenza di fondi.\nAl pride del 2018 si raggiunse la cifra record di partecipanti e durante l'evento la polizia arrest\u00f2 un manifestante con l'accusa di atti contrari alla pubblica decenza.\nIndia.\nIl 29 giugno 2008 si svolsero quattro eventi coordinati a Delhi, Bangalore, Pondicherry e Kolkata, con una partecipazione complessiva di 2200 persone. Per tutte queste citt\u00e0 si tratt\u00f2 del primo evento di questo tipo, con l'eccezione di Kolkata dove c'era stato un precedente nel 1999, il primo in assoluto nel sud-est asiatico divenuto poi un evento annuale regolare a partire dal 2003. Le parate furono considerate un successo, dato che nessun gruppo di destra attacc\u00f2 o protest\u00f2 contro il loro svolgimento, nonostante il partito di opposizione BJP avesse espresso il suo dissenso rispetto al concetto stesso di parata del pride. \nIl 30 giugno 2008 l'allora primo ministro Manmohan Singh lanci\u00f2 un appello a una maggior tolleranza sociale nei confronti dell'omosessualit\u00e0 durante un evento collegato all'AIDS. Il 16 agosto 2008 (giorno successivo al giorno dell'indipendenza dell'India), la comunit\u00e0 omosessuale di Mumbai tenne il suo primo pride ufficiale (in passato c'erano stati altri pride di tipo informale) per chiedere una revisione delle leggi statali contro l'omosessualit\u00e0. Il 2 luglio 2009 l'alta corte della capitale indiana, Delhi, sentenzi\u00f2 che i rapporti omosessuali tra adulti consenzienti non costituiscono un atto criminale tuttavia la Corte Suprema nel 2013, su pressione di potenti gruppi religiosi e conservatori, ribalt\u00f2 tale decisione ristabilendo la criminalizzazione dell'omosessualit\u00e0. \nParate del pride si sono svolte anche in alcune citt\u00e0 indiane pi\u00f9 piccole come Nagpur, Madurai, Bhubaneswar e Thrissur. La partecipazione ai pride \u00e8 cresciuta in modo significativo a partire dal 2008: nel 2010 sono state stimate persone a Delhi e a Bangalore.\nIsraele.\nDal 1993 Tel Aviv ospita una parata del pride annuale che attira oltre partecipanti, rendendolo cos\u00ec l'evento LGBT con la pi\u00f9 ampia partecipazione di tutta l'Asia Nella settimana dell'11 giugno 2010 si svolsero tre parate; quella principale, parzialmente finanziata dal comune, fu uno degli eventi pi\u00f9 grandi di Israele, contando oltre partecipanti.\nIl 20 giugno 2005 si \u00e8 svolto il quarto pride a Gerusalemme; la forte presenza di entit\u00e0 religiose ha sempre costituito un ostacolo: inizialmente, il pride era proibito da un'ordinanza municipale poi annullata. Molti capi religiosi musulmani, ebrei e cristiani in una rara convergenza hanno chiesto al governo municipale di revocare il permesso per i pride. Sempre a Gerusalemme era previsto un secondo pride, a carattere internazionale, per l'estate 2005 ma fu poi rimandato al 2006 a causa prima delle tensioni causate dal piano di disimpegno unilaterale israeliano e poi per la guerra del Libano. Fissato finalmente per il 10 novembre 2006, suscit\u00f2 un'ondata di proteste da parte degli ultraconservatori religiosi e la polizia israeliana firm\u00f2 una petizione per la sua cancellazione a causa della forte opposizione; si raggiunse una soluzione di compromesso trasformando l'evento in un'assemblea all'interno dello stadio dell'Universit\u00e0 Ebraica di Gerusalemme.\nIl 21 giugno 2007 l'organizzazione LGBT Jerusalem Open House riusc\u00ec apparentemente a poter organizzare un pride nel centro di Gerusalemme dopo che la polizia concesse di impiegare migliaia di agenti a protezione della zona; anche questo evento per\u00f2 venne alla fine cancellato in seguito a uno sciopero dei vigili del fuoco, legato a tutt'altri motivi, che imped\u00ec la conclusione dell'iter di concessione dei permessi. L'evento venne rimandato di nuovo anche nel 2014 a causa dell'Operazione Margine di protezione nella striscia di Gaza.\nNepal.\nLa parata principale del pride del Nepal si svolge ogni anno il 29 giugno. Altre parate sono organizzate dalle associazioni LGBT Blue Diamond Society e Mitini Nepal. Alter associazioni giovanili organizzano una parata indirizzata principalmente ai pi\u00f9 giovani utilizzando terminologie pi\u00f9 ampie come queer e MOGAI. L'evento Gai Jatra organizzato dalla Blue Diamond Society nella valle di Kathmandu tecnicamente non viene considerato una parata del pride. Mitini Nepal organizza una parata il 14 febbraio e una parata Queer e Transgender in occasione della giornata internazionale della donna.\nTaiwan.\nTaipei ospita una parata annuale del Pride Parade in ottobre. La prima edizione si svolse il 1\u00ba novembre 2003 con circa partecipanti; nel 2008 la partecipazione raggiunse le persone e a partire da quell'anno il numero dei partecipanti aument\u00f2 rapimento e nel 2010, nonostante le condizioni atmosferiche avverse, il corteo contava oltre persone. La 17\u00aa edizione del 2019 \u00e8 stata la prima svoltasi dopo l'approvazione della legge sul matrimonio tra persone dello stesso sesso e ha visto la partecipazione di oltre persone, divenendo cos\u00ec l'evento pride pi\u00f9 grande del Sud-est asiatico.\nA Taiwan il pride si svolge anche nelle citt\u00e0 di Kaohsiung, Taichung, Tainan, Yilan, Hsinchu e nella zona orientale.\nTimor Est.\nLa prima marcia del pride a Timor Est ebbe luogo nella capitale Dili nel 2017.\nVietnam.\nIl primo pride in Vietnam si \u00e8 svolto il 3 agosto 2012 ad Hanoi con attivit\u00e0 al chiuso come proiezioni cinematografiche e presentazioni di lavori di ricerca e con un corteo di biciclette che attir\u00f2 circa 200 sostenitori della causa LGBT. Da allora i pride nel Vietnam si sono estesi fino a svolgersi in 17 tra citt\u00e0 e province del paese durante il primo fine settimana di agosto e con copertura mediatica da parte dei principali media.\nEuropa.\nBosnia ed Erzegovina.\nIl primo pride in Bosnia ed Erzegovina ha avuto luogo a Sarajevo l'8 settembre 2019 con lo slogan \"Ima Iza\u0107\"' (\"Coming Out\"); all'evento hanno partecipato circa persone, tra cui diplomatici esteri, membri del governo locale e personaggi famosi, circondati da un'imponente presenza delle forze di polizia.\nBulgaria.\nCome nel resto della penisola balcanica, la popolazione della Bulgaria ha un atteggiamento molto conservatore nei confronti dell'orientamento sessuale. Sebbene l'omosessualit\u00e0 sia stata depenalizzata nel 1968, le persone non eterosessuali non godono ancora dell'accettazione sociale. Nel 2003 lo stato ha promulgato alcune leggi a tutela delle persone e delle associazioni LGBT contro le discriminazioni.\nIl primo pride si \u00e8 svolto nel 2008 ma i circa 200 partecipanti furono assaliti da skinhead, che la polizia riusc\u00ec a tenere a freno senza che vi fossero vittime. Il pride successivo del 2009, svoltosi sotto lo slogan \"Rainbow Friendship\" (\"Amicizia arcobaleno\") radun\u00f2 oltre 300 partecipanti e qualche persona dalla Grecia e dal Regno Unito, stavolta senza che si verificassero incidenti. Un terzo pride ebbe luogo con successi nel 2010, con quasi 800 partecipanti e un concerto all'aperto.\nCroazia.\nIl primo pride della Croazia ha avuto come sede la capitale Zagabria il 29 giugno 2002 e da allora si \u00e8 svolto regolarmente ogni anno. La partecipazione \u00e8 aumentata gradualmente dalle 350 persone del primo evento fino a raggiungere il massimo di partecipanti nel 2013.\nA Spalato il primo pride si \u00e8 svolto l'11 giugno 2011 ma la manifestazione fu disturbata da incidenti e scontri che portarono all'arresto di alcune centinaia di contestatori anti-gay e provocarono l'interruzione dell'evento. Subito dopo, gran parte dei media nazionali prese una netta posizione a favore della comunit\u00e0 LGBT invitando a partecipare all'imminente pride di Zagabria e il 9 giugno 2012 diverse centinaia di persone sfilarono a Fiume, la terza citt\u00e0 della Croazia, a sostegno del pride di Spalato. Dopo queste manifestazioni di sostegno, provenienti oltre che dai media anche da personaggi pubblici e politici, il secondo pride di Spalato del 2012 riscosse maggior successo e vide la presenze di cinque ministri del governo e di altre personalit\u00e0 pubbliche. Nel 2013 il corteo si svolse senza alcun incidente e per la prima volta nella storia della Croazia vi partecip\u00f2 anche il sindaco della citt\u00e0.\nA Osijek il primo pride ebbe luogo il 6 settembre 2014 e fu organizzato dall'associazione LGBT locale LiberOs; al corteo, avvenuto senza incidenti, parteciparono oltre 300 persone con la presenza del ministro dell'Economia e di attivisti LGBT serbi e greci\nDanimarca.\nIn Danimarca il festival del pride di Copenaghen si svolge tutti gli anni in agosto e dal 1996, anno in cui Copenaghen ospit\u00f2 l'Europride, ha mantenuto la stessa impostazione. Prima del 1994 le associazioni LGBT nazionali organizzavano marce della libert\u00e0 simili alle manifestazioni sindacali. Il pride di Copenaghen \u00e8 un evento festoso e colorato che combina insieme istanze politiche e concerti, film nonch\u00e9 un corteo. Il punto focale \u00e8 la piazza del municipio in pieno centro cittadino; il pride si apre normalmente il mercoled\u00ec della settimana dell'orgoglio omosessuale e ha il suo culmine nella parata del sabato e nel concorso Mr. Gay Danimarca. Nel 2017 parteciparono alla parata circa persone con carri e bandiere con altre a seguire per la strada.\nUn pride pi\u00f9 contenuto si svolge ogni ann0 in giugno anche nella cittadina di Aarhus nello Jutland.\nEstonia.\nIn Estonia Tallinn \u00e8 stata la sede del pride del Baltico nel 2011, 2014 e 2017.\nFinlandia.\nIn Finlandia il primo pride di Helsinki fu organizzato nel 1975 come \"Giorno della libert\u00e0\" e col tempo \u00e8 diventato uno dei maggiori pride del Nord Europa, con - partecipanti all'anno compresi molti provenienti dalle altre nazioni del Baltico e dalla Russia. Nel corso degli anni vi sono stati alcuni incidenti, il pi\u00f9 grave dei quali fu nel 2010 un attacco a base di gas e spray al peperoncino di cui furono vittime una trentina di partecipanti tra cui alcuni bambini e per il quale vennero in seguito arrestati come responsabili tre uomini..\nOltre a Helsinki, organizzano un proprio pride anche le citt\u00e0 di Tampere, Turku, Lahti, Oulu e Rovaniemi; la piccola cittadina di Kangasniemi in Savonia abitanti) ha ospitato il suo primo pride nel 2015.\nFrancia.\nIn Francia, Parigi \u00e8 sede del pride annuale ogni ultimo sabato di giugno, con una partecipazione di oltre persone. \nIl pride si svolge anche in molte altre localit\u00e0 tra cui: Amiens, Angers, Biarritz, Bayonne, Bordeaux, Caen, Gap, Le Mans, Lilla, Lione, Marsiglia, Metz, Montpellier, Orl\u00e9ans, Nancy, Nantes, Nizza, Rennes, Rouen, Strasburgo, Tolosa e Tours.\nGermania.\nIn Germania, sia Berlino che Colonia definiscono i loro pride tra i pi\u00f9 grandi d'Europa. Entrambe hanno ospitato il primo Giorno della libert\u00e0 gay il 30 giugno 1979. Il pride di Berlino ora si tiene annualmente l'ultimo sabato di luglio mentre a Colonia la parata vera e propria, che si svolge la domenica del primo fine settimana di luglio, \u00e8 preceduta da due settimane di eventi culturali e da un corteo alternativo una settimana prima. In Germania i pride sono spesso chiamati anche Christopher Street Days, con esplicito riferimento alla strada in cui si trovava lo Stonewall Inn.\nGrecia.\nIn Grecia durante gli anni ottanta e novanta vi furono vari tentativi di organizzare un pride ma fu solo nel 2005 che il pride di Atene assunse una forma regolare, svolgendosi ogni giugno nel centro cittadino \nA partire dal 2012, un secondo pride si svolge ogni anno anche a Salonicco, sempre nel mese di giugno, a cui si sono aggiunti nel 2015 e 2016 i pride rispettivamente di Creta e Patrasso\nGroenlandia.\nIn Groenlandia il primo pride si \u00e8 svolto a Nuuk a maggio 2010 con oltre partecipanti e da allora si ripete ogni anno nel quadro del festival Nuuk Pride.\nIrlanda.\nIn Irlanda il Dublin Pride Festival si svolge nella capitale Dublino a giugno. \nIl festival prevede una parata che normalmente si snoda da O'Connell Street a Merrion Square con una partecipazione di migliaia di persone. Il festival ha aumentato la sua popolarit\u00e0 dopo il referendum del 2015 che sanc\u00ec l'approvazione dei matrimoni tra persone dello stesso sesso.\nIslanda.\nIn Islanda, il pride di Reykjav\u00edk si svolge dal 1999 ogni anno a inizio agosto e vede la partecipazione di 100.000 persone pari a un terzo dell'intera popolazione del paese.\nItalia.\nLa prima manifestazione pubblica da parte della comunit\u00e0 LGBT in Italia ebbe luogo il 5 aprile 1972 a Sanremo, per protesta contro il \"Congresso internazionale sulle devianze sessuali\" organizzato dal Centro italiano di sessuologia, di ispirazione cattolica. Alla manifestazione parteciparono una quarantina di persone appartenenti alle associazioni omosessuali aderenti: il Front homosexuel d'action r\u00e9volutionnaire (FHAR) francese, il Movement Homosexuel d'Action R\u00e9volutionnaire (MHAR) belga, il Gay Liberation Front britannico, l'Internationale Homosexuelle R\u00e9volutionnaire (IHR), di recente costituzione, e il Fuori! italiano. Tra gli esponenti italiani figurarono Angelo Pezzana, Mario Mieli, Marco Venturi, Marco Quattrocchi e Alfredo Cohen. Vi partecip\u00f2 anche Fran\u00e7oise d'Eaubonne e Roberto Marino.\nIl primo evento specificamente legato alle celebrazioni internazionali del gay pride fu il sesto congresso del Fuori! svoltosi a Torino, che prevedeva anche una settimana di film a tematica omosessuale, tra 19 e il 25 giugno del 1978. Gli episodi di violenza contro gli omosessuali erano frequenti: nell'estate del 1979 due ragazzi gay erano stati uccisi a Livorno. Il 24 novembre dello stesso anno il collettivo Orfeo organizz\u00f2 a Pisa la prima marcia contro la violenza omofoba a cui parteciparono circa 500 gay e lesbiche alla manifestazione; questa rimarr\u00e0 la manifestazione LGBT a pi\u00f9 alta partecipazione fino al 1994, anno in cui si svolse primo Gay Pride nazionale ufficiale.\nIl 28 giugno 1981 presso Villa Giulia a Palermo si svolse una \"festa dell'orgoglio omosessuale\" organizzata dal locale circolo ARCI Gay, il primo a usare questa denominazione, su iniziativa del sacerdote Marco Bisceglia, anche in questo caso come reazione all'omicidio di due giovani a Giarre direttamente collegato alla loro relazione omosessuale.\nIl primo Gay Pride nazionale ufficiale si svolse nel 1994, a Roma, organizzato dal Circolo di cultura omosessuale Mario Mieli con l'accordo dell'Arcigay. Tra gli organizzatori vi erano Imma Battaglia e Vladimir Luxuria. Alla marcia parteciparono oltre diecimila persone e vi presero parte la parlamentare europea tedesca Claudia Roth, promotrice della risoluzione europea per i diritti degli omosessuali, ed esponenti del Partito Radicale, tra cui il sindaco di Roma Francesco Rutelli. \nL'iniziativa venne ripetuta nel 1995 a Bologna e nel 1996 a Napoli. Nel 1997, in seguito agli aperti contrasti tra il Circolo Mario Mieli e l'Arcigay, si svolsero due Pride nazionali, uno a Roma (organizzato dal Circolo Mario Mieli) e l'altro a Venezia (organizzato da Arcigay e Arcilesbica). Il doppio evento, ripetutosi anche negli anni successivi ebbe come conseguenza un calo nella partecipazione complessiva che raggiunse il minimo nel 1999.\nIn concomitanza con il giubileo del 2000, Arcigay rinunci\u00f2 a organizzare il suo pride a favore del World Pride in preparazione a Roma da parte del Circolo Mario Mieli. Un attacco diretto da parte delle gerarchie cattoliche contrarie alla manifestazione favor\u00ec il ricompattamento di tutte le organizzazioni LGBT e il World Pride di Roma dell'8 luglio 2000 vide una partecipazione record per l'Italia, stimata in oltre persone (\"Siamo un milione!\" fu la cifra annunciata da Imma Battaglia dal palco della manifestazione). All'evento presero parte molti personaggi di fama internazionale tra cui Gloria Gaynor, i Village People, RuPaul e Geri Halliwell.\nDa allora i pride nazionali si svolsero regolarmente ospitati ogni anno in una citt\u00e0 diversa: sedi dell'evento, oltre a Roma, furono Milano, Padova, Bari, Grosseto, Torino, Bologna, Genova, Napoli e Palermo. Un'altra partecipazione record si raggiunse il 17 giugno 2007, sempre a Roma, una settimana dopo la manifestazione del Family Day organizzata in chiave anti-LGBT da parte di gruppi cattolici conservatori con l'appoggio della Chiesa Cattolica: anche in questo caso la partecipazione fu stimata in persone, superiore a quella del Family Day. \nL'11 giugno 2011 Roma fu sede del 18\u00ba EuroPride che coinvolse di nuovo centinaia di migliaia di persone (1 milione secondo alcune stime) con la partecipazione di Lady Gaga, che tenne un discorso a sostegno del movimento LGBT dal palco della manifestazione al Circo Massimo.\nNel 2013 l'ultimo Pride nazionale si tenne a Palermo, con la partecipazione di oltre 100.000 persone. Per la prima volta, la parata fu aperta, tra gli altri, dalla presidente della Camera (Laura Boldrini) e dalla ministra delle Pari Opportunit\u00e0 (Josefa Idem). Inoltre, per l'occasione, \u00e8 stato istituito il Pride Village pi\u00f9 grande d'Europa, con 300.000 presenze registrate\nA partire dal 2014, i pride vengono organizzati in modo itinerante secondo la formula dell'Onda Pride, un meccanismo che prevede nel periodo tra giugno e agosto una serie di pride cittadini e regionali a copertura dell'intero territorio nazionale. Nel primo anno l'Onda Pride ha coinvolto 13 citt\u00e0, numero che \u00e8 andato crescendo progressivamente fino ad arrivare a 39 citt\u00e0 nel 2019.\nLettonia.\nIl primo pride della Lettonia si svolse il 22 luglio 2005 nella capitale Riga, circondato da contestatori e con l'aperta opposizione sia delle autorit\u00e0 municipali che dell'allora primo ministro Aigars Kalv\u012btis; la manifestazione per\u00f2 fu autorizzata dal tribunale. L'anno successivo, i partecipanti al pride vennero assaliti dai contestatori e l'incidente suscit\u00f2 la protesta del Parlamento europeo contro le autorit\u00e0 lettoni, accusate di non aver garantito la protezione adeguata per lo svolgimento della manifestazione.\nNel 2007, anche in seguito alle pressioni internazionali, si svolse un altro Pride a Riga con partecipanti protetti dai contestatori da agenti della polizia di stato. Al termine della manifestazione vennero esplosi due colpi di arma da fuoco senza conseguenze contro alcuni partecipanti mentre salivano sugli autobus per il rientro e la polizia arrest\u00f2 per questo un uomo e suo figlio. \nAl pride del 2008, svoltosi sotto al Castello di Riga, i partecipanti ricevettero un messaggio di sostegno dal presidente della repubblica. La zona per\u00f2 venne mantenuta isolata da un cordone di polizia (alcuni partecipanti ebbero problemi a entrare nell'area) e circa 300 contestatori \"No Pride\" furono tenuti a distanza dietro a barricate erette appositamente dalla polizia, che poi scort\u00f2 in bus i partecipanti fino alla stazione centrale.\nNel 2009 avvenne il lancio del Pride del Baltico annuale e Riga fu scelta come sede per la prima edizione; la manifestazione, come quelle successive si svolse senza incidenti di rilievo. Anche il Pride del Baltico del 2012 si svolse a Riga e all'evento parteciparono anche l'ambasciatore degli Stati Uniti in Lettonia, Judith Garber e il ministro degli esteri lettone Edgars Rink\u0113vi\u010ds.\nNel 2015, Riga fu la sede dell'Europride, con circa partecipanti e una cinquantina di eventi culturali e ricreativi.\nIl Pride del Baltico torn\u00f2 a Riga nel 2018, in coincidenza con il centenario dell'indipendenza della Lettonia e degli altri Stati Baltici, con una partecipazione stimata di persone. La parata si svolse il 9 giugno, penultimo dei cento giorni dei festeggiamenti per il centenario.\nLituania.\nIl primo pride in Lituania si svolse nel 2010 a Vilnius, scelta come sede per il secondo Pride del Baltico; assieme ai manifestanti locali parteciparono circa 300 persone provenienti da altri paesi, con quasi un migliaio di poliziotti a garantire la sicurezza. Vilnius ha ospitato il Pride del Baltico anche nel 2013 e 2016, con circa partecipanti in entrambe le occasioni, e nel 2019, quando la partecipazione stimata raggiunse le persone.\nPaesi Bassi.\nAd Amsterdam, nei Paesi Bassi, il Pride si svolge fin dal 1996. L'evento dura un intero fine settimana e prevede concerti, manifestazioni sportive, feste in strada e soprattutto il Canal Pride, la sfilata su barche lungo i canali della citt\u00e0. Nel 2008 tre ministri sfilarono su una barca a loro dedicata in rappresentanza dell'intero governo, oltre al sindaco di Amsterdam Job Cohen, alla presenza di circa visitatori. Sempre nel 2008 per la prima volta due grandi aziende olandesi, ING Groep e TNT N.V., sponsorizzarono l'evento.\nDopo Amsterdam, il pride pi\u00f9 importante \u00e8 quello di Utrecht, anche qui con una sfilata su barche, organizzato ogni anno a partire dal 2017. Anche nelle altre citt\u00e0 principali del resto del paese vengono organizzati pride di dimensioni pi\u00f9 contenute.\nPolonia.\nIl pi\u00f9 longevo pride della Polonia \u00e8 quello di Varsavia, organizzato dal 2001. Nel 2005 le autorit\u00e0 locali, compreso l'allora sindaco Lech Kaczy\u0144ski, vietarono la manifestazione che per\u00f2 si svolse comunque. La Convenzione europea per la salvaguardia dei diritti dell'uomo e delle libert\u00e0 fondamentali dichiar\u00f2 il divieto una violazione ai diritti umani fondamentali dell'Europa. All'evento del 2008 parteciparono oltre persone che divennero nel 2010 quando Varsavia fu sede dell'Europride. Il pride del 2019 ha avuto partecipanti.\nIl pride si svolge anche in altre citt\u00e0 polacche: Cracovia, \u0141\u00f3d\u017a, Pozna\u0144, Danzica, Toru\u0144, Breslavia, Lublino, Cz\u0119stochowa, Rzesz\u00f3w, Opole, Zielona G\u00f3ra, Konin, Bydgoszcz, Stettino, Kalisz, Koszalin, Olsztyn, Kielce, Gniezno, Katowice, Bia\u0142ystok, Radomsko.\nPortogallo.\nIn Portogallo il pride di Lisbona, noto come \"Marcha do Orgulho LGBTI+\", si svolge ogni anno dal 2000 e a Porto dal 2006. \nNel 2017 Funchal ospit\u00f2 il primo pride dell'isola di Madera.\nRussia.\nIn Russia i pride sono vietati dalle autorit\u00e0 cittadine di Mosca e San Pietroburgo a causa della forte opposizione da parte dei leader politici e religiosi: il sindaco di Mosca Jurij Lu\u017ekov ha definito la proposta di un pride cittadino come \"satanica\". I tentativi di svolgere queste manifestazioni sono sfociati in scontri tra i manifestanti e i contestatori, con la polizia alquanto inerte nel tentare di mantenere separate le due parti e attiva nel disperdere i manifestanti. Nel 2007 anche l'attivista britannico Peter Tatchell fu aggredito. A maggio 2009, durante l'Eurovision Song Contest, la polizia ebbe un ruolo pi\u00f9 attivo arrestando i partecipanti al tentativo di pride. La Corte europea dei diritti dell'uomo ha dato tempo alla Russia fino al 20 gennaio 2010 perch\u00e9 portasse una giustificazione per il divieto alle parate del pride del 2006, 2007 e 2008. Nel giugno 2012, i tribunali di Mosca hanno stabilito per i successivi cento anni il divieto di svolgimento di parate del pride.\nSimboli.\nIl simbolo con maggior importanza del \"Pride\" \u00e8 la bandiera arcobaleno, anche nota come \"Rainbow Flag\", creata nel 1978 dall'artista queer di San Francisco Gilbert Baker."}
{"id": "2786431", "revid": "767487", "url": "https://it.wikipedia.org/wiki?curid=2786431", "title": "Eberg\u00f6tzen", "text": "Eberg\u00f6tzen \u00e8 un comune di 1.824 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6) ed \u00e8 parte della comunit\u00e0 amministrativa (\"Samtgemeinde\") di Radolfshausen."}
{"id": "2786433", "revid": "110157", "url": "https://it.wikipedia.org/wiki?curid=2786433", "title": "Landolfshausen", "text": "Landolfshausen \u00e8 un comune di 1.192 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6) ed \u00e8 parte della comunit\u00e0 amministrativa (\"Samtgemeinde\") di Radolfshausen."}
{"id": "2786437", "revid": "1745361", "url": "https://it.wikipedia.org/wiki?curid=2786437", "title": "Sequana", "text": "Sequana era una divinit\u00e0 celtica.\nEssa era la personificazione del fiume Senna. In prossimit\u00e0 delle fonti del fiume sono stati trovati santuari dedicati alla dea, con numerosi \"ex voto\" (stampi di terracotta rappresentanti arti con medicazioni di vario tipo e soprattutto coppie di occhi di lamina di bronzo), offerte in denaro contenute in vasi di terracotta, composizioni di statuette lignee e raffigurazioni della dea che manovra un'imbarcazione conformata come un uccello acquatico e dotata di un unico remo, da usarsi in posizione eretta.\nI reperti sono raccolti in una sala apposita del Museo Archeologico di Digione. Essi testimoniano la diffusione e l'importanza, solidamente radicata in tutta l'area gallica, del culto delle acque, le cui propriet\u00e0 curative erano ben note ed apprezzate anche nel mondo romano, senza per\u00f2 la connotazione religiosa propria del mondo celtico. "}
{"id": "2786438", "revid": "110157", "url": "https://it.wikipedia.org/wiki?curid=2786438", "title": "Seeburg (Bassa Sassonia)", "text": "Seeburg \u00e8 un comune di 1.580 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6) ed \u00e8 parte della comunit\u00e0 amministrativa (\"Samtgemeinde\") di Radolfshausen."}
{"id": "2786440", "revid": "1745361", "url": "https://it.wikipedia.org/wiki?curid=2786440", "title": "Moritasgus", "text": "Moritasgus era una divinit\u00e0 celtica maschile, probabilmente con attributi legati ai riti di guarigione simili in qualche misura a quelli del dio Apollo.\nNel sito archeologico di Alise-Sainte-Reine \u00e8 visibile il perimetro di base di una piscina, situata nell'area pubblica e sacra della citt\u00e0, sul cui bordo l'impronta di piedi monumentale testimonia la presenza in antico di una statua dedicata al dio, al quale erano stati offerti numerosi \"ex voto\" (coppie di occhi di lamina di bronzo) ritrovati nel fondo del piccolo bacino."}
{"id": "2786441", "revid": "287204", "url": "https://it.wikipedia.org/wiki?curid=2786441", "title": "Seulingen", "text": "Seulingen \u00e8 un comune di 1.436 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6) ed \u00e8 parte della comunit\u00e0 amministrativa (\"Samtgemeinde\") di Radolfshausen."}
{"id": "2786444", "revid": "287204", "url": "https://it.wikipedia.org/wiki?curid=2786444", "title": "Commissione regionale antimafia", "text": "La Commissione d'inchiesta e vigilanza sul fenomeno della mafia in Sicilia \u00e8 una commissione speciale dell'Assemblea regionale siciliana. Viene promossa con legge regionale all'inizio di ogni legislatura, ed \u00e8 composta da 15 deputati regionali.\nFunzioni.\nSecondo la legge istitutiva spetta alla Commissione \"vigilare ed indagare sulle attivit\u00e0 dell'amministrazione regionale e degli enti sottoposti al suo controllo, sulla destinazione dei finanziamenti erogati e sugli appalti. Assume inoltre ogni altra iniziativa di indagine e proposta per il migliore esercizio delle potest\u00e0 regionali in ordine al fenomeno mafioso in Sicilia\".\nIl Parlamento italiano istituisce una Commissione parlamentare antimafia con poteri d'indagine simili a quelli della magistratura.\nStoria.\nLa prima commissione fu istituita nel gennaio 1991.\nAlla presidenza della Commissione si sono succeduti: Angelo Ganazzoli (PSI), Giuseppe Campione (DC), Pietro Maccarrone (PCI), Fabio Granata (AN), Carmelo Incardona (AN) e Lillo Speziale (PD).\nDal 23 maggio 2013 al novembre 2017 la Commissione \u00e8 stata presieduta dal deputato regionale Nello Musumeci (La Destra, poi #Diventer\u00e0Bellissima).\nL'attuale presidente, eletto nel maggio 2018, \u00e8 Claudio Fava (Art.1).\nLa commissione prevede poi due vicepresidenti."}
{"id": "2786446", "revid": "767487", "url": "https://it.wikipedia.org/wiki?curid=2786446", "title": "Waake", "text": "Waake \u00e8 un comune di 1.395 abitanti della Bassa Sassonia, in Germania.\nAppartiene al circondario (\"Landkreis\") di Gottinga (targa G\u00d6) ed \u00e8 parte della comunit\u00e0 amministrativa (\"Samtgemeinde\") di Radolfshausen."}
{"id": "2786448", "revid": "93556", "url": "https://it.wikipedia.org/wiki?curid=2786448", "title": "Tre Madri", "text": "Le Tre Madri sono una triade di divinit\u00e0 celtiche. La mitologia celtica ripropone in pi\u00f9 siti e in pi\u00f9 versioni, tutte per\u00f2 riconducibili ad una tipologia comune, una triade di madri riconducibili al mito della dea madre, raffigurate solitamente in altorilievi, sedute e nell'atto di allattare o accudire ciascuna un bambino. Le figure sono sempre caratterizzate da una femminilit\u00e0 realistica, come giovani donne nel pieno della maturit\u00e0, i capelli raccolti in fogge inusuali per la contemporanea ritrattistica diffusa nel mondo classico. I rilievi sono stati spesso ritrovati in santuari dedicati al culto delle Tre Madri. Esempi sono visibili nel Museo di Alise-Sainte-Reine, nel Museo Rolin di Autun, in quello annesso al sito di Bibracte presso il Monte Beuvray in Bourgogne (in italiano Borgogna)."}
{"id": "2786450", "revid": "729019", "url": "https://it.wikipedia.org/wiki?curid=2786450", "title": "Dartos", "text": "La fascia di Dartos \u00e8 uno strato di fibra muscolare liscia libero da grasso, situato esteriormente alla fascia spermatica esterna ma sotto la pelle. \u00c8 una prosecuzione della fascia di Scarpa, che \u00e8 uno strato membranoso del tessuto sottocutaneo nella parete addominale. L'apparenza rugosa dello scroto \u00e8 dovuta a questo strato.\nFunzione.\nLa fascia di Dartos agisce nel regolare la temperatura dei testicoli, fattore che promuove/inibisce la spermatogenesi. Questo \u00e8 reso possibile dalla sua contrazione o estensione, che causa il maggiore o minore raggrinzimento dello scroto. La contrazione riduce l'area di superficie disponibile per dissipare il calore, riscaldando i testicoli. L'estensione, al contrario, aumenta l'area superficiale, promuovendo il rilascio di calore e raffreddando di conseguenza i testicoli.\nIl muscolo di Dartos lavora insieme al muscolo cremastere per elevare i testicoli, ma la sua azione non deve essere confusa col riflesso cremasterico."}
{"id": "2786452", "revid": "38120", "url": "https://it.wikipedia.org/wiki?curid=2786452", "title": "Erich Linemayr", "text": "Carriera.\nProveniente dalla rinomata scuola arbitrale austriaca, Linemayr \u00e8 stato uno dei pi\u00f9 importanti arbitri degli anni Settanta, come testimoniato dal costante impiego nei tornei e nelle finali pi\u00f9 prestigiose.\nNominato arbitro nel 1953, nel 1963 arriva il debutto nella Bundesliga austriaca e tre anni pi\u00f9 tardi conquista i gradi da internazionale: avrebbe mantenuto tale qualifica per un quindicennio.\nSi ricordano, in particolare ed in rapida successione, i seguenti riconoscimenti:\n- nel 1973 dirige la finale di andata di Coppa UEFA tra Liverpool e Borussia M\u00f6nchengladbach;\n- nel 1974, in occasione dei Mondiali di calcio in Germania Ovest, gli vengono affidate Svezia-Uruguay e Germania Ovest-Polonia;\n- nel 1977, per la seconda volta, \u00e8 protagonista della finale di Coppa UEFA, ovvero il ritorno tra Athletic Bilbao e Juventus;\n- nel 1978, durante la seconda partecipazione ai Mondiali di calcio, disputatisi in Argentina, arbitra l'incontro Scozia-Olanda ed \u00e8 soprattutto in scena nella finalissima di Buenos Aires, affiancando l'italiano Sergio Gonella in qualit\u00e0 di guardalinee (l'altro collaboratore era l'uruguayano Ramon Barreto);\n- nel 1979 raggiunge l'apice della carriera con la direzione della finale del torneo per club pi\u00f9 ambito, la Coppa dei Campioni, tra Nottingham Forest e ;\n- nel 1980, agli Europei di calcio in Italia, gli toccano prima Spagna-Inghilterra e poi la finale per il terzo e quarto posto tra Italia-Cecoslovacchia;\n- infine la sua carriera si chiude nel 1981, dirigendo la finale del Mundialito per nazioni, il trofeo organizzato dalla Federazione uruguayana e destinato alle Nazionali vincitrici di una Coppa del Mondo (l'Inghilterra, contraria al regime autoritario appena insediatosi in Uruguay con un colpo di Stato, rinunci\u00f2 a favore dell'Olanda). La finale fu Uruguay-Brasile. Nello stesso torneo diresse anche la sfida fra Brasile e Argentina.\nVanta anche ben quattro semifinali in Coppa dei Campioni (nel 1971, 1972, 1975 e 1976) e due semifinali in Coppa delle Coppe (nel 1974 e nel 1980).\nNel 1985 la FIFA gli conferisce il prestigioso \"FIFA Special Award\".\nDi professione \u00e8 stato operaio in una fabbrica di coloranti, ed in giovent\u00f9 era stato campione locale in alcune distanze del mezzofondo."}
{"id": "2786454", "revid": "6923", "url": "https://it.wikipedia.org/wiki?curid=2786454", "title": "Una serata con Franca Valeri", "text": "Una serata con Franca Valeri \u00e8 un album in studio dell'attrice italiana Franca Valeri, pubblicato nel 1965.\nDescrizione.\nL'album \u00e8 stato pubblicato nel 1965 con numero di catalogo QELP 8149, e successivamente ristampato con numero di catalogo PSQ 052."}
{"id": "2786457", "revid": "1926649", "url": "https://it.wikipedia.org/wiki?curid=2786457", "title": "Calcio Padova 1978-1979", "text": "Questa pagina raccoglie i dati riguardanti il Calcio Padova nelle competizioni ufficiali della stagione 1978-1979.\nStagione.\nIl Padova nel campionato di Serie C1 - Girone A si classifica al sedicesimo posto e retrocede in Serie C2.\nNel Girone 15 della Coppa Italia Semiprofessionisti la squadra si piazza all'ultimo posto dietro al Monselice (qualificato ai sedicesimi di finale) e all'Adriese."}
{"id": "2786458", "revid": "1318658", "url": "https://it.wikipedia.org/wiki?curid=2786458", "title": "FA Cup 1905-1906", "text": "La FA Cup 1905-06 fu la trentacinquesima edizione del torneo pi\u00f9 antico del mondo.\nPrimo turno.\n32 partite vennero giocate sabato, 13 gennaio 1906.\nOttavi.\nLe otto partite degli ottavi di finale vennero giocate sabate 24 febbraio 1906. Solo un ottavo termin\u00f2 con il pareggio e si dovette giocare un Replay, giocato nella settimana successiva nei giorni infrasettimanali."}
{"id": "2786461", "revid": "767487", "url": "https://it.wikipedia.org/wiki?curid=2786461", "title": "Saturnino Arr\u00faa", "text": ""}
{"id": "2786469", "revid": "1494169", "url": "https://it.wikipedia.org/wiki?curid=2786469", "title": "Miroslav Havel", "text": "Tra i maggiori rappresentanti della Scuola boema di composizione, compose circa 1.500 problemi, la maggior parte diretti in tre e pi\u00f9 mosse e aiutomatti, di cui 65 ottennero il primo premio, e una sessantina di studi, di cui nove vinsero il primo premio.\nGiudice internazionale della composizione dall'istituzione del titolo (1956). Collabor\u00f2 a varie riviste nazionali e scrisse diversi libri, tra cui \"Cesk\u00e9 gran\u00e1ty v miniature\", vol. I (Praga, 1936) e \"Cesk\u00e9 gran\u00e1ti v miniature\", vol. II (Praga, 1943), poi raccolti in un volume unico con il titolo \"Cesk\u00e9 gran\u00e1ty\".\nGli fu attribuito il titolo ufficiale di \u00ab Guida della scuola ceca moderna per i problemi di scacchi \u00bb.\nDi professione era un funzionario statale, segretario generale al Ministero delle Ferrovie della Cecoslovacchia."}
{"id": "2786482", "revid": "599013", "url": "https://it.wikipedia.org/wiki?curid=2786482", "title": "Franz K\u00fcnstler (militare)", "text": "Biografia.\nNacque nel 1900 a M\u0103ureni (\"Moritzfeld\"), in Romania, all'epoca sotto l'impero austro-ungarico, in una famiglia di svevi del Banato.\nNel febbraio 1918 si arruol\u00f2 a Seghedino nel 5\u00ba reggimento di artiglieria dell'esercito imperiale e combatt\u00e9 sul fronte italiano in un reggimento di artiglieria.\nDopo la guerra combatt\u00e9 contro i comunisti fino al 1921.\nDopo la disgregazione dell'Impero divenne ungherese, ma fu poi espuls\u00f2 come molti altri dopo la seconda guerra mondiale. Sempre durante la seconda guerra mondiale serv\u00ec per sei mesi l'esercito ungherese in Ucraina come corriere.\nNel 1946 ottenne la cittadinanza tedesca."}
{"id": "2786485", "revid": "1603882", "url": "https://it.wikipedia.org/wiki?curid=2786485", "title": "Calcio Padova 1977-1978", "text": "Questa pagina raccoglie i dati riguardanti il Calcio Padova nelle competizioni ufficiali della stagione 1977-1978.\nStagione.\nIl Padova nel Girone A della Serie C 1977-1978 si classific\u00f2 al dodicesimo posto.\nIn Coppa Italia Semiprofessionisti venne eliminato agli ottavi di finale dal Forl\u00ec."}
{"id": "2786491", "revid": "288300", "url": "https://it.wikipedia.org/wiki?curid=2786491", "title": "Saturnino Arr\u00faa Molinas", "text": ""}
{"id": "2786492", "revid": "287204", "url": "https://it.wikipedia.org/wiki?curid=2786492", "title": "Saturnino Arrua Molinas", "text": ""}
{"id": "2786493", "revid": "287204", "url": "https://it.wikipedia.org/wiki?curid=2786493", "title": "Saturnino Arrua", "text": ""}
{"id": "2786495", "revid": "122476915", "url": "https://it.wikipedia.org/wiki?curid=2786495", "title": "Maniglia (gioco)", "text": "La maniglia \u00e8 un gioco di carte praticato in Francia, in Spagna, a Gaeta a Procida e a Monterone (Ischia). La struttura del gioco \u00e8 simile al bridge, senza la licitazione iniziale: \u00e8 chi distribuisce le carte che decide l'atout. Anzich\u00e9 le prese, come nel bridge, si contano i punti in base alle carte conquistate. Il gioco \u00e8 di origine spagnola.\nInizialmente giocato nella Francia centrale e in quella sud orientale, si \u00e8 diffuso nel resto della Francia agli inizi del XX secolo, deriva dal gioco anche l\u2019espressione moderna \u201csette a te\u201d usato per dare ragione a qualcuno durante una discussione proprio come il sette durante la giocata classica . .\nRegole.\nCarte.\nLa maniglia ha molte varianti, almeno una dozzina. Anche sul mazzo di carte ci sono alcune varianti. In Francia si usa il mazzo da trentadue carte (dal sette all'asso). In Italia usano il mazzo da 40 carte, le cosiddette carte napoletane.\nSi gioca in 4, a coppie, ma esistono varianti anche per giocare in 2 o 3 persone.\nPreparazione.\nSi mescola e taglia il mazzo. Il mazziere distribuisce le carte tra i giocatori, iniziando dal giocatore alla sua sinistra.\nDichiarazione.\nIl mazziere sceglie il colore da usare come atout.\nPu\u00f2:\nValore delle carte.\nLa carta pi\u00f9 alta \u00e8 il 7 \u2013 la \"maniglia\" (francese \"manille\") \u2013 se si usa il mazzo da 40 carte o il 10 se si usa il mazzo francese da 32 carte. Dopo vengono le carte nell'ordine: asso, re, cavallo (o regina), fante, e le altre in ordine decrescente.\nGioco.\nIl giocatore alla sinistra del mazziere inizia il gioco tirando una carta a sua scelta. Gli altri tre devono rispondere a seme.\nSe un giocatore non ha carte del seme \u00e8 tenuto a giocare un atout, a mettere quello superiore a tutte gli altri giocati in precedenza, salvo che ne sia privo o che la presa sia gi\u00e0 del compagno.\nVince la presa chi ha giocato la carta pi\u00f9 alta. \nSe ci sono atout vince la presa chi ha giocato l'atout pi\u00f9 alto.\nIl giocatore che ha preso inizia il giro successivo.\nPunteggi.\nI punti totali per mano sono 60 ( (5+4+3+2+1) \u00d7 4 )\nIn alcune varianti si assegna un ulteriore punto a ogni presa.\nLa coppia che ha vinto la mano ottiene i punti che superano la met\u00e0. Se non si contano le prese la coppia vincente segna i punti che superano 30 e l'altra niente.\nVince la coppia che raggiunge per prima i 101 punti."}
{"id": "2786497", "revid": "767487", "url": "https://it.wikipedia.org/wiki?curid=2786497", "title": "La canarina assassinata (film 1929)", "text": "La canarina assassinata (\"The Canary Murder Case\") \u00e8 un film del 1929 diretto da Malcolm St. Clair per la versione muta e, per le scene con il sonoro, da Frank Tuttle. Tratto dal romanzo \"La canarina assassinata\" di S. S. Van Dine, il film \u00e8 interpretato da William Powell nella parte di Philo Vance e da Louise Brooks, vera ex-Ziegfeld Girl e ex Scandals Girl, nella parte della bella star delle riviste di Broadway. \u00c8 il primo film della serie Philo Vance.\nTrama.\nLa bellissima Margaret O'Dell, una ex Follies Girl di Broadway, soprannominata \"la canarina\", \u00e8 trovata strangolata nel suo lussuoso appartamento. I suoi molti uomini, che vanno dal gangster al milionario, la sera dell'omicidio sono passati tutti da lei. La polizia indaga per settimane, cercando il filo che possa portare all'assassino ma senza successo. La stampa comincia ad accusare la polizia di imperizia e allora il procuratore chiede al suo vecchio amico, l'investigatore Philo Vance, di dargli una mano a districare l'ingarbugliata matassa.\nProduzione.\nIl film fu girato dall'11 settembre al 12 ottobre 1928, prodotto dalla Paramount Pictures.\nDal muto al sonoro.\nA cavallo tra il muto e il sonoro, il film venne girato muto e poi sonorizzato. Louise Brooks, avendo lasciato Hollywood per andare in Europa a girare con Georg Wilhelm Pabst, si rifiut\u00f2 di ritornare per il doppiaggio e la sua voce venne doppiata da Margaret Livingston.\nDistribuzione.\nDistribuito dalla Paramount Pictures, il film usc\u00ec in Germania nel 1929 e negli Stati Uniti venne presentato in prima il 16 febbraio. Una copia della versione sonora del film \u00e8 conservata negli archivi dell'International Museum of Photography and Film alla George Eastman House.\nNel 1958 il film venne trasmesso in Tv (distribuzione: MCA/Universal Pictures). In VHS e DVD, usc\u00ec da \"Grapevine Video\", \"Sunrise Silents\" e \"Teakwood Video\".\nDate di uscita.\nIMDb\nAlias"}
{"id": "2786501", "revid": "2117533", "url": "https://it.wikipedia.org/wiki?curid=2786501", "title": "Jumla", "text": "Jumla \u00e8 un centro abitato del Nepal occidentale di circa 2.000 abitanti capoluogo del Distretto di Jumla nella provincia Karnali Pradesh, fa parte della municipalit\u00e0 di Chandannath.\nLa citt\u00e0 si trova in una zona montagnosa a circa 2.300 m di altitudine.\nA poca distanza dal villaggio si trova l'aeroporto di Jumla (IATA: JUM, ICAO: VNJL) con voli della Yeti Airlines da e per Birendranagar."}
{"id": "2786502", "revid": "125949929", "url": "https://it.wikipedia.org/wiki?curid=2786502", "title": "Pocoyo", "text": "Pocoyo \u00e8 una serie animata statunitense/britannica/spagnola realizzata in computer grafica 3D a partire dal 7 gennaio 2005 al 3 settembre 2017. Creata da David Cantolla, Luis Gallego e Guillermo Garc\u00eda Carsi, \u00e8 prodotta da Zinkia Entertainment e distribuita da ITV Global. La serie animata narra le avventure di un bambino di et\u00e0 prescolare, Pocoyo, il quale sta scoprendo il mondo, accompagnato dagli amici Pato il papero, Elly l'elefante, Ronfotto l'uccello (Pajaroto nella versione spagnola) e Loula, il suo cagnolino e sua mascotte. La serie ha esordito alle ore 4:30 p.m. ET/PT del 7 gennaio 2005 su Cartoon Network negli Stati Uniti.\nLe storie si svolgono in un ambiente completamente bianco e senza costruzioni: quando appare un oggetto (un albero, una radio, delle costruzioni ecc.) esso \u00e8 spesso in lontananza e raramente \u00e8 vicino a qualcos'altro.\nNella versione spagnola la voce narrante della serie \u00e8 di Jos\u00e9 Mar\u00eda del R\u00edo, in quella inglese \u00e8 di Stephen Fry, nell'edizione italiana \u00e8 di Marco Balzarotti. Le canzoni dell'edizione italiana sono cantate dai Raggi Fotonici.\nNel 2007 ha ricevuto il premio come miglior produzione televisiva al Festival internazionale del film d'animazione di Annecy.\nLa serie televisiva si conclude il 3 settembre 2017."}
{"id": "2786507", "revid": "204391", "url": "https://it.wikipedia.org/wiki?curid=2786507", "title": "Fascia di Dartos", "text": ""}
{"id": "2786508", "revid": "217591", "url": "https://it.wikipedia.org/wiki?curid=2786508", "title": "Miracolo eucaristico di Firenze", "text": "Il miracolo eucaristico di Firenze sarebbe avvenuto nel 1230 nell'omonima citt\u00e0: un anziano sacerdote, che durante la messa aveva lasciato inavvertitamente nel calice un po' di vino consacrato, vi avrebbe ritrovato il giorno dopo \"\"del sangue vivo raggrumato e incarnato\". Nella stessa chiesa, nel 1595, si sarebbe verificato un secondo miracolo eucaristico.\nLa storia.\nNella chiesa di Sant'Ambrogio, sita nel quartiere Santa Croce di Firenze, il 30 dicembre 1230 un anziano sacerdote, di nome Uguccione, nel detergere il calice durante la messa, vi lasci\u00f2 inavvertitamente del vino consacrato: il giorno dopo, secondo quanto tramandato dalla tradizione, lo ritrov\u00f2 \"come sangue vivo raggrumato e incarnato\"\".\nIl liquido raggrumato, raccolto in un'ampolla di cristallo, fu portato in curia per disposizione del vescovo, monsignor Ardingo Foraboschi, . Dopo un periodo di osservazione di un anno la reliquia, per intercessione dei frati francescani, fu riportata nella chiesa di Sant'Ambrogio, dove tuttora \u00e8 custodita in un artistico tabernacolo di marmo, realizzato da Mino da Fiesole. . .\nVenne affidata alla Corporazione dei Giudici e dei Notai, la pi\u00f9 importante di Firenze, la cura della reliquia, che ogni anno veniva portata in processione, e avrebbe salvato la citt\u00e0 in occasione della peste del 1348. L'episodio \u00e8 descritto in un affresco del 1486, opera di Cosimo Rosselli, conservato nella chiesa stessa.\nPapa Bonifacio IX, nel 1399, concesse alla chiesa di Sant'Ambrogio le stesse indulgenze riservate alla Porziuncola di Assisi.\nIl secondo miracolo eucaristico.\nIl 24 marzo 1595, Venerd\u00ec Santo, nella stessa chiesa divamp\u00f2 un violento incendio, durante il quale un sacerdote, cercando di mettere in salvo la pisside con le ostie consacrate, inciamp\u00f2 facendo finire le particole tra le fiamme.\nDopo l'incendio le particole, avvolte in un corporale, sarebbero state ritrovate miracolosamente intatte.\nSuccessivamente l'arcivescovo Alessandro Marzi Medici, dopo un'indagine, dichiar\u00f2 l'episodio miracoloso, autorizzandone il culto.\nLe reliquie sono oggi conservate nella stessa chiesa, nel tabernacolo della Cappella del Miracolo del Sacramento, insieme all'altra reliquia del sangue raggrumato, e insieme vengono esposte ogni anno durante le Quarantore, raccolte in un unico ostensorio."}
{"id": "2786509", "revid": "204391", "url": "https://it.wikipedia.org/wiki?curid=2786509", "title": "Fascia del Dartos", "text": ""}
{"id": "2786510", "revid": "599013", "url": "https://it.wikipedia.org/wiki?curid=2786510", "title": "Dar\u00edo Ver\u00f3n", "text": "\u00c8 soprannominato \"el Hechicero\" (in lingua italiana \"lo Stregone\").\nCaratteristiche tecniche.\nDifensore centrale di gran forza fisica, \u00e8 molto abile nel gioco di testa, rendendosi spesso pericoloso anche nell'area avversaria su calcio piazzato. Grazie al suo carisma e alla sua esperienza \u00e8 diventato capitano dei Pumas, squadra nella quale riveste il ruolo di marcatore centrale dal 2003, dimostrando sempre attenzione nella marcatura e tempismo nei contrasti.\nCarriera.\nClub.\nParaguay e Cile.\nDebutta nella Primera Divisi\u00f3n paraguagia il 25 luglio 1999, con la maglia del 12 de Octubre, nella partita pareggiata per 0-0 contro il Cerro Porte\u00f1o. Ceduto in prestito al Guaran\u00ed nel 2001, ha l'opportunit\u00e0 di giocare la Copa Libertadores, in cui la squadra \u00e8 eliminata giungendo terza nel proprio girone. Gioca la massima competizione per club sudamericana anche l'anno seguente con la maglia del 12 de Octubre, con il quale conquista anche a novembre il campionato di clausura, segnando il goal decisivo del 3-2 nella finale contro la sua ex squadra, il Guaran\u00ed, a 5 minuti dal termine. Nel 2003 viene ceduto ai cileni del Cobreloa, con i quali vince il torneo di apertura e partecipa alla Copa Libertadores. Nel corso della competizione viene notato dai messicani dei Pumas, affrontati dal Cobreloa negli ottavi di finale, i quali subito dopo la partita giocata in Messico gli propongono un contratto, che Ver\u00f3n \u00e8 felice di firmare.\nPumas.\nIl Bicampeonato nel 2004.\nNella sua nuova squadra trova immediatamente posto come titolare nella difesa accanto a Joaqu\u00edn Beltr\u00e1n, con il quale forma una coppia centrale di ottimo rendimento. Alla prima partita di campionato contro l'Am\u00e9rica va subito in goal aprendo le marcature al 28\u00ba minuto con un tiro dalla lunetta, in una partita che terminer\u00e0 4-3 per i Pumas. Dopo un errore ininfluente per la vittoria finale dei Pumas contro il Veracruz, va di nuovo in goal nell'andata dei quarti di Liguilla contro il Toluca, realizzando su assist di Beltr\u00e1n il goal del definitivo 2-2. La squadra sar\u00e0 per\u00f2 eliminata al ritorno perdendo in casa 0-2. In totale colleziona 19 presenze e 2 reti nel torneo. Nel torneo di clausura, dove i Pumas trionfano, conferma le sue ottime prestazioni giocando (da titolare) tutte e 25 le partite del campionato. Sfiora il goal di testa nel finale della partita pareggiata contro il San Luis alla terza giornata, poi va in rete alla nona contro i Gallos Blancos segnando all'88\u00ba il goal del pareggio (3-3), e si ripete alla terzultima giornata contro il Veracruz, siglando al 51\u00ba il goal del momentaneo 1-1 (i Pumas vinceranno poi 6-1). Nell'andata dei quarti di Liguilla in casa dell'Atlas una sua sfortunata deviazione sul tiro di Gerardo Espinoza causa il goal avversario che accorcia le distanze, ma l\u2019\"equipo universitario\" riesce lo stesso a vincere per 1-2. Dopo aver eliminato il Cruz Azul, i Pumas ottengono il trofeo battendo ai rigori i Chivas di Guadalajara.\nIl torneo di apertura 2004 comincia con un'espulsione rimediata al 92\u00ba della prima partita contro l'Estudiantes (sconfitta per 0-1), che lo obbliga a saltare per squalifica le due giornate successive. Torna in campo contro il Toluca alla quarta giornata, e nel match seguente contro il Veracruz apre le marcature dopo dieci minuti con un goal in semisforbiciata su calcio d'angolo, anche se saranno poi gli ospiti a vincere la partita. Alla sesta \u00e8 invece un suo errore a permettere a Walter Gait\u00e1n dei Tigres di segnare il goal del sorpasso a 8 minuti dalla fine; inoltre provoca un calcio di rigore due partite dopo contro l'Atlas per il 2-1 degli avversari. Le prestazioni poco brillanti di Ver\u00f3n coincidono con la peggior serie negativa dei Pumas con Hugo S\u00e1nchez alla guida. Nonostante un nuovo rigore provocato alla giornata seguente contro i Dorados nei minuti di recupero, i Pumas riescono ad uscire dalla crisi e da l\u00ec iniziano una lunga serie positiva. A differenza delle due precedenti occasioni, alla dodicesima giornata contro il Puebla \u00e8 Ver\u00f3n a conquistare un penalty, subendo fallo in area da Francisco Arru\u00e9 e permettendo cos\u00ec a Joaqu\u00edn Botero di marcare il goal dell'1-2. I Pumas superano nella Liguilla il Veracruz e l'Atlas, e battendo nel doppio confronto i \"Rayados\" del vincono il loro quinto titolo nazionale. Nello stesso anno, inoltre, i Pumas battono il Toluca nel Campe\u00f3n de Campeones, il trofeo che vedeva opposte le due squadre vincitrici dei tornei di apertura e clausura.\nTornei transcontinentali fra 2005 e 2006.\nDopo il doppio trionfo del 2004, la squadra risulta scarica nel torneo di clausura 2005, dove non ottiene nemmeno la qualificazione alla Liguilla. Alla seconda giornata contro l'Atlante Ver\u00f3n si fa rubare palla da Carlos Alberto Ram\u00edrez, che serve un compagno per il goal decisivo che d\u00e0 la sconfitta in casa ai Pumas, ma in seguito si rif\u00e0 servendo di testa l'assist per l'1-3 vincente di Diego Alonso contro il Pachuca e a Jaime Lozano contro i Tigres. Alla 14\u00aa giornata contro il Monterrey, con la sconfitta casalinga per 1-2, i Pumas sono ufficialmente fuori dalla Liguilla. A complicare la partita, Ver\u00f3n viene espulso al 68\u00ba per doppia ammonizione. Termina il torneo con 15 presenze. Le cattive prestazioni della squadra possono essere parzialmente spiegate dalla partecipazione alla Champions\u2019 Cup, in cui i Pumas raggiungono la finale contro il Saprissa, che ha per\u00f2 la meglio nel doppio confronto.\nCon le vittorie nei tornei precedenti, i Pumas hanno diritto a partecipare alla Copa Sudamericana 2005 ed alla Copa Libertadores 2006. Nella prima, Ver\u00f3n gioca tutte e 8 le partite disputate dai Pumas, che iniziano negli ottavi contro i boliviani del The Strongest, battuti 3-1 in casa ed eliminati con la sconfitta di misura (2-1) al ritorno. Nei quarti gli universitari sono inizialmente sconfitti per 2-1 dal Corinthians, ma poi con un sonoro 3-0 i Pumas ottengono l'accesso alle semifinali, dove affrontano il V\u00e9lez Sarsfield. All'andata in Argentina la partita termina 0-0, ma ancora una volta nell'Estadio Ol\u00edmpico Universitario i Pumas travolgono l'avversario, andando a vincere stavolta 4-0. Le due finali, che vedono i messicani opposti al Boca Juniors detentore del titolo, terminano entrambe sull'1-1, e sono necessari i rigori per determinare il vincitore della coppa. La lotteria dal dischetto non premia i Pumas, che quindi finiscono la coppa in seconda posizione. Nella Libertadores il club non ha altrettanta fortuna: con un solo punto conquistato, termina il suo girone all'ultimo posto. Nella prima partita contro il Nacional arriva una sconfitta per 2-0. Ver\u00f3n \u00e8 espulso al 76\u00ba per doppia ammonizione, saltando cos\u00ec la partita successiva persa in casa 0-1 contro il Maracaibo. Non gioca nemmeno nelle sconfitte per 1-2 e 3-2 contro l'Internacional. Torna in campo per la trasferta di Maracaibo, che si trasforma in una disfatta, con la squadra che perde 3-0, e per il pareggio casalingo contro il Nacional (1-1) in cui si fa nuovamente espellere al 55\u00ba minuto.\nNel frattempo in campionato i Pumas continuano la loro fase negativa, e n\u00e9 nell'apertura 2005 n\u00e9 nel clausura riescono a qualificarsi alla Liguilla. Saltate per infortunio la quinta e la sesta dell'apertura, alla nona giornata contro il Morelia segna allo scadere il goal che permette ai \"felinos\" di raggiungere i padroni di casa sul 2-2. Due giornate dopo, nella sconfitta contro l'Estudiantes, \u00e8 protagonista di un curioso episodio: al 92\u00ba commette un brutto fallo su Antonio Huerta a centrocampo, l'arbitro Armando Archundia lascia correre per la regola del vantaggio e i padroni di casa segnano il goal del 3-1; poi Archundia, convalidato il goal, torna indietro ed espelle Ver\u00f3n per la dura entrata. Al termine del torneo, sono 14 le presenze per lui, con un goal. Nel torneo di clausura gioca tutte le 17 partite per intero, ma senza segnare goal.\nPartito Beltr\u00e1n nel 2006, ceduto al Necaxa, con il nuovo allenatore Ricardo Ferretti il suo compagno di reparto diventa Marco Antonio Palacios nella difesa a 4, poi cambiata occasionalmente in una difesa a 3 in cui lui occupa il ruolo di marcatore centrale. Alla 12\u00aa giornata viene espulso all'85\u00ba per doppia ammonizione nella sconfitta interna contro l'Atlante. La squadra si qualifica alla Liguilla grazie alla vittoria per 5-0 all'ultima giornata contro i Tigres, venendo poi eliminata al primo turno dal Pachuca. Chiude con 18 presenze il torneo. Nel clausura 2007 va in rete alla 14\u00aa giornata aprendo le marcature nel derby contro l'Am\u00e9rica (goal di testa su corner di Leandro Augusto), ma poi gli ospiti si riportano sull'1-1 nel secondo tempo. A causa di una lunga serie di pareggi nella seconda met\u00e0 del torneo, i Pumas non si qualificano alla Liguilla. In totale mette assieme 16 partite con un goal.\nIl ritorno al successo: 2009 e 2011.\nNel torneo di apertura 2007 il suo compagno di reparto al centro della difesa \u00e8 il giovane H\u00e9ctor Moreno, poi passato in Europa all'. Alla nona giornata sblocca la trasferta contro il Morelia segnando di testa su calcio di punizione, dando il via alla vittoria per 0-3 della sua squadra. Alla 14\u00ba viene espulso per una gomitata a C\u00e9sar Delgado nel finale contro il Cruz Azul, lasciando la sua squadra in dieci negli ultimi minuti dell'incontro perso 1-2. Squalificato per le successive 3 giornate e saltata l'andata dei quarti di Liguilla perch\u00e9 convocato con la nazionale paraguagia, rientra al ritorno entrando all'intervallo al posto dell'attaccante Ismael \u00cd\u00f1iguez per proteggere il vantaggio. Si tratta della prima volta che subentra a partita in corso dall'inizio dell'avventura con i Pumas. Grazie ai buoni risultati ottenuti nella Liguilla, Ferretti decide di mantenere lo stesso schieramento titolare anche in semifinale contro il Santos Laguna, per cui Ver\u00f3n non gioca la partita di andata (vinta 3-0 dagli universitari) ed entra nel primo tempo al ritorno al posto di Rubens Sambueza, che rischiava l'espulsione. In finale i Pumas affrontano l'Atlante, con Ver\u00f3n che ritorna nel quadro titolare. Dopo il pareggio interno per 0-0 (con un salvataggio essenziale sulla linea da parte di Ver\u00f3n a pochi minuti dal termine) l'Atlante si impone nel suo stadio per 2-1 e sottrae il sesto titolo al club \"auriazul\". L'apertura si conclude con 16 presenze e 2 goal. Il torneo di clausura non \u00e8 altrettanto fortunato e la squadra non si qualifica alla Liguilla. Ver\u00f3n totalizza 17 presenze senza reti. Alla prima giornata, una sua sfortunata deviazione permette ai Chivas di segnare il 3-0 definitivo, mentre alla seconda giornata contro l'Atlante (sconfitta 1-2) commette un fallo di mano che provoca un rigore per il temporaneo pareggio ospite. Dopo la pesante sconfitta interna 0-3 alla settima giornata, Ferretti decide di affiancargli nuovamente Palacios invece che Carlos Humberto Gonz\u00e1lez. Alla dodicesima contro i Tigres concorre alla sconfitta della sua squadra commettendo due errori grossolani sull'azione del secondo goal.\nNonostante alcune occasionali sbavature, \u00e8 comunque lui il leader della difesa, e le prestazioni nel campionato successivo lo confermano. Sempre in coppia con Palacios, costituisce una delle difese meno battute del torneo. Guadagna un fallo da rigore alla settima giornata contro l'Atlas per il goal di Juan Carlos Cacho (mentre in precedenza ne aveva commesso uno contro il Santos). Nel pareggio interno 1-1 contro gli Indios un suo errore permette il vantaggio ospite, ma poi si riscatta salvando il goal dell'1-2. Nella partita seguente apre le marcature contro i Chivas al 52\u00ba su corner di Jehu Chiapas, ma poi i padroni di casa trovano il pareggio. La squadra accede alla Liguilla, dove contro il Cruz Azul Ver\u00f3n disputa una grande partita all'andata per mantenere il risultato sullo 0-0, ma al ritorno la \"M\u00e1quina\" si impone per 1-3 ed elimina i Pumas. In totale per Ver\u00f3n sono 17 le presenze, con un goal, cui si aggiungono le due partite in Concachampions, con una rete segnata nel 4-4 contro lo Houston Dynamo. Nel clausura 2009 \u00e8 ancora il pilastro della difesa universitaria con Palacios al fianco. Dopo un buon rendimento nella fase regolare del torneo, nell'andata dei quarti di Liguilla contro l'Estudiantes commette all'85\u00ba il fallo da rigore che permette ai padroni di casa di segnare il goal del 2-0; inoltre per un colpo rifilato a Jorge Zamogilny non visto dall'arbitro, viene squalificato attraverso la prova TV per la partita di ritorno, vinta dai Pumas 3-0, rimontando di fatto la sconfitta dell'andata e passando alla semifinale. Qui, contro il Puebla, dopo aver vinto l'andata per 1-2, la squadra subisce due goal in casa e rischia l'eliminazione, ma Ver\u00f3n a tre minuti dal termine realizza uno dei goal pi\u00f9 importanti della sua carriera insaccando di testa su cross di Israel Castro, permettendo cos\u00ec ai Pumas di passare in finale grazie alla miglior posizione conclusiva in campionato. Nella Gran Final i Pumas vincono nell'Estadio Ol\u00edmpico per 1-0 sul Pachuca, e bloccano al ritorno i padroni di casa sul 2-2 per il loro sesto titolo nazionale della storia. A fine torneo, Ver\u00f3n conta 22 presenze e 1 goal.\nNella stagione 2009-2010 ottiene 4 presenze in Concachampions, tra cui le due semifinali in cui i Pumas sono battuti per un globale di 5-1 dal Cruz Azul e dove rimedia un'espulsione. In campionato la squadra non ripete i fasti del torneo precedente e non riesce ad accedere alla Liguilla. Alla seconda giornata, in casa contro il Cruz Azul, si rende protagonista di un incredibile autogoal, quando al 42\u00ba su rilancio del portiere avversario lascia rimbalzare la palla e colpisce di testa all'indietro verso Sergio Bernal, che viene scavalcato dalla traiettoria della palla per il goal dello 0-1. La partita terminer\u00e0 poi 0-3. A rimarcare ulteriormente l'errore del difensore, i tifosi del Toluca alla partita successiva (vinta 3-0 dai \"Diablos\") si fanno beffe di lui gridando \u201cgol!\u201d ad ogni sua azione. Alla quarta giornata viene espulso al 65\u00ba per fallo da ultimo uomo su Gast\u00f3n Fern\u00e1ndez dei Tigres, che si stava involando verso la porta di Bernal. Gli ospiti per\u00f2 riusciranno lo stesso a vincere la partita. Salta per squalifica la partita persa 3-0 contro l'Estudiantes, ed anche, due giornate dopo, quella contro l'Atlante (altra sconfitta 1-0), stavolta perch\u00e9 impegnato con la nazionale. Alla 15\u00aa giornata realizza la sua prima doppietta in terra messicana contro i rivali dell'Am\u00e9rica: i suoi due goal, entrambi di testa su corner di Jehu Chiapas, permettono alla squadra di vincere per 3-2, anche se questo non servir\u00e0 per raggiungere la Liguilla, e il torneo dei Pumas finisce l\u00ec, con 14 presenze e 2 reti per Ver\u00f3n. Nel torneo di clausura continua a rappresentare l'elemento-chiave della difesa \"auriazul\", come dimostra nella partita (0-0) contro i Chivas alla 10\u00aa giornata, quando annulla un Javier Hern\u00e1ndez allora in piena esplosione. Nella successiva giornata contro i Jaguares segna un goal di testa, ma l'arbitro annulla per un fallo di Mart\u00edn Bravo in area. A seguito di ottime prestazioni, la squadra si qualifica per la Liguilla, dove incontra il Santos Laguna, che per\u00f2 ferma il suo cammino sconfiggendola per 2-0 all'andata e perdendo di misura al ritorno. Al termine della partita, il difensore \"lagunero\" Felipe Baloy accusa il paraguagio, assieme a Marco Antonio Palacios, di averlo offeso con insulti razzisti. I due si impegnano di conseguenza con il CONAPRED (Consiglio Nazionale per la Prevenzione della Discriminazione) per cercare di favorire la diffusione di una cultura basata sulla tolleranza e l'integrazione. Per Ver\u00f3n le presenze nel torneo sono 19 (tutte le partite dei Pumas e per intero) senza segnare goal.\nPer il campionato 2010-2011 il club promuove come tecnico della prima squadra Guillermo V\u00e1zquez, e il titolare della corsia di sinistra Efra\u00edn Ju\u00e1rez \u00e8 ceduto al , ma Ver\u00f3n viene riconfermato come perno al centro della difesa. Cos\u00ec come alla seconda giornata del torneo precedente, anche nell'apertura 2010 Ver\u00f3n e Bernal confezionano un autogoal che permette ai rivali (in questo caso il Santos, che andr\u00e0 a vincere 4-0) di sbloccare la partita. Dopo un rimbalzo sul palo, la palla arriva a Ver\u00f3n, che da terra cerca di allontanarla, ma la fa carambolare contro Bernal posizionato alla sua destra, col risultato che la palla finisce in rete. La sua assenza si fa comunque pesare, infatti alla 11\u00aa giornata, quando manca contro il Pachuca, la squadra subisce 3 goal dagli avversari. Vive un momento estremamente importante all'ultima giornata contro l'Am\u00e9rica, cui segna nuovamente un goal, l'unico della partita, che d\u00e0 ai Pumas la qualificazione alla Liguilla. La squadra \"felina\" nei quarti ribalta la sconfitta interna 1-2 contro il Cruz Azul andando a vincere nell'Estadio Azul per 0-2, ma non pu\u00f2 nulla contro il Monterrey, che vince in casa per 2-0. Nella Liguilla il tecnico V\u00e1zquez propone anche per la prima volta la difesa a 3, che manterr\u00e0 poi per tutti i tornei successivi, con Ver\u00f3n centrale al fianco di \"Pikol\u00edn\" Palacios ed Efra\u00edn Velarde. Il torneo si chiude per lui con 20 partite e 1 goal. Nel torneo di clausura i Pumas tornano alla vittoria in campionato, con Ver\u00f3n sempre punto di riferimento per la retroguardia del club. Gioca infatti per intero tutte le 23 partite della stagione. Alla seconda giornata \u00e8 suo l'assist che permette a Juan Carlos Cacho di piegare il Santos Laguna, ed alla giornata dopo \u00e8 lui stesso a segnare il goal che d\u00e0 il momentaneo pareggio nel 3-3 contro il Cruz Azul. Va ancora in rete per il 2-0 all'Estudiantes dopo pochi minuti del primo tempo, mentre un fallo su di lui da parte di Ever Alfaro dell'Atlante ne provoca l'epulsione alla nona, contribuendo alla vittoria puma 0-2. La squadra, piazzatasi seconda in classifica, accede alla Liguilla dove affronta il Monterrey. L'andata termina 3-1 per i campioni in carica, ma al ritorno i Pumas ribaltano il risultano e passano il turno con un secco 2-0. In semifinale contro i Chivas l'andata in trasferta si conclude sull'1-1 (con un goal annullato ai padroni di casa proprio per un fallo su Ver\u00f3n) ma ancora una volta al ritorno i Pumas vincono per 2-0 e si qualificano per la finale. Il 2-0, segnato da Dante L\u00f3pez, nasce da una palla recuperata da Ver\u00f3n, che una volta entrato in area serve il suo connazionale che insacca. L'andata della finale si conclude sull'1-1, ma al ritorno i Pumas trionfano nel loro stadio grazie ad un grandissimo goal di Javier Cort\u00e9s che fissa il punteggio sul 2-1. Per i Pumas si tratta del settimo titolo nazionale, il quarto in sette anni. A fine torneo, Ver\u00f3n viene votato come miglior difensore centrale del campionato.\n2011-2012.\nNel torneo di apertura 2011 la squadra non esprime la stessa qualit\u00e0 di gioco e non riesce ad accedere alla fase finale. Ver\u00f3n salta la prima partita contro il San Luis perch\u00e9 impegnato nella Copa Am\u00e9rica e rientra alla seconda giornata contro il Morelia, entrando al 65\u00ba al posto di Aar\u00f3n Sandoval. Giocando alla nona giornata contro il Toluca, raggiunge le 300 presenze in campionato con i Pumas, secondo giocatore straniero a raggiungere questo record dopo Leandro Augusto. Al 27\u00ba della penultima giornata contro i Jaguares un suo fallo determina il rigore per il 3-0 dei padroni di casa, e con il pareggio casalingo 1-1 contro il Tijuana gli universitari danno l'addio alla Liguilla. 15 in totale le presenze di Ver\u00f3n. A fine torneo firma un nuovo contratto di tre anni ed \u00e8 scelto come nuovo capitano della squadra, in seguito al ritiro di Palencia. I Pumas si ritrovano nelle ultime posizioni di classifica dopo 10 giornate, ma in compenso la squadra riesce ad accedere alle semifinali di Concachampions grazie ad un 8-0 ai salvadoregni dell'Isidro Metap\u00e1n. In questa partita, tuttavia, Ver\u00f3n si infortuna ad inizio secondo tempo, subendo una frattura al quinto metatarso del piede destro mentre rincorre un avversario. Operato il giorno seguente, \u00e8 costretto a saltare tutto il resto della stagione, chiudendo il torneo con 10 presenze per intero.\nNazionale.\nIl suo esordio con la nazionale paraguagia avviene il 24 gennaio 2001 nel corso del torneo amichevole Carlsberg Cup a Hong Kong contro una selezione di giocatori locali, quando subentra al 73\u00ba a Jacinto Zorrilla. La prima partita giocata da titolare \u00e8 quella 3 giorni dopo contro la rappresentativa sudcoreana nello stesso torneo. Sar\u00e0 poi sostituito all'intervallo da Luis Torres. Nello stesso anno il CT Sergio Markari\u00e1n lo inserisce nella lista convocati per la Copa Am\u00e9rica 2001, dove per\u00f2 non ottiene presenze.\nNon torna a giocare in nazionale sino al 2007, quando grazie alle sue ottime prestazioni con la maglia dei Pumas il CT Gerardo Martino lo riconvoca per l'amichevole a Monterrey contro il Messico. Nell'amichevole del 2 giugno contro il Messico, uno scontro con il compagno Paulo da Silva lo costringe a lasciare il campo al 42\u00ba, sostituito da V\u00edctor C\u00e1ceres. Successivamente figura nella lista dei convocati per la Copa Am\u00e9rica 2007, in cui gioca tutte e 4 le partite dell\u2019\"Albirroja\", la quale, dopo un ottimo inizio nel suo girone, viene eliminata nei quarti dal Messico con una goleada (6-0 finale). Nelle qualificazioni per il mondiale 2010 gioca 11 partite, la prima delle quali nel 5-1 contro l'Ecuador il 17 novembre. Nel match contro il Brasile si fa espellere ad inizio ripresa per doppia ammonizione, ma il Paraguay vince lo stesso la partita per 2-0. Nonostante in Messico sia il leader della difesa dei Pumas che vincono il torneo di clausura 2009, il CT Martino nel 2010 lo relega a seconda scelta, ed infatti al Mondiale in Germania l'unica partita che gioca \u00e8 il quarto di finale contro la Spagna, che batte i sudamericani per 0-1, andando poi a laurearsi campione del mondo.\nDopo il Mondiale riguadagna la titolarit\u00e0 al centro della difesa della selezione, giocando la maggior parte delle amichevoli che precedono la Copa Am\u00e9rica 2011. Qui, dopo aver pareggiato tutte e 5 le partite (tra cui quella in semifinale col Venezuela, in cui segna il rigore decisivo nella lotteria finale), il Paraguay accede alla finale, dove perde per 3-0 contro l'Uruguay. Di fronte alla velocit\u00e0 del suo diretto avversario Luis Su\u00e1rez Ver\u00f3n non riesce ad arginare gli attacchi rivali e disputa una delle sue peggiori partita con la maglia dell\u2019\"Albirroja\".\nViene comunque confermato titolare al centro della difesa dal nuovo selezionatore Fernando Arce. Il 12 novembre 2011 trova il suo primo goal con la nazionale nella partita contro l'Ecuador valida per le qualificazioni al mondiale 2014, aprendo le marcature al 57\u00ba su calcio d'angolo.\nStatistiche.\nPresenze e reti nei club.\n\"Aggiornate al 2 marzo 2012.\"\nVita privata.\n\u00c8 sposato con Diana, anche lei naturalizzata messicana, con la quale ha tre figli, tutti nati in Messico: Diana Montserrat (2006), Melisa Ilen (2008) e Sebasti\u00e1n Tadeo (2011)."}
{"id": "2786512", "revid": "729019", "url": "https://it.wikipedia.org/wiki?curid=2786512", "title": "Battaglia di Cornuda", "text": "La battaglia di Cornuda dell'8-9 maggio 1848, avvenuta durante la prima guerra di indipendenza, oppose una legione dell'esercito pontificio rinforzata da numerosi volontari agli ordini del generale Ferrari e l'esercito austriaco guidato dal generale Nugent. \nIl combattimento di Cornuda pu\u00f2 essere considerato il primo conflitto in cui si combatt\u00e9 in nome dell'Italia, essendo il contingente italiano costituito esclusivamente da patrioti arruolatisi come volontari e soldati regolari che, sempre per scelta patriottica, si posero al di fuori dell'esercito pontificio, decidendo di non obbedire all'ordine papale di disimpegnarsi dal conflitto e rientrare nelle province pontificie.\nAntefatto.\nNel 1848, sulla scia delle aspirazioni liberali che scuotevano l'Europa e la penisola italiana, papa Pio IX, il 14 marzo, con il documento \"Nelle istituzioni\", concesse la costituzione. Poco dopo, durante le Cinque giornate di Milano, il governo pontificio, sull'esempio del Granduca di Toscana e del Re di Napoli, invi\u00f2 al fronte un corpo di soldati regolari comandati dal generale Giovanni Durando (1804-1869), fratello del generale Giacomo Durando, insieme con un gruppo di volontari comandati dal generale Andrea Ferrari e comprendente il Battaglione universitario romano.\nLo Stato Pontificio si trov\u00f2 di fatto impegnato in una guerra contro l'Austria per l'indipendenza italiana. Ma il 13 aprile 1848 una speciale commissione cardinalizia impose lo sganciamento del Papa dal movimento patriottico italiano. Pio IX, con l'allocuzione \"Non semel\" fatta al Concistoro dei cardinali del 29 aprile 1848, mise in evidenza le motivazioni della posizione del Papa che, come capo della Chiesa universale e allo stesso tempo capo di uno Stato italiano, non poteva mettersi in guerra contro un legittimo regno. Il pontefice annunci\u00f2 quindi il ritiro delle truppe regolari comandate dal generale Durando.\nLe truppe regolari pontificie, al comando del generale Durando, e quelle volontarie, guidate dal generale Ferrari, rifiutarono di seguire l'implicito ordine del pontefice di ritirarsi e si unirono alle truppe combattenti contro l'Austria nella prima guerra di indipendenza.\nLa battaglia.\nL'evento si svolse a nord-ovest di Cornuda (nell'attuale provincia di Treviso), in una zona collinare sulla riva destra del Piave. L'esercito austriaco era partito da Vienna alla volta di Venezia, dove era stata istituita la Repubblica di San Marco.\nI primi scontri si ebbero gi\u00e0 a Pederobba e a Onigo, ma i tentativi da parte dei bersaglieri del Po e dei volontari cadorini di fermare l'avanzata austriaca furono vani. Nel tardo pomeriggio dell'8 maggio gli schieramenti si attestarono sulle rive del torrente Nasson, dove gli italiani, al comando del generale Ferrari, furono raggiunti dal grosso dell'esercito pontificio. Verso le 19 gli austriaci riuscirono a passare dall'altra parte del fiume e a impadronirsi di due colline, ma furono presto ricacciati.\nLa battaglia riprese la mattina seguente. Subito gli italiani si trovarono in difficolt\u00e0 e dovettero indietreggiare di 500 metri. Nel frattempo, il generale Durando avvert\u00ec Ferrari che le sue truppe erano in marcia e sarebbero giunte in aiuto il prima possibile.\nDurante l'attesa Ferrari decise di inviare una carica di 50 dragoni; 40 di loro furono sacrificati, ma gli austriaci, spiazzati, attesero le 15 per riprendere gli scontri.\nVerso le 18 Durando non era ancora arrivato e Ferrari decise di ripiegare verso Treviso. Gli austriaci diedero il tempo ai nemici di ritirarsi, quindi occuparono Cornuda."}
{"id": "2786513", "revid": "288300", "url": "https://it.wikipedia.org/wiki?curid=2786513", "title": "Dar\u00edo Anastacio Ver\u00f3n Maldonado", "text": ""}
{"id": "2786514", "revid": "287204", "url": "https://it.wikipedia.org/wiki?curid=2786514", "title": "Dario Veron", "text": ""}
{"id": "2786523", "revid": "111319", "url": "https://it.wikipedia.org/wiki?curid=2786523", "title": "Cantone di Upala", "text": "Il cantone di Upala \u00e8 un cantone della Costa Rica facente parte della provincia di Alajuela.\nGeografia antropica.\nSuddivisioni amministrative.\nIl cantone \u00e8 suddiviso in 7 distretti:"}
{"id": "2786524", "revid": "204391", "url": "https://it.wikipedia.org/wiki?curid=2786524", "title": "Piramidi renali del Malpighi", "text": ""}
{"id": "2786525", "revid": "287204", "url": "https://it.wikipedia.org/wiki?curid=2786525", "title": "Francesco Aracri", "text": "Biografia.\nDopo la maturit\u00e0 classica conseguita presso la Scuola Santa Maria di Roma si laurea in Giurisprudenza all'Universit\u00e0 Sapienza di Roma e si specializza in diritto amministrativo.\nNel 1976 entra a far parte dell'ufficio legale del Cip (Comitato Interministeriale Prezzi) organismo inizialmente sotto Presidenza del Consiglio dei ministri.\nNel 1980 diviene Dirigente del Ministero dell'industria, del commercio e dell'artigianato presso le direzioni finanziamenti all'industria e direzione del personale mentre nel 1981 ricopre il ruolo di Capo segreteria del Sottosegretario alla Difesa, Americo Petrucci.\nAttivit\u00e0 politica.\nNel 1994, a 42 anni, intraprende la carriera politica nelle file di Alleanza Nazionale di Gianfranco Fini. Diviene componente del Comitato promotore del partito, responsabile per il Lazio dei circoli di Alleanza Nazionale, componente della Direzione Nazionale di Alleanza Nazionale e Segretario Regionale.\nNel 1995 si candida e viene eletto, ottenendo 8.000 voti di preferenza, al Consiglio regionale del Lazio sotto il governo di Piero Badaloni. Nel corso del mandato ricopre il ruolo di componente della Commissione Lotta alla criminalit\u00e0 e di Vicepresidente della Commissione Trasporti e Lavori Pubblici.\nNel 2000 si candida nuovamente al consiglio della Regione Lazio. Viene eletto ottenendo 18.000 voti di preferenza e viene nominato, sotto il governo di Francesco Storace, Assessore ai Trasporti e ai Lavori Pubblici della Giunta regionale (2003) e Presidente della commissione Problematiche Sociali (2003-2005).\nNel 2005 si candida per la terza volta al consiglio regionale del Lazio. Viene eletto con 24.000 voti di preferenza sotto il governo di Piero Marrazzo e lavora nella Commissione Trasporto e Lavori Pubblici.\nNel 2008 aderisce al Popolo della Libert\u00e0.\nAlle elezioni politiche del 2008 viene eletto deputato nella XVI Legislatura nelle liste del Popolo della Libert\u00e0 nella circoscrizione Lazio 2.\nAlla Camera dei Deputati \u00e8 membro della Commissione Ambiente, Territorio e Lavori Pubblici e della Commissione Finanze.\nAlle elezioni politiche del 2013 viene eletto senatore nella XVII Legislatura sempre nelle liste del Popolo della Libert\u00e0.\nRicopre l'incarico di membro della Commissione Lavori pubblici e comunicazione e della Commissione Agricoltura .\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nIl 25 maggio 2017 abbandona il gruppo di Forza Italia al Senato (pur rimanendo nel partito) ed aderisce al neonato gruppo parlamentare di centro-destra Federazione della Libert\u00e0.\nNon \u00e8 pi\u00f9 ricandidato in Parlamento alle elezioni politiche del 2018.\nControversie.\nSi definisce \"un originale interprete della Rivoluzione liberale\", ma il 23 dicembre 2013 propone e fa approvare l'emendamento che d\u00e0 ai sindacati il potere di veto sui licenziamenti nelle municipalizzate di Roma.\nHa fatto scalpore l'assunzione della moglie Serenella Ferrantini come dirigente dell'azienda Astral Spa controllata dalla Regione Lazio assieme alla figlia Antonella Aracri, e l'assunzione dell'altra figlia Diletta Aracri in una municipalizzata del Comune di Roma (Roma servizi per la mobilit\u00e0). Assunto in ATAC anche l'ex compagno di quest'ultima, Nicola Valeriani, all'epoca genero del deputato Aracri, finito nello scandalo Parentopoli.\nNel gennaio del 2015 viene sorpreso, durante la votazione al Senato riguardante l'Italicum, a votare al posto di un altro senatore quel giorno assente, tra l'altro esprimendo un voto sbagliato."}
{"id": "2786527", "revid": "1543377", "url": "https://it.wikipedia.org/wiki?curid=2786527", "title": "Cantone di Los Chiles", "text": "Il cantone di Los Chiles \u00e8 un cantone della Costa Rica facente parte della provincia di Alajuela.\nGeografia antropica.\nSuddivisioni amministrative.\nIl cantone \u00e8 suddiviso in 4 distretti:"}
{"id": "2786531", "revid": "767487", "url": "https://it.wikipedia.org/wiki?curid=2786531", "title": "Cantone di Guatuso", "text": "Il cantone di Guatuso \u00e8 un cantone della Costa Rica facente parte della provincia di Alajuela.\nGeografia antropica.\nSuddivisioni amministrative.\nIl cantone \u00e8 suddiviso in 3 distretti:"}
{"id": "2786533", "revid": "55805322", "url": "https://it.wikipedia.org/wiki?curid=2786533", "title": "Bit/s", "text": ""}
{"id": "2786534", "revid": "287204", "url": "https://it.wikipedia.org/wiki?curid=2786534", "title": "Claudio Barbaro", "text": "Deputato dal 2008 al 2013, dal 2018 \u00e8 senatore della Repubblica Italiana.\nBiografia.\nVive a Formello (Roma). Si \u00e8 laureato in giurisprudenza all'Universit\u00e0 La Sapienza di Roma con una tesi in diritto amministrativo.\nIncarichi sportivi.\nDal 1980 al 1982 \u00e8 stato il responsabile dell'Ufficio Legale e Studi del Centro Nazionale Sportivo Fiamma. In seguito (fino al 1990) si \u00e8 occupato anche dell'Ufficio Organizzazione. Dal 1990 al 1992 \u00e8 stato Direttore Sportivo del Flammini Group (Societ\u00e0 internazionale operante nel settore dello sport e della comunicazione).\nNel 1992 diviene responsabile degli affari generali dei Campionati mondiali di nuoto, carica che mantiene fino al 1994.\nNel 1999 \u00e8 stato amministratore unico della Societ\u00e0 di marketing e comunicazione sportiva \u201cSistemi\u201d.\nDal 1995 \u00e8 inoltre consulente per la Federazione Italiana Nuoto e dal 2000 per lo sport di Adnkronos.\nAttivit\u00e0 politica.\nNel 1993 viene eletto Consigliere comunale a Roma con il Movimento Sociale Italiano, ricoprendo l'incarico di Vice Presidente della V Commissione Consiliare permanente, cultura, sport e turismo.\nNel 1997 viene rieletto consigliere capitolino nelle liste di Alleanza Nazionale. Ricandidato con AN anche nel 2001, non viene rieletto.\nElezione a deputato.\nAlle elezioni politiche del 2008 viene eletto alla Camera dei Deputati, nella circoscrizione Marche, nelle liste del Popolo della Libert\u00e0.\nAlla Camera \u00e8 stato membro della VII Commissione permanente (Cultura, Scienza e Istruzione).\nIl 30 luglio 2010 segue Gianfranco Fini nella scissione del Popolo della Libert\u00e0, aderendo dunque a Futuro e libert\u00e0 per l'Italia.\nAlle elezioni politiche del 2013 \u00e8 ricandidato alla Camera dei Deputati, nelle \"circoscrizione Marche\", nelle liste di Futuro e Libert\u00e0, ma non viene rieletto in Parlamento, in quanto il partito non elegge alcun parlamentare.\nAlle elezioni comunali a Roma del 2016 si candida al Consiglio comunale nella \"Lista Storace per Marchini Sindaco\": ottiene 500 preferenze, ma non viene eletto.\nNel 2015 aderisce al neonato movimento di Gianni Alemanno Azione Nazionale, che nel 2017 confluir\u00e0 nel Movimento Nazionale per la Sovranit\u00e0.\nIl ritorno in Parlamento.\nGrazie all'accordo elettorale tra il suo partito e la Lega, alle elezioni politiche del 2018 viene eletto al Senato della Repubblica nella circoscrizione Campania, come capolista della Lega nel collegio plurinominale Caserta-Avellino-Benevento.\nNel gennaio 2020 firma, insieme ad altri cinque leghisti, per il referendum sul taglio dei parlamentari, messo in forse dal ritiro di un gruppo di esponenti di Forza Italia. Le firme depositate in Cassazione raggiungono quota 71, sette in pi\u00f9 del necessario.\nNell'ottobre del 2020 abbandona la Lega in disaccordo con il partito per le sue posizioni sull'associazionismo sportivo e aderisce al Gruppo misto..\nNel dicembre del 2020 lascia il Gruppo misto per confluire in Fratelli d'Italia"}
{"id": "2786535", "revid": "116944", "url": "https://it.wikipedia.org/wiki?curid=2786535", "title": "Consalvo de Cordoba", "text": ""}
{"id": "2786536", "revid": "29722370", "url": "https://it.wikipedia.org/wiki?curid=2786536", "title": "B/s", "text": ""}
{"id": "2786542", "revid": "767487", "url": "https://it.wikipedia.org/wiki?curid=2786542", "title": "Ina Souez", "text": "Con il nome d'arte preso dal cognome della nonna materna, ha legato la sua carriera al festival lirico di Glyndebourne di cui \u00e8 stata una indiscussa \"primadonna\" della lirica con l'interpretazione di opere mozartiane di cui ha creato il cosiddetto repertorio (in particolare, la Fiordiligi del \"Cos\u00ec fan tutte\" e Donna Anna del \"Don Giovanni\").\n\u00c8 stata modello di interpretazione per molte colleghe salite alla ribalta dopo di lei, fra cui Carol Vaness.\nBiografia.\nSouez - che al suo debutto a Glyndebourne nel 1935 venne indicata come cantante britannica, essendo sposata ad un inglese - ha contribuito a rendere famosa l'opera \"Cos\u00ec fan tutte\", al tempo non cos\u00ec popolare e ampiamente rappresentata come lo \u00e8 divenuta in seguito. Ha interpretato il ruolo di Fiordiligi tornando annualmente a Glyndebourne fino al divampare della seconda guerra mondiale.\nAveva studiato canto con Florence Hinricks a Denver per poi trasferirsi in Europa a perfezionare gli studi con Sofia Del Campo a Milano. Nel 1928 debutt\u00f2 nel mondo della lirica ad Ivrea interpretando il ruolo di Mim\u00ec ne \"La boh\u00e8me\"; cant\u00f2 quindi al Teatro Massimo di Palermo.\nLi\u00f9 per il Covent.\nNel maggio dell'anno successivo fece il suo debutto al Covent Garden di Londra come Li\u00f9 nella pucciniana \"Turandot\" (con Eva Turner nel ruolo della principessa Turandot). Nonostante il buon esito della prova, la scrittura non le venne rinnovata. Rest\u00f2 comunque in Gran Bretagna nei dieci anni successivi tornando a cantare al Covent Garden nel 1935. In quell'anno fu in palcoscenico a Glyndebourne come Fiordiligi nel \"Cos' fan tutte\" il 30 maggio ed il 7 giugno mentre il 4 giugno and\u00f2 in scena come Micaela nella \"Carmen\" di Bizet (Conchita Supervia ricopriva il ruolo della protagonista).\nSouez non ottenne una nuova scrittura per il Covent Garden ma in quello stesso 1936 aggiunse un nuovo ruolo al suo repertorio: quello di Donna Anna, del \"Don Giovanni\", portato a Glyndebourne; un ruolo che le risult\u00f2 pi\u00f9 congeniale ancora che quello della gi\u00e0 ben riuscita Fiordiligi.\nIl ritorno negli Stati Uniti.\nDurante la seconda guerra mondiale, dopo aver interpretato prima che scoppiasse il conflitto a Stoccolma e l'Aia il \"Requiem\"di Giuseppe Verdi, Souez fece ritorno negli USA dove and\u00f2 a cantare per la New Opera Company di New York (1941) e la New York City Opera (1945).\nSi ritir\u00f2 quindi dal mondo dell'opera lirica per diventare un'interprete jazz accanto a Spike Jones, nel primo dopoguerra assai famoso negli Stati uniti, e agli City Slickers, il gruppo che lo accompagnava abitualmente.\nDiscografia.\nDelle interpretazioni di Souez rimangono incise su album discografico quelle relative al festival di Glyndebourne nel \"Cos\u00ec fan tutte\" e nel \"Don Giovanni\"."}
{"id": "2786547", "revid": "29722484", "url": "https://it.wikipedia.org/wiki?curid=2786547", "title": "Tasso di simbolo", "text": ""}
{"id": "2786557", "revid": "110157", "url": "https://it.wikipedia.org/wiki?curid=2786557", "title": "Partito Socialista della Gran Bretagna", "text": "Il Partito Socialista della Gran Bretagna (in inglese: \"Socialist Party of Great Britain\") \u00e8 un partito politico marxista all'interno della tradizione dell'impossibilismo. \u00c8 meglio conosciuto per il suo supporto per l'uso delle elezioni democratiche per scopi rivoluzionari, l'opposizione al riformismo e la sua subitanea adozione della teoria del capitalismo di Stato per descrivere l'Unione Sovietica.\nStoria e influenza.\nIl partito fu fondato nel 1904 dalla scissione dalla Federazione Socialdemocratica (SDF). Venne formato come opposizione al riformismo della SDF e in risposta in parte alla dominazione dell'organizzazione di Henry Hyndman che port\u00f2 all'avversione nei confronti della capacit\u00e0 di comando. Questa divisione fu anche parzialmente una reazione al coinvolgimento della SDF nel Comitato di rappresentanza del lavoro che fond\u00f2 il Partito Laburista. Rispecchi\u00f2 la divisione che port\u00f2 alla fondazione della Lega Socialista, scaturita da una disputa tra il movimento socialista sulle tattiche e sul dilemma \u00abriforma o rivoluzione\u00bb.\nI fondatori del partito si consideravano parte di una pi\u00f9 ampia rivolta impossibilista all'interno della Seconda Internazionale. Quando nel 1903 la maggior parte dei membri della SDF in Scozia ruppero con il Partito Laburista Socialista senza contattare i loro compagni impossibilisti a Londra, gli impossibilisti (principalmente il gruppo di Battersea) decisero di rompere con la loro stessa organizzazione come fecero l'anno seguente. Diversamente dalla Lega Socialista sostenne comunque l'uso rivoluzionario del sistema elettorale e del parlamento. \nIl partito sostiene in conformit\u00e0 con i principi esposti da Karl Marx ed Engels nel \"Manifesto del Partito Comunista\" che per realizzare il vero socialismo sia necessario abolire a livello mondiale sia gli Stati nazionali sia la propriet\u00e0 privata dei mezzi di produzione, oltre che il lavoro salariato e il denaro contante.\nIl partito ha partecipato molte volte, anche se non in tutte le citt\u00e0 e collegi, alle elezioni politiche generali britanniche, ma \u00e8 sempre rimasto un partito marginale, ottenendo al massimo 1359 voti nel 1997. Inoltre \u00e8 parte e socio fondatore del Movimento Socialista Mondiale (\"World Socialist Movement\", da non confondere con il \"World Socialist Website\" di ispirazione trotskista), che conta sette partiti politici nazionali affiliati (Gran Bretagna, Canada, Nuova Zelanda, Stati Uniti, Irlanda, India e Australia) e alcuni gruppi (tra cui in Italia e in Svezia).\nNel 1991 partirono due rami e formarono studi socialisti.\nNon \u00e8 da confondere con il Partito Socialista Britannico, confluito nel 1920 nel Partito Comunista di Gran Bretagna, n\u00e9 con il Partito Socialista di Inghilterra e Galles fondato negli anni novanta. Non ha un capo politico, ma uno dei suoi membri pi\u00f9 noti \u00e8 Adam Buick. La principale attivit\u00e0 politica svolta dal partito \u00e8 la propaganda dei propri principi."}
{"id": "2786558", "revid": "287204", "url": "https://it.wikipedia.org/wiki?curid=2786558", "title": "Karoly Kerenyi", "text": ""}
{"id": "2786561", "revid": "287204", "url": "https://it.wikipedia.org/wiki?curid=2786561", "title": "Paraiso", "text": ""}
{"id": "2786562", "revid": "324617", "url": "https://it.wikipedia.org/wiki?curid=2786562", "title": "Detto d'amore", "text": ""}
{"id": "2786563", "revid": "29722784", "url": "https://it.wikipedia.org/wiki?curid=2786563", "title": "Sistemi centrali", "text": ""}
{"id": "2786564", "revid": "1543377", "url": "https://it.wikipedia.org/wiki?curid=2786564", "title": "Cantone di Para\u00edso", "text": "Il cantone di Para\u00edso \u00e8 un cantone della Costa Rica facente parte della provincia di Cartago.\nGeografia antropica.\nSuddivisioni amministrative.\nIl cantone \u00e8 suddiviso in 4 distretti:"}
{"id": "2786565", "revid": "117796056", "url": "https://it.wikipedia.org/wiki?curid=2786565", "title": "Windsor (Colorado)", "text": "Windsor \u00e8 una citt\u00e0 degli Stati Uniti d'America che fa parte sia della contea di Larimer che della contea di Weld, nello Stato del Colorado. \u00c8 situata accanto al lago omonimo, il Windsor Lake.\nFormalmente ha lo status di comune (\"town\") e, secondo il censimento del 2005 del United States Census Bureau, la sua popolazione \u00e8 di 14.874 abitanti.\nHa dato i natali alla cantante lirica soprano Ina Souez."}
{"id": "2786567", "revid": "29722809", "url": "https://it.wikipedia.org/wiki?curid=2786567", "title": "Stazione di lavoro", "text": ""}
{"id": "2786568", "revid": "300067", "url": "https://it.wikipedia.org/wiki?curid=2786568", "title": "Byron Mullens", "text": ""}
{"id": "2786574", "revid": "767487", "url": "https://it.wikipedia.org/wiki?curid=2786574", "title": "Pala di Santa Maria in Porto", "text": "La Pala di Santa Maria in Porto (detto anche \"Pala Portuense\") \u00e8 un dipinto olio su tela (323x240 cm) di Ercole de' Roberti, datato 1479-1481 e conservato nella Pinacoteca di Brera a Milano.\nStoria.\nLa grande pala d'altare venne eseguita per la chiesa di Santa Maria in Porto Fuori presso Ravenna, che era retta dai Canonici Lateranensi. Gi\u00e0 nel XVI secolo il dipinto venne trasferito nella basilica di San Francesco, mentre con le soppressioni napoleoniche venne requisito e destinato alla Pinacoteca milanese, dove entr\u00f2 nel 1811.\nDescrizione.\nErcole de' Roberti cre\u00f2 in quest'opera una straordinaria architettura a sviluppo prevalentemente verticale, sotto la quale si trova un alto podio ottagonale su cui \u00e8 poggiato il trono della Vergine. La base \u00e8 decorata da alcune formelle (\"Strage degli innocenti, Adorazione dei Magi\" e \"Presentazione di Ges\u00f9 al Tempio\") che simulano dei bassorilievi all'antica e che si ispiravano all'ammiratissimo altare della basilica del Santo di Donatello a Padova.\nSopra questa base si ergono alcune colonnine con i fusti modanati e decorati da ghirlande, dischi e anelli marmorei, permettendo di scorgere in lontananza uno straordinario paesaggio marino in burrasca, la cui posizione cos\u00ec preminente \u00e8 dovuta al ricordo della leggenda della fondazione di Santa Maria del Porto, quando il crociato Pietro degli Onesti, scampato al naufragio, aveva promesso alla Vergine la fondazione di una grande chiesa come ex voto.\nPi\u00f9 in alto si erge l'altissimo trono della Vergine, incastonato da una nicchia con altrettanti finti rilievi, con un prezioso tappeto come poggiapiedi e con due scenografiche tende rosse che incorniciano la misurata composizione. I quattro santi presenti sono sant'Agostino e il beato Pietro degli Onesti (in basso), sant'Elisabetta e sant'Anna (in alto, ai lati della Vergine).\nStile.\nLa pala \u00e8 uno dei migliori esempi delle innovazioni che percorrevano l'Italia settentrionale dopo il 1475, quando Antonello da Messina svilupp\u00f2 una tipologia di sacra conversazione con i personaggi disposti in maniera piramidale con al vertice l'alto trono della Vergine (la Pala di San Cassiano, capolavoro oggi in parte mutilo). Il pittore cre\u00f2 una rappresentazione di grande monumentalit\u00e0, improntata a una compostezza classica dove \u00e8 ormai placata l'esagitata frenesia degli affreschi di Palazzo Schifanoia. Le forme appaiono cos\u00ec solide e misurate, con un robusto modellato plastico, mentre le inquietudini dell'artista affiorano solo nei finti bassorilievi decorativi."}
{"id": "2786575", "revid": "121837", "url": "https://it.wikipedia.org/wiki?curid=2786575", "title": "Apparato juxtaglomerulare", "text": ""}
{"id": "2786577", "revid": "36426", "url": "https://it.wikipedia.org/wiki?curid=2786577", "title": "Pala Portuense", "text": ""}
{"id": "2786578", "revid": "767487", "url": "https://it.wikipedia.org/wiki?curid=2786578", "title": "Dio \u00e8 grande, io no", "text": "Dio \u00e8 grande, io no (\"Dieu est grand, je suis toute petite\") \u00e8 un film del 2001 diretto da Pascale Bailly."}
{"id": "2786580", "revid": "767487", "url": "https://it.wikipedia.org/wiki?curid=2786580", "title": "The Little Princess", "text": "The Little Princess \u00e8 un film muto del 1917 diretto da Marshall Neilan.\nViene riportato anche con il titolo \"A Little Princess\".\n\u00c8 la prima delle versioni cinematografiche del romanzo \"La piccola principessa\" di Frances Hodgson Burnett (un'altra sar\u00e0 interpretata da Shirley Temple nel film \"La piccola principessa\" del 1939).\nIl romanzo era stato portato in scena a Broadway in una versione teatrale firmata dalla stessa scrittrice, debuttando il 14 gennaio 1903.\nSecondo le accettate convenzioni teatrali del tempo, i ruoli delle bambine protagoniste furono affidati nel film a giovani attrici (Mary Pickford e ZaSu Pitts), mentre ad attori bambini come Gertrude Short e Joan Marsh furono riservati i ruoli di supporto. Il successo riscosso in questo film, come gi\u00e0 in \"Una povera bimba molto ricca\" (1917) e in \"Rebecca of Sunnybrook Farm\" (1917), fu tale che nella sua carriera Mary Pickford si specializz\u00f2 in simili parti, che furono molto amate dal pubblico dei suoi fans e che la videro ancora protagonista in una lunga serie di film, da \"Pap\u00e0 Gambalunga\" (1919), \"Pollyanna \"(1920), \"Little Lord Fauntleroy\" (1921), \"Little Annie Rooney\" (1925), fino a \"Sparrows\" (1926).\nTrama.\nLa piccola Sara viene mandata in Inghilterra alla scuola di Miss Minchin da suo padre, il capitano Richard Carewe che si trova di stanza in India. Chiamata da tutti \"la piccola principessa\" per le ricchezze del padre, la bambina diventa molto popolare nella scuola fino a quando non arriva la notizia della morte del capitano accompagnata da quella della perdita della sua fortuna.\nMiss Minchin mette a lavorare la piccola, trattata come una serva. Sara fa amicizia con Becky, un'altra sguattera, cui - per consolarsi - racconta delle fiabe.\nJohn Carrisford, vecchio amico del capitano Carewe, va ad abitare vicino alla scuola e simpatizza con Sara senza sapere chi sia. Insieme a Ram Dass, il suo domestico indiano, organizza per le ragazze una sontuosa festa nella mansarda, festa che viene interrotta dall'arrivo di Miss Minchin. Carrisford scopre che Sara \u00e8 la figlia del suo amico. Le rivela, allora, che gli ultimi investimenti di Carewe hanno avuto successo e che lei \u00e8 una ricca ereditiera. La porta via dalla scuola insieme a Becky, deciso a prendersi da quel momento cura di loro.\nProduzione.\nMary Pickford produsse il film con la propria compagnia.\nDistribuzione.\nIl film venne distribuito nelle sale l'11 novembre 1917 dalla Artcraft Pictures Corporation.\nCopie della pellicola vengono conservate negli archivi della Library of Congress e in quelli del Mary Pickford Institute for Film Education.\nNel 2003, la Milestone ha distribuito il film in DVD in una versione di 62 minuti in NTSC, sottotitolata in inglese."}
{"id": "2786582", "revid": "767487", "url": "https://it.wikipedia.org/wiki?curid=2786582", "title": "Whisky Trail", "text": "I Whisky Trail sono un gruppo musicale italiano attivo dal 1975.\nFra i gruppi italiani che fanno musica di ispirazione celtica sono probabilmente quelli in attivit\u00e0 da pi\u00f9 tempo.\nStoria.\nNasce negli anni settanta da un'idea di Antonio Breschi, pianista fiorentino con influenze jazz e blues, il Gruppo Folk Internazionale. Gruppo in cui Antonio Breschi riunisce intorno a s\u00e9 musicisti di svariate provenienze musicali tra cui la moglie Rebecca Miller, americana del sud degli Usa, la cui bellissima voce si presta per canti Elisabettiani, Gospel e spiritual, Pietro Crivelli cantante blues, chitarrista e contrabbassista, Stefano Hollesch musicista eclettico e pittore che suona vari generi e strumenti, Gilberto Kondo percussionista africano e infine Piero Bubbico giovane promessa dell'ambiente jazz fiorentino. con il nome di \"Gruppo Folk Internazionale\" Il gruppo si esibisce con successo in svariate manifestazioni musicali producendo musica che data la molteplice variet\u00e0 delle esperienze musicali dei suoi componenti spazia dal Worksong degli schiavi africani al Dixieland, dalle Rocky Mountain Folk Songs al Country, dal Jazz ai ritmi e le canzoni della musica africana.\nDa l\u00ec a poco Piero Bubbico, intuendo le potenzialit\u00e0 del gruppo e consapevole della dispersivit\u00e0 creativa e organizzativa dei suoi componenti porta ad inserire un suo vecchio amico, Stefano Corsi con cui aveva precedentemente avuto varie esperienze musicali. Stefano Corsi, musicista pop, ma con grandi doti di arrangiatore e organizzatore riesce, subito a porre le basi per un nuovo indirizzo che segner\u00e0 la vita del gruppo fino ai nostri giorni. \nIl gruppo cambia in parte indirizzo musicale orientandosi prevalentemente sulla musica folk e blues americana e sulle connessioni di questa con la cultura musicale degli irlandesi emigrati negli Usa. \nVerr\u00e0 anche cambiato il nome da Gruppo Folk Internazionale in Whisky Trail, conseguentemente, anche, all'esistenza all'epoca di un altro gruppo chiamato con l'identico stesso nome.\nLa formazione del gruppo Whisky Trail comprendeva Antonio Breschi, Rebecca Miller, Pietro Crivelli, Piero Bubbico, Stefano Corsi, Daniel Craighead e Giulia Lorimer.\nFu con questa prima formazione che il gruppo registr\u00f2 il suo primo disco nel 1975 per l'Editoriale Sciascia.\nNell'anno successivo Rebecca Miller e Pietro Crivelli lasciano il gruppo a cui invece si unisce Pietro Sabatini, che con estrema determinazione Piero Bubbico aveva voluto, avendone conosciuto in una precedente esperienza musicale le grandi doti di ritmica e musicalit\u00e0. Nel 1977 sempre per l'editoriale Sciascia il gruppo incide il suo secondo album.\nNel 1979 al gruppo si unisce anche Velemir Dugina e per qualche concerto Chris Hamblin, \u00e8 con questa formazione che viene inciso il loro terzo album Miriana per la Cardinale records.\nNegli anni successivi lasceranno il gruppo Antonio Breschi, Piero Bubbico e Velemir Dugina, e al gruppo si unir\u00e0 Lorenzo Greppi, polistrumentista, che aveva suonato con V\u00e9ronique Chalot.\nNel corso degli anni terr\u00e0 centinaia di concerti in Italia e all'estero, fra questi da segnalare una tourn\u00e9e in Portogallo nel 2001 nel corso della quale hanno partecipato al festival \"Festival Sete S\u00f3is Sete\"."}
{"id": "2786586", "revid": "29723100", "url": "https://it.wikipedia.org/wiki?curid=2786586", "title": "Precomprensione", "text": ""}
{"id": "2786590", "revid": "29723136", "url": "https://it.wikipedia.org/wiki?curid=2786590", "title": "Vorverst\u00e4ndnis", "text": ""}
{"id": "2786591", "revid": "33689", "url": "https://it.wikipedia.org/wiki?curid=2786591", "title": "Servizio", "text": "Un servizio, in economia e nel marketing, \u00e8 l'equivalente immateriale di una merce, dunque un bene dotato di valore economico quantificabile. La fornitura o erogazione di un servizio \u00e8 stata definita come un'attivit\u00e0 economica che non pu\u00f2 essere separata da chi la possiede, perch\u00e9 prodotta contestualmente al suo consumo, e tutto questo \u00e8 ci\u00f2 che lo differenzia dalla fornitura di una merce fisica. Anche un'opera (ovvero l'oggetto di un appalto) pu\u00f2 essere un servizio (ad esempio: servizio di riscossione crediti per conto di un ente della pubblica amministrazione).\nDescrizione.\nIl servizio non \u00e8 altro che un prodotto immateriale. In generale, il servizio pu\u00f2 essere definito come un'attivit\u00e0 o una serie di attivit\u00e0 di natura intangibile, che ha luogo nell'interazione tra cliente e fornitore del servizio, e che viene fornito a vantaggio del cliente.\nUn servizio \u00e8 il risultato di attivit\u00e0 svolte all'interfaccia tra fornitore e cliente e di attivit\u00e0 proprie del fornitore, per soddisfare le esigenze del cliente spesso avvalendosi di un'infrastruttura fisica appositamente realizzata o di un'organizzazione pi\u00f9 o meno complessa adibita a tale scopo.\nI servizi sono forniti dal settore terziario. Nel caso della pubblica amministrazione, prendono il nome di servizi pubblici. Anche una prestazione lavorativa/professionale, che compie un soggetto a favore di chi la richiede, \u00e8 un servizio.\nTipicamente ogni servizio \u00e8 regolato da un contratto di servizio che al minimo comprende: la descrizione delle attivit\u00e0 che compongono il servizio, la descrizione delle infrastrutture su cui le attivit\u00e0 si svolgono ai prezzi pattuiti, i criteri di valorizzazione delle attivit\u00e0, i prezzi unitari, gli indicatori di qualit\u00e0 (KPI - Key Performance Indicators), gli SLA Service Level Agreement cio\u00e8 gli impegni che il fornitore garantisce su certi KPI, le eventuali penali o quality payment, il contenuto, il formato e la periodicit\u00e0 del reporting; ultimo, ma non ultimo, le regole di governo della relazione contrattuale: tali tipi di contratto costituiscono infatti dei forti legami organizzativi tra cliente e fornitore fino ad arrivare, nei casi pi\u00f9 spinti, a vere e proprie partnership.\nOvviamente ogni servizio comporta dei costi a carico del fornitore che si rif\u00e0 sul cliente finale ottenendo un maggior benefit o guadagno nel caso di fornitori privati oppure una semplice copertura delle spese attraverso tassazione dei contribuenti per quanto riguarda i servizi pubblici."}
{"id": "2786592", "revid": "33689", "url": "https://it.wikipedia.org/wiki?curid=2786592", "title": "Delezione (cromosoma)", "text": ""}
{"id": "2786593", "revid": "767487", "url": "https://it.wikipedia.org/wiki?curid=2786593", "title": "Conturiti", "text": "Le conturiti, sono depositi di mare profondo guidate dalle correnti profonde. Trovandosi alla base della scarpata continentale, proprio dove la corrente le trasporta, queste vanno ad erodere su un lato, formando i \"Moat\", e depositano sul lato opposto, formando i \"Drift\". Esistono poi drift di vario tipo, a seconda di come scorre la corrente e come viene depositato il sedimento. \nLe forme caratteristiche delle conturiti sono i \"Sediment wave\", vale a dire delle ondulazioni del fondo marino, dovute sia al movimento costante delle conturiti (e la loro relativa corrente), sia al movimento degli organismi bentonici che muovono in continuazione il sedimento. \nLe conturiti possono essere sabbiose o fangose; le prime sono le pi\u00f9 rare, le seconde sono le pi\u00f9 comuni."}
{"id": "2786595", "revid": "1305772", "url": "https://it.wikipedia.org/wiki?curid=2786595", "title": "Numero di Dunbar", "text": "Il numero di Dunbar \u00e8 una quantificazione numerica del limite cognitivo teorico che concerne il numero di persone con cui un individuo \u00e8 in grado di mantenere relazioni sociali stabili, ossia relazioni nelle quali un individuo conosce l'identit\u00e0 di ciascuna persona e come queste persone si relazionano con ognuna delle altre. \nConcetto.\nIl numero \u00e8 stato introdotto dall'antropologo britannico Robin Dunbar, il quale ha individuato una correlazione tra le dimensioni dell'encefalo dei primati e quelle dei gruppi sociali degli stessi. In seguito, Dunbar applic\u00f2 la sua teoria usando le dimensioni medie dell'encefalo umano: evincendolo dai risultati degli studi sui primati, giunse alla conclusione che gli esseri umani sono in grado di mantenere solo 150 relazioni sociali stabili.\nI sostenitori della teoria asseriscono che un numero di persone superiore a quello di Dunbar necessita di regole e norme pi\u00f9 restrittive per mantenere il gruppo stabile e coeso.\nLe stime sul valore del numero di Dunbar, in realt\u00e0, oscillano tra 100 e 250, ma l'approssimazione adoperata solitamente \u00e8 150. Il numero prende in considerazione solo le persone che un individuo conosce e con le quali \u00e8 effettivamente in contatto, escludendo meri conoscenti, nonch\u00e9 persone con le quali abbia interrotto i rapporti. Se fossero prese in considerazione queste ulteriori tipologie di relazioni sociali, il numero potrebbe essere molto pi\u00f9 alto e ci\u00f2, presumibilmente, dipenderebbe dalle dimensioni della memoria a lungo termine.\nDunbar ha teorizzato che: \"questo limite \u00e8 funzione diretta della dimensione relativa della neocorteccia, che a sua volta limita la dimensione del gruppo... Il limite imposto dalla capacit\u00e0 di elaborazione neocorticale riguarda il numero di individui con i quali pu\u00f2 essere mantenuta una relazione interpersonale stabile.\" Il numero include, ad esempio, soggetti come ex compagni di classe con i quali un individuo potrebbe essere interessato a rientrare in contatto.\nRetroterra di ricerca.\nI primatologi hanno osservato che, a causa della loro natura altamente sociale, i primati devono mantenere un contatto personale con gli altri membri del gruppo sociale di appartenenza, di solito mediante il social grooming. I gruppi sociali funzionano come cricche di protezione interne ai gruppi di dimensioni pi\u00f9 grandi in cui i primati vivono. \nIl numero dei membri del gruppo sociale di cui un primate pu\u00f2 seguire le tracce \u00e8 limitato dal volume della neocorteccia. Ci\u00f2 suggerisce che vi \u00e8 un valore indicativo della dimensione del gruppo che varia da specie a specie e che \u00e8 computabile a partire dal volume neocorticale medio della specie.\nNel 1992, Dunbar ha utilizzato la correlazione osservata per i primati non umani per prevedere la dimensione dei gruppi sociali degli esseri umani. Tramite un'equazione di regressione sui dati di 38 generi di primati, Dunbar ha predetto una \"dimensione media del gruppo umano\" di 148 (arrotondato a 150), un risultato che considerava indicativo a causa del largo margine di errore (un intervallo di confidenza del 95% dei 100-230).\nDunbar ha poi confrontato questa previsione con le effettive dimensioni osservabili nei gruppi di umani. Partendo dal presupposto che l'attuale dimensione media della neocorteccia umana si \u00e8 sviluppata circa 250.000 anni fa, durante il Pleistocene, Dunbar ha cercato informazioni utili nella letteratura antropologica ed etnografica riguardante le societ\u00e0 di cacciatori-raccoglitori ancora esistenti, vicine, quanto a usi e costumi, a come gli antropologi ricostruiscono le societ\u00e0 del Pleistocene. Dunbar ha osservato che in queste societ\u00e0 \"preistoriche\" possono essere individuate tre categorie di gruppi sociali - di piccole, medie e grandi dimensioni, corrispondenti a bande, gruppi di lignaggio culturale e trib\u00f9 - con le rispettive dimensioni di 30-50, 100-200 e 500-2500 membri ciascuno.\nLe indagini di Dunbar sulle dimensioni di villaggi e trib\u00f9 apparvero avvicinarsi al valore previsto. Dunbar ha sostenuto che 150 rappresenterebbe la dimensione media del gruppo solo per quelle comunit\u00e0 che hanno un forte incentivo a rimanere insieme. Secondo Dunbar affinch\u00e9 un gruppo di queste dimensioni possa rimanere coeso, ben il 42% del tempo del gruppo dovrebbe essere dedicato al \"social grooming\". Inoltre, egli ha osservato che gruppi del genere sono quasi sempre fisicamente vicini: \"Un ulteriore limite alle dimensioni del gruppo potrebbe dipendere dal grado di dispersione nelle societ\u00e0, infatti, individui non fisicamente vicini si incontrano meno spesso e avranno pertanto minore familiarit\u00e0 l'uno con l'altro, sicch\u00e9 le dimensioni del gruppo dovrebbero essere pi\u00f9 piccole, di conseguenza.\" Dunque, gruppi di 150 membri si formerebbero solo in casi di assoluta necessit\u00e0 in dipendenza di pressioni ambientali ed economiche.\nIn \"Grooming, Gossip, and the Evolution of Language\", un libro scritto da Dunbar nel 1996, egli suggerisce che il linguaggio abbia potuto rappresentare in epoca preistorica una forma di social grooming sui generis, consentendo ai primi uomini di mantenere la coesione sociale in modo efficiente. Senza linguaggio, dice Dunbar, gli esseri umani avrebbero dovuto dedicare quasi met\u00e0 del loro tempo al social grooming, il che avrebbe reso qualsiasi sforzo cooperativo o produttivo praticamente impossibile. La comunicazione verbale ha consentito alle societ\u00e0 di rimanere coese, riducendo il bisogno di \"intimit\u00e0 fisica\".\nQuantificazioni alternative.\nL'antropologo H. Russell Bernard, con Peter Killworth e altri studiosi, ha compiuto una serie di studi sul campo, negli Stati Uniti, individuando un numero medio di legami di 290, circa il doppio di quello stimato da Dunbar.\nLa stima di Bernard-Killworth riguardo alle dimensioni verosimili della rete sociale di un individuo si fonda su una serie di studi sul campo, che utilizzano metodi diversi applicati a diverse popolazioni. Non si tratta di una media dei risultati di vari studi ma piuttosto di un dato empirico rinvenuto pi\u00f9 volte. Tuttavia, il numero di Bernard-Killworth non \u00e8 cos\u00ec diffuso come quello di Dunbar.\nApplicazioni.\nIl numero di Dunbar ha suscitato interesse in antropologia, psicologia evoluzionista, statistica e gestione aziendale. Ad esempio, gli sviluppatori di software sociali se ne sono interessati per risalire alla dimensione delle reti sociali di cui i loro software devono tener conto; e nella moderna teoria militare, gli psicologi operativi utilizzano tali dati per sostenere o confutare le strategie politiche votate al mantenimento o al miglioramento della coesione dell'unit\u00e0 e il morale.\nSecondo uno studio del 2011, il numero di Dunbar pu\u00f2 essere applicato anche ai servizi di social network. \u00c8 dubbio, tuttavia, se le interazioni online possano essere considerate relazioni sociali stabili, in quanto i contatti \"virtuali\" non stimolano risposte biologiche paragonabili a quelli reali."}
{"id": "2786601", "revid": "110157", "url": "https://it.wikipedia.org/wiki?curid=2786601", "title": "Impossibilismo", "text": "L'impossibilismo \u00e8 una interpretazione del marxismo che enfatizza il valore limitato delle riforme nel sovvertire il capitalismo e che insiste sull'azione politica rivoluzionaria come il solo metodo affidabile per portare al socialismo.\nIl concetto e non il termine specifico fu introdotto e pesantemente influenzato dal pensatore marxista statunitense Daniel De Leon sulla base della teoria che De Leon gener\u00f2 prima che il suo interesse per il sindacalismo incominci\u00f2 (vedi deleonismo). Si focalizzava specialmente sulla questione se i socialisti dovessero prendere parte nel governo sotto il capitalismo. Al Congresso della Seconda Internazionale di Parigi nel 1900 quelli che erano a favore per l'entrata nel governo (con tutti i compromessi che implicava) venivano chiamati possibilisti mentre quelli che si opponevano alla partecipazione erano conosciuti come impossibilisti.\nL'impossibilismo fu particolarmente popolare nella Columbia Britannica negli inizi del XX secolo attraverso l'influenza di E.T. Kingsley. Va notato che diversi membri del Partito Socialista del Canada di Kingsley furono eletti dalla legislatura della Columbia Britannica tra il 1901 e il 1910. \u00c8 anche basato sulla teoria e pratica del pi\u00f9 vecchio partito marxista britannico, il Partito Socialista della Gran Bretagna, che fu fondato nel 1904."}
{"id": "2786602", "revid": "716642", "url": "https://it.wikipedia.org/wiki?curid=2786602", "title": "Richard Money", "text": "Carriera.\nGiocatore.\nDa calciatore agiva nel ruolo di difensore centrale. Crebbe nel \"Lowestoft Town\", squadra della sua citt\u00e0 natale. Inizi\u00f2 la carriera professionista nello Scunthorpe United in cui milit\u00f2 tra il 1973 e il 1977. Si trasfer\u00ec nel 1977 al Fulham che all'epoca militava in Second Division. Le tre stagioni nelle file dei \"Cottagers\" attirarono l'interesse del Liverpool che lo prelev\u00f2 nel maggio del 1980 per sterline. Tra le file dei \"Reds\" collezion\u00f2 14 presenze in First Division 1980-1981. In questa stagione partecip\u00f2 anche all'edizione annuale della Coppa dei Campioni. In questa competizione gioc\u00f2 in semifinale contro il , mentre non disput\u00f2 la finale vinta contro il . In seguito venne ceduto in prestito al Derby County, militante in Second Division. Il suo contratto con il Liverpool scadde nell'aprile 1982; totalizz\u00f2 17 presenze.\nSvincolatosi dai \"Reds\", nel 1982 si accas\u00f2 al Luton Town, che all'epoca militava in First Division, e qui trascorse una sola stagione. Dal 1983 si avvi\u00f2 il suo declino: trascorse due stagioni nel Portsmouth in Second Division; nel 1985 si trasfer\u00ec allo Scunthorpe United, suo club d'origine, nel quale trascorse cinque stagioni in Fourth Division prima di ritirarsi dal calcio giocato all'et\u00e0 di 34 anni.\nIn carriera ha totalizzato 465 presenze (8 reti) nei vari campionati.\nMilit\u00f2 anche nell'.\nAllenatore.\nNel 1993 intraprese la carriera di allenatore. Inizi\u00f2 nel gennaio 1993, a stagione in corso, alla guida dello Scunthorpe United. Nel campionato 1992-1993 di Third Division ottenne un quattordicesimo posto; nell'edizione 1993-1994 un undicesimo posto. Fu in seguito nominato responsabile dei settori giovanili di Aston Villa e Coventry City. Nel 2001 \u00e8 stato affiancato a Roland Nilsson alla guida del Coventry City. Tra il 2003 e il 2005 ha allenato in Svezia: , club di Allsvenskan, e V\u00e4ster\u00e5s SK, club di Superettan. Nella stagione 2005-2006 ha allenato il Newcastle United Jets, club australiano di A-League. Nel 2006 \u00e8 tornato in patria: il 3 maggio \u00e8 stato ingaggiato dal Walsall, con cui ha ottenuto una promozione dalla League Two alla League One vincendo il campionato 2006-2007. In questa stagione \u00e8 stato nominato \"allenatore del mese\" di novembre 2006. Nella stagione 2007-2008, nei panni di una neopromossa, il Walsall \u00e8 arrivato dodicesimo in un campionato di 24 squadre. Money ha rescisso il contratto con i \"Saddlers\" il 22 aprile 2008, dopo che il Walsall fu escluso dalla corsa ai play-off. Durante il suo periodo qui fu soprannominato affettuosamente \"Dickie Dosh\". Nel giugno 2008 \u00e8 stato nominato responsabile del settore giovanile del Newcastle United. Il 30 ottobre 2009 \u00e8 ufficialmente diventato allenatore del Luton Town, club di Conference National. Finora ha guidato gli \"Hatters\" per 22 partite: 10 vittorie, 6 pareggi e 6 sconfitte."}
{"id": "2786603", "revid": "473905", "url": "https://it.wikipedia.org/wiki?curid=2786603", "title": "Bernardo Falcone", "text": ""}
{"id": "2786604", "revid": "29723478", "url": "https://it.wikipedia.org/wiki?curid=2786604", "title": "Alinvest", "text": ""}
{"id": "2786616", "revid": "29723789", "url": "https://it.wikipedia.org/wiki?curid=2786616", "title": "T\u00e9chne", "text": ""}
{"id": "2786619", "revid": "339392", "url": "https://it.wikipedia.org/wiki?curid=2786619", "title": "Rasun", "text": ""}
{"id": "2786626", "revid": "33689", "url": "https://it.wikipedia.org/wiki?curid=2786626", "title": "Trachee", "text": ""}
{"id": "2786627", "revid": "1444886", "url": "https://it.wikipedia.org/wiki?curid=2786627", "title": "Festa del Rosario", "text": "La Festa del Rosario (\"Rosenkranzfest\") \u00e8 un dipinto olio su tavola (162x194,5 cm) di Albrecht D\u00fcrer, datato 1506 e conservato nella N\u00e1rodn\u00ed Galerie di Praga.\nStoria.\nL'opera venne realizzata durante il secondo viaggio del pittore tedesco in Italia, per Jacob Fugger, intermediario tra l'imperatore Massimiliano I e papa Giulio II. Era stata commissionata all'artista durante il viaggio di andata da Norimberga, nel corso della sosta ad Augusta, patria dei Fugger che lo ospitarono nella citt\u00e0 lagunare. \nA Venezia la commissione fu rinnovata da due confraternite che riunivano rispettivamente i mercanti di Norimberga e quelli delle altre citt\u00e0 tedesche, quest'ultima patrocinata dai Fugger. Il contratto prevedeva che l'opera, destinata alla chiesa della comunit\u00e0 tedesca veneziana, San Bartolomeo a Rialto, venisse completato entro il maggio 1506. \nIn realt\u00e0 non fu realizzato cos\u00ec velocemente come sperato, poich\u00e9 fu solo alla fine del settembre del 1506 che l'artista pot\u00e9 comunicare all'amico Pirckheimer che il lavoro era concluso e che, prima che fosse terminata, il doge e il patriarca di Venezia, con la nobilt\u00e0 cittadina, si erano recati nella sua bottega per vedere la tavola. Anni dopo, in una lettera al Senato di Norimberga del 1524, il pittore ricord\u00f2 come in quell'occasione il doge gli avesse proposto di diventare pittore della Serenissima, con un'ottima offerta retributiva che egli per\u00f2 declin\u00f2. \nPare che anche molti artisti locali andarono a vedere l'opera, tra cui il decano dei pittori veneziani, Giovanni Bellini, che in pi\u00f9 di un'occasione manifest\u00f2 la sua stima al pittore tedesco, peraltro ricambiata. Nonostante l'ammirazione generale e la risonanza, il dipinto suscit\u00f2 tra gli artisti veneziani una scarsa influenza, sicuramente minore rispetto alle incisioni dell'artista.\nIl soggetto della tavola era legato alla comunit\u00e0 teutonica veneziana, attiva commercialmente nel Fondaco dei Tedeschi e che si riuniva nella Confraternita del Rosario, fondata a Strasburgo nel 1474 da Jakob Sprenger, l'autore del \"Malleus Maleficarum\". Essi avevano come scopo la promozione del culto della Vergine del Rosario, che veniva invocata con una serie di preghiere tra cui soprattutto l'\"Ave Maria\". D\u00fcrer poteva contare su alcuni precedenti iconografici legati a questo tipo di devozione, come i \"Rosenkranzbild\" (immagini del Rosario), in cui la Madonna era raffigurata nell'atto di distribuire serti di rose bianche e rosse al popolo adorante, con membri di ogni classe sociale. \nLo stesso Fugger venne poi sepolto nella chiesa, proprio nella cappella a destra del coro in cui si trovava la pala. Nel 1606 il dipinto fu acquistato dall'imperatore Rodolfo II, che lo fece trasportare a Praga, imballato con lana, tappeti e un telo impermeabile. Venne destinato al monastero di Strahov e col tempo sub\u00ec numerosi restauri, che hanno devastato la delicata superficie pittorica. Solo in seguito pass\u00f2 al Rudolfinum e infine alla Galleria Nazionale.\nDescrizione.\nLa Vergine in trono col Bambino in grembo \u00e8 al centro del dipinto, con due angeli in volo che tengono sospesa sopra di lei un'elaborata corona regale, d'oro tempestata di perle e gemme, secondo uno schema iconografico fiammingo gi\u00e0 da anni recepito anche in area tedesca. Lo schienale del trono \u00e8 coperto da un drappo verde e da un baldacchino tenuto da due cherubini in volo, mentre in basso si trova un angioletto seduto che suona il liuto, evidente omaggio alle pale d'altare di Giovanni Bellini. Maria \u00e8 intenta a distribuire ghirlande di rose ai due gruppi di fedeli inginocchiati, su due file, in maniera simmetrica ai lati. \nLe file sono presiedute dai due massime rappresentanti della cristianit\u00e0: a sinistra papa Sisto IV (che aveva approvato la Confraternita con una bolla), incoronato dal Bambino e seguito da un corteo di religiosi, a destra l'imperatore Federico III (a cui il pittore prest\u00f2 il volto del figlio Massimiliano I), incoronato da Maria e seguito da un gruppo di laici. Pare che per ritrarre l'imperatore D\u00fcrer vision\u00f2 un disegno di Ambrogio de' Predis, che aveva lavorato per Massimiliano a Innsbruck. Le supreme autorit\u00e0 della terra, al cospetto della Vergine, hanno deposto in terra il triregno e la corona imperiale, chinandosi devotamente per ricevere l'omaggio mariano. \nAltri angeli distribuiscono le corone di fiori, cosa che fa anche san Domenico di Guzman (promotore del culto mariano e della devozione al rosario), in piedi ai lati della Vergine. Vicino al margine sinistro si vede il patriarca di Venezia Antonio Surian con le mani giunte e accanto a lui Burkard von Speyer, cappellano della chiesa di San Bartolomeo, oggetto di un altro ritratto di D\u00fcrer. \nA destra, accanto al lussureggiante paesaggio alpino ricco di notazioni atmosferiche, si trova un autoritratto di D\u00fcrer con in mano un cartiglio, in cui compare la firma e una breve iscrizione che ricorda come l'esecuzione dell'opera richiese cinque mesi. Accanto a lui si trova probabilmente Leonhard Vilt, fondatore della Confraternita del Rosario a Venezia, e Hieronymus di Augusta (il personaggio vestito di nero), architetto del nuovo Fondaco dei Tedeschi. Qui si trova inoltre il ritratto del committente.\nStile.\nRispetto ai precedenti iconografici Albrecht D\u00fcrer ambient\u00f2 la scena in un paesaggio luminoso, piuttosto che un fondale neutro, e sostitu\u00ec ai volti stereotipati dei membri del popolo veri e propri ritratti, di personaggi reali e ben noti. \nNel dipinto il maestro tedesco assorb\u00ec le suggestioni dell'arte veneta del tempo, come il rigore compositivo della composizione piramidale con al vertice il trono di Maria, la monumentalit\u00e0 dell'impianto e lo splendore cromatico, mentre di gusto tipicamente nordico \u00e8 l'accurata resa dei dettagli e delle fisionomie, l'intensificazione gestuale e la concatenazione dinamica tra le figure. L'opera \u00e8 infatti memore della calma monumentalit\u00e0 di Giovanni Bellini, con l'omaggio esplicito dell'angelo musicante gi\u00e0 presente, ad esempio, nella \"Pala di San Giobbe\" (1487) o nella \"Pala di San Zaccaria\" (1505). \nRestauri sconsiderati hanno compromesso la leggibilit\u00e0 della superficie pittorica: quasi tutte le teste sono ridipinte e circa la met\u00e0 dell'intera tavola. Tra le parti scampate ai restauri impropri spiccano il paesaggio o il piviale del pontefice, in cui \u00e8 ancora leggibile la straordinaria luminosit\u00e0 del colore, sintetizzata con un disegno forte e preciso, che segna il culmine delle potenzialit\u00e0 dell'intera carriera del pittore. \nNonostante i danni l'opera resta un momento fondamentale nel percorso nello sviluppo dell'arte europea, quello in cui un pittore tedesco, proveniente da una scuola pittorica fino ad allora secondaria, dimostr\u00f2 di avere tutte le carte in regola per competere con i pittori della celebrata scuola veneziana."}
{"id": "2786628", "revid": "1214201", "url": "https://it.wikipedia.org/wiki?curid=2786628", "title": "Superettan", "text": "Superettan \u00e8 il secondo livello professionistico del campionato svedese di calcio. Comprende 16 squadre.\nStoria recente.\nL'attuale format venne creato nel 2000. In precedenza la seconda divisione svedese era chiamata Division 1, nome attualmente assunto dalla terza divisione e, almeno negli ultimi anni, era articolato su due gironi con le vincenti promosse, mentre le seconde accedevano ad un playoff-playout con due squadre della divisione superiore.\nFormat.\nIl campionato, che generalmente inizia in aprile e si conclude in ottobre, prevede un girone all'italiana con partite di andata e ritorno, per un totale di 30 giornate. Al termine della stagione le prime due classificate vengono promosse direttamente in Allsvenskan, e le due ultime classificate retrocedono direttamente in Division 1. Inoltre, la terza classificata disputa uno spareggio promozione-retrocessione con la terzultima classificata in Allsvenskan, mentre la terzultima e la quartultima disputano gli spareggi promozione-retrocessione con le seconde classificate dei due gironi di Division 1."}
{"id": "2786629", "revid": "287204", "url": "https://it.wikipedia.org/wiki?curid=2786629", "title": "Juan de Mena (Paraguay)", "text": "Juan de Mena \u00e8 un centro abitato del Paraguay, situato nel Dipartimento di Cordillera, a 145 km dalla capitale del paese, Asunci\u00f3n. Forma il pi\u00f9 esteso dei 20 distretti in cui \u00e8 diviso il dipartimento.\nPopolazione.\nAl censimento del 2002 la localit\u00e0 contava una popolazione urbana di 523 abitanti (5.486 nel distretto). \nCaratteristiche.\nSituata al nord del dipartimento di Cordillera, Juan de Mena soffre un forte isolamento dovuto alla mancanza di vie di comunicazione stabili con il resto del paese. La popolazione si dedica all'agricoltura e all'allevamento."}
{"id": "2786632", "revid": "110157", "url": "https://it.wikipedia.org/wiki?curid=2786632", "title": "Prigionieri del paradiso", "text": "Prigionieri del paradiso (\"Paratiisisaaren vangit\" nella versione originale in finlandese) \u00e8 un romanzo dello scrittore Arto Paasilinna, edito nel 1974.\nNel 2009 \u00e8 stato pubblicato per la prima volta in Italia da Iperborea, nella traduzione di Marcello Ganassini.\nTrama.\nUn aereo affittato dall'ONU trasporta personale assegnato a progetti di assistenza in India e Bangladesh: tagliaboschi, ingegneri e tecnici forestali finlandesi, incaricati di contribuire allo sviluppo dell'industria del legno; infermiere svedesi, ostetriche finlandesi, due medici norvegesi e un medico finlandese, destinati ad attivit\u00e0 di prevenzione e istruzione sanitaria e ad insegnare metodi di controllo delle nascite. Oltre all'equipaggio (un pilota, due copiloti, due hostess e uno steward, tutti inglesi), sull'aereo viaggia un giornalista finlandese, narratore della storia.\nA causa di una tempesta, il pilota \u00e8 costretto ad un ammaraggio di fortuna nei pressi di un'isola dell'arcipelago indonesiano. Quasi tutti sopravvivono, ma non sanno dove si trovano, n\u00e9 se riusciranno a tornare a casa. \nNon si perdono per\u00f2 d'animo, e cominciano a darsi da fare per rendere la permanenza sull'isola pi\u00f9 gradevole possibile, partendo dai bisogni primari, e aggiungendo via via dei miglioramenti, come un rudimentale frigorifero, una sauna, una distilleria di alcolici. \nAl gruppo si aggrega anche un disertore dell'esercito indonesiano. \nSi crea pian piano un'organizzazione sociale armonica, in cui i beni sono distribuiti equamente e tutti collaborano per il benessere comune, e per realizzare un progetto che dovrebbe servire a chiedere soccorsi (un gigantesco SOS visibile dai satelliti). Ma quando l'obiettivo sta per essere raggiunto, alcuni dei naufraghi cominciano ad avere dei dubbi\u2026 "}
{"id": "2786634", "revid": "6923", "url": "https://it.wikipedia.org/wiki?curid=2786634", "title": "Alleanza dei Costruttori dell'Iran Islamico", "text": "L'Alleanza dei Costruttori dell'Iran Islamico (in persiano: \u0627\u0626\u062a\u0644\u0627\u0641 \u0622\u0628\u0627\u062f\u06af\u0631\u0627\u0646 \u0627\u06cc\u0631\u0627\u0646 \u0627\u0633\u0644\u0627\u0645\u06cc), spesso abbreviato in Abadgaran (\u0622\u0628\u0627\u062f\u06af\u0631\u0627\u0646), \u00e8 stata un'alleanza di alcuni partiti politici conservatori e organizzazioni conservatrici iraniane.\nL'Alleanza, prevalentemente attiva a Tehran, ha vinto quasi tutti i seggi della capitale nelle elezioni iraniane del 2003 e 2004. Mahmud Ahmadinejad, ex presidente dell'Iran, \u00e8 considerato una delle figure principali dell'Alleanza."}
{"id": "2786636", "revid": "62004", "url": "https://it.wikipedia.org/wiki?curid=2786636", "title": "GP Brissago", "text": ""}
{"id": "2786637", "revid": "767487", "url": "https://it.wikipedia.org/wiki?curid=2786637", "title": "Nicol\u00f2 Fragile", "text": "Biografia.\nInizia la sua carriera alla fine degli anni ottanta come arrangiatore e nel corso degli anni collabora con artisti italiani fra cui Mina, Eros Ramazzotti, Irene Grandi, Renato Zero, Vasco Rossi, Gianluca Grignani, Mario Venuti, Stadio, Alex Baroni, Adriano Celentano, Ornella Vanoni.\nTrasferitosi a Milano con la famiglia a pochi mesi di et\u00e0, esordisce come pianista jazz/rock e poco dopo la met\u00e0 degli anni ottanta inizia a suonare come session man, registrando per Roberto Vecchioni, Loredana Bert\u00e8, Riccardo Fogli, operando anche come ingegnere del suono.\nIniziata nel 1998 con l'album \"Leggera\", la collaborazione con Mina prosegue con il disco \"Mina Celentano\" del 1998 e \"Bula Bula\" (2005), dove Fragile \u00e8 autore e compositore dei brani \"Vai e vai e vai\" e \"Dove sarai\".\nDal 2005 al 2011 \u00e8 tastierista dei Gotthard, rock band svizzera; sua \u00e8 la canzone \"Tears to Cry\", dell'album \"Need to Believe\" del 2009, scritta con il cantante Steve Lee.\nDal 2002 \u00e8 arrangiatore e produttore per gli Stadio e dopo \"Occhi negli occhi\" ha realizzato i successivi lavori discografici del gruppo; in \"Parole nel vento\" (2007) \u00e8 coautore del brano \"Innamorarsi ancora\".\nNel 2003 inizia la collaborazione con Irene Grandi come produttore e arrangiatore; insieme a Vasco Rossi e Gaetano Curreri, realizza l'album \"Prima di partire\", poi \"Indelebile\" 2005 e \"Irenegrandi.hits\".\nFin dalla prima edizione di \"Amici di Maria De Filippi\", Fragile segue la realizzazione dei singoli dei ragazzi (\"Immobile\" di Alessandra Amoroso, \"Domani\" di Valerio Scanu, \"Vai\" di Luca Napolitano) e dell'album \"Scialla\" del 2009. Ha prodotto tutti gli album solisti di Luca Napolitano, \"Vai\" (disco d'oro 2009) e \"L'infinito\", sempre del 2009, e \"Di me\", uscito ad ottobre 2010.\nDal 2004 \u00e8 produttore di Mario Lavezzi, per il quale ha arrangiato e prodotto gli album \"Passionalit\u00e0\" del 2004 e \"A pi\u00f9 voci\" del 2009.\nNel 2007 viene chiamato da Mara Maionchi a collaborare in qualit\u00e0 di \"vocal coach\" della categoria 16-24, alla prima edizione del format televisivo \"X Factor\". Segue la realizzazione di diversi progetti discografici del programma stesso, fra cui la produzione artistica e la realizzazione degli arrangiamenti per la compilation \"X Factor - The Christmas Album\" del 2009.\nNel 2008 Fragile collabora con Jacob Samuel, cantante dei Poodles (band heavy metal svedese formatasi nel 2006) alla stesura dei brani per il nuovo album.\nNel 2015 ricopre la posizione di direttore artistico della \"Pop Music School\", progetto che appartiene a Paolo Meneguzzi."}
{"id": "2786638", "revid": "339392", "url": "https://it.wikipedia.org/wiki?curid=2786638", "title": "Abadgaran", "text": ""}
{"id": "2786640", "revid": "47112", "url": "https://it.wikipedia.org/wiki?curid=2786640", "title": "Tabulazione", "text": ""}
{"id": "2786645", "revid": "36426", "url": "https://it.wikipedia.org/wiki?curid=2786645", "title": "Terracotta sigillata", "text": ""}
{"id": "2786648", "revid": "124908719", "url": "https://it.wikipedia.org/wiki?curid=2786648", "title": "Kaga (portaerei)", "text": "La il cui significato \u00e8 \"Gioia accresciuta\" fu una portaerei giapponese, una delle unit\u00e0 navali che servirono la marina imperiale nel periodo interbellico tra la Prima e la Seconda guerra mondiale, con capacit\u00e0 di 72 velivoli tra caccia, aerosiluranti e bombardieri Aichi D3A.\nProgettata come nave da battaglia della classe Tosa, poi cancellata in ottemperanza alle clausole del Trattato navale di Washington sulla riduzione degli armamenti navali, fu impostata il 20 luglio 1920 nel cantiere navale Kawasaki di K\u014dbe e terminata come portaerei nell'arsenale della base navale di Yokosuka.\nCostruzione.\nNell'ambito della modernizzazione della propria flotta varata nel 1917, i vertici della Marina imperiale approvarono la costruzione di una nuova classe di navi da battaglia (o corazzate) indicate come classe Tosa, unit\u00e0 dal dislocamento di 39\u00a0900 tonnellate, in grado di raggiungere una velocit\u00e0 di 26,5 kt ed armate con dieci cannoni calibro 410\u00a0mm.\nDopo la Prima guerra mondiale molte nazioni avviarono lo sviluppo della propria marina militare. Per scongiurare una potenzialmente pericolosa corsa agli armamenti, le cinque principali potenze vincitrici decisero di organizzare un vertice a Washington che, nell'ambito della pi\u00f9 vasta Conferenza navale di Washington, fu ratificato dai rappresentanti di Stati Uniti d'America, Impero britannico, Impero giapponese, Francia e Regno d'Italia un Trattato teso a limitare il numero di navi da battaglia, incrociatori da battaglia e portaerei; il dislocamento complessivo di quelle minori fu limitato a ().\nCome conseguenza, il programma legato alla costruzione della classe Kaga fu interrotto e i lavori sulla capoclasse, l'unica impostata il 20 luglio 1920 nei cantieri Kawasaki di K\u014dbe, cessarono. L'unit\u00e0 fu recuperata dopo il danneggiamento subito dalla \"Amagi\" durante il grande terremoto del Kant\u014d del 1923, e avviata alla riconversione in portaerei come la pari classe \"Akagi\", decidendo di ristrutturare la \"Kaga\" per prenderne il posto.\nOriginariamente, come la \"Akagi\", disponeva di 3 ponti \"a scalino\", non presentava isole sul ponte di volo, ed i 2 ponti inferiori non necessitavano di elevatori. Il ponte centrale, per\u00f2, lungo solo 15 metri, era di scarsissima utilit\u00e0 pratica anche con aerei compatti e con carico ridotto.\nPossedeva inoltre un armamento antinave costituito da 10 cannoni da 203mm, formato da 2 torri binate \"Modello B\" nel settore prodiero e 6 singoli pezzi \"Modello A1\" in casamatta (3 per lato) a poppa, oltre che da 6 contraeree binate (3 per lato) ed altro armamento minore.\nFu inoltre costruito un doppio fumaiolo sui due lati, orientati verso l'esterno e il basso, per evitare che il fumo invadesse il ponte di volo, ma la soluzione si dimostr\u00f2 inefficace.\nTra il 1934 ed il 1935 la \"Kaga\" fu sottoposta ad una serie di ammodernamenti. Venne prolungato il ponte superiore su tutta l'area della nave creando un'unica piattaforma di lancio ed eliminando le batterie pesanti; inoltre il doppio fumaiolo fu sostituito da uno singolo, sempre rivolto verso il basso.\nOperativit\u00e0.\nLa \"Kaga\" entr\u00f2 in servizio il 31 marzo 1926 essendo una delle prime portaerei della Marina Imperiale Giapponese. Il 30 novembre 1929 fu assegnata alla flotta combinata sotto il comando del Capitano Kawamura.\nIl 1 dicembre 1931 la \"Kaga\" divenne l'ammiraglia della 1\u00aa Divisione Portaerei (\"Kaga\" e \"H\u014dsh\u014d\") sotto il comando del contrammiraglio Kat\u014d Takayoshi. Nel corso del 1932 la \"Kaga\" venne assegnata alla 3\u00aa Flotta con la quale lanci\u00f2 diversi attacchi alle posizioni cinesi, ritorn\u00f2 in Giappone nel marzo del 1932 e fu posta in riserva nell'ottobre del 1933 ed inviata a Sasebo per l'inizio dei lavori di ammodernamento.\nRientr\u00f2 in servizio nel giugno del 1935 sotto il comando del comandante Mitsunami Teiz\u014d. Nel corso del 1937 la \"Kaga\" venne riunita alla Ry\u016bj\u014d e \"H\u014dsh\u014d\" nella 1\u00aa Divisione portaerei facente parte della 3\u00aa Flotta agli ordini del Viceammiraglio Kiyoshi Hasegawa fornendo supporto alle azioni militari in Cina subendo moderate perdite del suo gruppo aereo: 11 A2N1 furono abbattuti nell'attacco su Hangzhou condotto senza scorta di caccia.\nRiportata in patria nel 1939 fu sottoposta a lavori di ripristino terminati il 18 novembre 1940. Rientr\u00f2 in servizio e si esercit\u00f2 con il resto della flotta combinata per il resto del 1940. Il 26 novembre 1941 fu assegnata alla 1\u00aa Flotta aerea di attacco (\"Kido Butai\") sotto il Vice Ammiraglio Nagumo per prendere parte all'attacco contro la flotta statunitense a Pearl Harbor, nel quale perse 15 velivoli (4 \"Zero\", 5 \"Kate\" e 6 \"Val\") partecipando all'affondamento delle corazzate , , e e a quello della nave officina \"Vestal\".\nSuccessivamente forn\u00ec copertura aerea alle forze di sbarco presso Rabaul assieme alla \"Akagi\". Il 9 febbraio 1942 la \"Kaga\" urt\u00f2 la barriera corallina presso l'atollo di Palau ma, lievemente danneggiata, fu in grado di condurre l'attacco al porto australiano di Darwin con la \"Akagi\" e la 2\u00aa Divisione Portaerei (\"Soryu\" e \"Hiryu\"). Nel marzo del 1942 support\u00f2 le operazioni anfibie nel mar di Giava e qui il 2 marzo 1942 sub\u00ec il siluramento del sommergibile americano USS \"Sailfish\"; tornata in Giappone per le riparazioni, rientr\u00f2 in servizio presso la prima divisione portaerei alla fine del maggio 1942, non partecipando quindi alla \"Operazione C\" con il resto della \"Kido Butai\" (raid nell'Oceano Indiano).\nA seguito del raid su Tokyo, messo a segno dai B-25 del capitano Doolittle, la \"Kaga\" fu frettolosamente fatta partire per intercettare le forze navali USA dalle quali si erano levati quei bombardieri.\nIl 27 maggio fu riunita alla \"Akagi\" nella 1\u00aa Divisione portaerei in vista dell'operazione MI (Invasione di Midway) a cui prese parte assieme alla 2\u00aa Divisione portaerei (\"Soryu\" e \"Hiryu\"), ma senza la 5\u00aa Divisione Portaerei (\"Shokaku\" e \"Zuikaku\") a causa dei danni riportati dalla \"Shokaku\" e delle perdite del gruppo aereo della \"Zuikaku\".\nMidway.\nLa \"Kaga\" and\u00f2 perduta nella battaglia delle Midway il 4 giugno 1942. Fu incendiata dai bombardieri in picchiata SBD Dauntless della portaerei : una bomba da 1000 libbre e 3 da 500 la colpirono; una dietro l'elevatore posteriore, e un'altra sull'elevatore anteriore, spargendo le fiamme sul ponte, nell'hangar e tra gli aerei. La terza da 500 libbre colp\u00ec il ponte di comando uccidendo il capitano Jisaku Okada. La bomba da 1000 libbre esplose a centronave causando la rottura delle condutture del carburante avio. L'incendio non pot\u00e9 essere controllato per le limitate capacit\u00e0 di controllo dei danni, cos\u00ec, ridotta a un ammasso di lamiere fuse, fu affondata alle 19:25 dai cacciatorpediniere di scorta.\nIl 18 ottobre 2019, la nave da ricerca \"Petrel\", ritrov\u00f2 il relitto della \"Kaga\" a 5.400 m di profondit\u00e0 presso l'atollo di Midway."}
{"id": "2786653", "revid": "124253218", "url": "https://it.wikipedia.org/wiki?curid=2786653", "title": "Tabulatore", "text": "Il tabulatore, o tasto TAB (), \u00e8 un tasto presente nella maggior parte delle tastiere per computer. La sua funzione \u00e8 quella di aggiungere un certo numero di spazi vuoti prima del cursore per indentare il testo senza doverlo fare con la barra spaziatrice.\nPer effettuare la \"tabulazione inversa\", si pu\u00f2 usare lo stesso tasto, premendo assieme il tasto maiuscolo .\nOrigini.\nOriginariamente il tabulatore nacque sulle macchine da scrivere meccaniche per facilitare l'inserimento di quantitativi fissi di spazio, come nel caso della scrittura delle tabelle. Per ovviare al dover premere ripetutamente sulla barra spaziatrice, fu inserito nelle macchine da scrivere un meccanismo regolabile per far avanzare il carrello fino al suo arresto nelle posizioni prefissate, o \"punti di tabulazione\". Successivamente furono inseriti due tasti che servivano rispettivamente ad impostare le posizioni di arresto del carrello per il tabulatore ed a cancellare tali impostazioni. La precisione dell'incolonnamento era assicurata dalla dimensione identica di ogni carattere, spazio incluso.\nUtilizzo nei computer.\nNei vecchi sistemi con interfacce testuali il tasto \"TAB\" serviva ad inserire il carattere di tabulazione, che veniva usato al posto degli spazi per risparmiare memoria quando si salvavano le stringhe di testo da visualizzare a video.\nNei programmi di videoscrittura viene generalmente emulato il comportamento della macchina per scrivere, potendo definire precisi punti di tabulazione sulla riga orizzontale che non dipendono dal tipo di carattere utilizzato.\nNelle applicazioni software generiche il tasto \"TAB\" sposta il focus sul successivo elemento della finestra.\nIl tasto TAB \u00e8 utilizzato anche nell'esplorazione tramite tastiera di una pagina web nella navigazione web, ad esempio utilizzando la combinazione di + si ottiene il passaggio alla scheda successiva.\nNei sistemi Unix e Unix-like il tasto tab \u00e8 utilizzato per l'autocompletamento del comando parzialmente impartito da riga di comando riducendo i tempi di attivit\u00e0, mentre il doppio tab tipicamente fornisce l'elenco di comandi pi\u00f9 prossimi a quello inizialmente digitato.\nIl carattere di tabulazione.\nNel set di caratteri ASCII ci sono diversi codici per l'allineamento del testo. Il pi\u00f9 comune carattere di allineamento ed il pi\u00f9 comune tipo di carattere di tabulazione \u00e8 la tabulazione orizzontale, che in ASCII \u00e8 contrassegnato dal codice 9; esiste anche un carattere di tabulazione verticale, contrassegnato dal codice 11.\nIn HTML la tabulazione orizzontale si indica con codice_1 che, per\u00f2, ha effetto solo nei tag codice_2 o negli elementi con l'attributo CSS codice_3 impostato su codice_4. Ecco un esempio dell'uso del carattere di tabulazione in HTML:\n&lt;pre&gt;\nQueste 2 righe sono tabulate:\n2009&amp;#9;Questa riga usa uno spazio di tabulazione.\n&amp;#9;Anche questa riga usa uno spazio di tabulazione.\nQuesta riga invece non usa gli spazi di tabulazione.\n&lt;/pre&gt;\nIl risultato \u00e8 simile a questo:"}
{"id": "2786660", "revid": "1305772", "url": "https://it.wikipedia.org/wiki?curid=2786660", "title": "Campionato mondiale di motociclismo", "text": "Termine generico che pu\u00f2 riferirsi a varie competizioni motociclistiche mondiali quali:"}
{"id": "2786668", "revid": "47767", "url": "https://it.wikipedia.org/wiki?curid=2786668", "title": "Zeboim", "text": "Zeboim (chiamata anche \"Zeboiim\", \"Seboim\", \"Tseboim\"; in ebraico \u05e6\u05b0\u05d1\u05b9\u05d9\u05b4\u05d9\u05dd, \"Tzvoyim\", \"Tsebhoyim\", che significa forse \"iene\" o \"gazzelle\") \u00e8 una citt\u00e0 nominata nell'Antico Testamento. Era una delle citt\u00e0 della valle di Siddim, e formava una pentapoli con Sodoma, Gomorra, Adma e Zoar.\nNarrativa biblica.\nIn Gn , viene narrato che queste cinque citt\u00e0 erano state per dodici anni sotto il controllo dei re di Sennaar, Ellasar, Elam e Goim; le cinque citt\u00e0 si ribellarono ed entrarono in guerra contro le altre quattro, ma i loro eserciti vennero messi in rotta e Sodoma e Gomorra vennero saccheggiate. \nPoich\u00e9 Lot, che viveva a Sodoma, era stato catturato, Abramo scese in guerra contro Chedorlaomer, re di Elam, sconfiggendolo; \u00e8 plausibile che a questo punto Zeboim e le altre citt\u00e0 siano state liberate dal giogo dei loro padroni, ma il testo biblico non lo dice chiaramente. In quel periodo, era re della citt\u00e0 un uomo di nome Semeber (o \"Shemeber\", \"Scemeber\").\nLa citt\u00e0 fu successivamente distrutta, insieme con Adma, Sodoma e Gomorra, quando Dio mand\u00f2 dal cielo la pioggia di fuoco, come affermato in Dt .\nLuoghi omonimi.\nL'Antico Testamento riporta altri due luoghi chiamati \"Zeboim\" (\"iene\" o \"un posto selvaggio\"):\nLocazione.\nLa locazione della citt\u00e0 \u00e8 sconosciuta, anche se certamente era nei pressi della valle di Siddim, presso l'estremit\u00e0 meridionale del Mar Morto. Il sito dove sorgeva potrebbe ad oggi essere sommerso.\nPotrebbe corrispondere a Talaa Sebaan, un vasto complesso di rovine fra il Mar Morto e Kerak. Recentemente \u00e8 stato tentato di identificare la citt\u00e0 nei testi delle tavole di Ebla, tuttavia la questione \u00e8 molto dibattuta."}
{"id": "2786670", "revid": "287204", "url": "https://it.wikipedia.org/wiki?curid=2786670", "title": "XO-2 b", "text": " \nXO-2 b \u00e8 un pianeta extrasolare orbitante intorno alla stella XO-2 nota anche come TYC 3413-5-1. Il pianeta, scoperto nel 2007 utilizzando il telescopio XO situato sulla sommit\u00e0 del vulcano Haleakal\u0101, \u00e8 situato nella costellazione della Lince a circa 149 parsec di distanza dalla Terra. Nel 2009 si \u00e8 notata una variazione nel flusso proveniente dal pianeta e si \u00e8 ipotizzato che le cause di ci\u00f2 siano da ricondurre a qualche sostanza presente nella parte superiore dell'atmosfera del pianeta, probabilmente vapori d'acqua."}
{"id": "2786674", "revid": "110157", "url": "https://it.wikipedia.org/wiki?curid=2786674", "title": "Zoraida di Granata", "text": "Zoraida di Granata \u00e8 un'opera seria in due atti composta da Gaetano Donizetti su libretto di Bartolomeo Merelli. Fu rappresentata per la prima volta il 28 gennaio 1822 al Teatro Argentina di Roma. L'opera riscosse un grande trionfo e diede una svolta alla carriera del musicista.\nDonizetti ne scrisse successivamente una nuova versione, su libretto rivisitato da Jacopo Ferretti. Questa seconda versione and\u00f2 in scena per la prima volta il 7 gennaio 1824 nello stesso teatro romano ed il 30 settembre 1825 al Teatro Nacional de S\u00e3o Carlos di Lisbona.\nGenesi.\nNella primavera del 1821 Giovanni Paterni, impresario del Teatro Argentina di Roma, commission\u00f2 a Donizetti una nuova opera. Il compositore a sua volta chiese al librettista Bartolomeo Merelli di scriverne il libretto. La scelta del soggetto deriva da un romanzo poetico di Jean-Pierre Claris de Florian, \"Gonzalve de Cordoue, ou Grenade reconquise\" e dal libretto di Luigi Romanelli per l'opera \"Abenamet e Zoraide\" di Giuseppe Nicolini. Questo soggetto era gi\u00e0 stato ampiamente utilizzato in passato, come appunto nell'opera di Nicolini nel 1805 e anche per \"Les Abenc\u00e9rages, ou L'\u00c9tendard de Grenade\" di Luigi Cherubini nel 1813. Venne inoltre utilizzato quasi in contemporanea anche da Giacomo Meyerbeer per la sua opera \"L'esule di Granata\", rappresentata nello stesso anno della Zoraida di Granata, cio\u00e8 il 1822, al Teatro alla Scala di Milano.\nAlla composizione di Donizetti per l'apertura della stagione teatrale ne venne preferita una di Giovanni Pacini, il \"Cesare in Egitto\". Ma le rappresentazioni di quest'opera si interruppero bruscamente a met\u00e0 gennaio 1822 per un tragico incidente: il secondo tenore Amerigo Sbigoli fu colpito da un aneurisma e mor\u00ec pochi giorni dopo. Questi doveva interpretare anche nella Zoraida il ruolo del tenore Abenamet e il teatro si trov\u00f2 senza validi sostituti, costringendo cos\u00ec Donizetti a riscrivere in pochi giorni la parte per adattarla al registro di contralto. Fu anche costretto a tagliarne alcune parti.\nLa prima rappresentazione benefici\u00f2 comunque di due cantanti molto famosi all'epoca: Maria Ester Mombelli che interpret\u00f2 il ruolo di Zoraida e Domenico Donzelli quello di Almuzir. L'opera riscosse un gran successo.\nAlla fine dello stesso anno Donizetti stipul\u00f2 un nuovo contratto con Paterni, l'impresario teatrale, per una revisione della Zoraida su libretto rimaneggiato da Jacopo Ferretti. Questa seconda versione, andata in scena il 7 gennaio 1824, riscosse per\u00f2 minor entusiasmo da parte del pubblico, probabilmente pi\u00f9 per la ricerca di novit\u00e0 da parte di quest'ultimo che non per la composizione in s\u00e9.\nNelle \"Notizie del giorno\" del 15 gennaio 1824 il critico musicale parlava infatti di \"conseguenza naturale di riproduzione di sensazioni non nuove\" oppure di \"effettivo scolorimento di qualche pezzo che ha soggiaciuto ad inevitabili cambiamenti, onde fosse eseguibile da voci di diversa natura\".\nTrama.\nL'azione si svolge nel 1480 in Granada (Spagna).\nAlmuzir ha ucciso il re di Granada e usurpato il suo trono. Per affermare la sua posizione cerca di sposare la figlia del re, Zoraida. Ma lei ama Abenamet, capo degli Abenceragi. Per sbarazzarsi del rivale Almuzir lo nomina al comando dell'armata che dovr\u00e0 combattere gli spagnoli. Quando Abenamet ritorna, seppur vincitore, senza lo stendardo della citt\u00e0 perso con l'inganno, viene fatto arrestare per tradimento. Zoraida si rassegna a sposare il re Almuzir per salvare Abenamet ma nella notte seguente viene scoperta insieme al suo amato dal capo delle guardie Alj Zegri. Solo se qualche valoroso combatter\u00e0 per lei non verr\u00e0 arsa sul rogo. Abenamet si batte allora in duello con Alj Zegri e vincendolo lo costringe a confessare la perfida trama ordita da Almuzir. La folla invoca allora la morte per il re ma Abenamet lo perdona e questi, pentito, benedice l'unione dei due amanti.\nDiscografia.\nVersione 1824.\nL'edizione Opera Rara contiene anche sei pezzi di questa versione, in cui il personaggio di Abenamet \u00e8 interpretato da Diana Montague."}
{"id": "2786685", "revid": "1386670", "url": "https://it.wikipedia.org/wiki?curid=2786685", "title": "Tasto maiuscolo", "text": "Il tasto maiuscolo o maiusc, chiamato anche in inglese, \u00e8 un tasto presente nelle tastiere dei computer. Premendolo prima dei caratteri normali e mantenendone la pressione, consente la scrittura delle lettere maiuscole ed altri caratteri \"superiori\". Se invece si vogliono scrivere una serie di caratteri in maiuscolo, si pu\u00f2 utilizzare il tasto Blocco maiuscole , o in inglese . Sulle tastiere pi\u00f9 recenti \u00e8 divenuta prassi comune eliminare la scritta \"Maiusc\" o \"Shift\" lasciando solo l'icona a forma di freccia rivolta verso l'alto.\nIl \"tasto maiuscolo\" venne realizzato sulle macchine da scrivere meccaniche dove era utilizzato per spostare il meccanismo di stampa, in modo che la pressione dei tasti imprimesse sulla carta la lettera maiuscola riportata sulla levetta corrispondente alla lettera premuta.\nUtilizzi.\nIl \"tasto maiuscolo\" \u00e8 utilizzato anche per selezionare in un tasto con pi\u00f9 caratteri disegnati: quelli posti sulla fila superiore. Ad esempio, sulla tastiera italiana la pressione di + produce il carattere \"!\", mentre la pressione di + produce il carattere \";\".\nQuando \u00e8 premuto il tasto di \"Blocco maiuscolo\" (o \"Caps Lock\") la pressione del \"tasto maiuscolo\" serve per scrivere il carattere successivo in minuscolo. Ad esempio, la pressione di + produce \"A\" mentre la pressione di ++ produce \"a\". Da tener presente che questa particolare caratteristica non \u00e8 disponibile in macOS, in quanto l'attivazione del tasto risulter\u00e0 sempre e comunque in caratteri maiuscoli.\nIn combinazione con altri tasti speciali pu\u00f2 modificarne la funzione. Ad esempio, la pressione di + fa scorrere fra le finestre attive; premendo anche il \"tasto maiuscolo\" lo scorrimento avviene in ordine inverso. In un editor se si posiziona il cursore in un punto e poi si clicca in un altro punto con il mouse mentre si tiene premuto il \"tasto maiuscolo\", l'applicazione seleziona il testo dal cursore fino al punto del click.\n\u00c8 spesso usato nei videogiochi, spesso in combinazione con i tasti WASD per aumentare la velocit\u00e0 del personaggio controllato oppure per farlo abbassare.\nSe il tasto maiuscolo sinistro viene premuto cinque volte, attivano i tasti permanenti."}
{"id": "2786690", "revid": "1329597", "url": "https://it.wikipedia.org/wiki?curid=2786690", "title": "Proteroctopus ribeti", "text": "Il proteroctopus (Proteroctopus ribeti) \u00e8 un mollusco estinto, appartenente ai cefalopodi e probabilmente imparentato con i polpi (Octopoda). Visse nel Giurassico medio (circa 165 milioni di anni fa) e i suoi resti fossili sono stati ritrovati in Francia, nel ben noto lagerst\u00e4tte di La Voulte-sur-Rh\u00f4ne. \nSignificato dei fossili.\nDescritto nel 1982, l'unico fossile di \"Proteroctopus\" \u00e8 molto importante perch\u00e9 ha consentito di retrodatare di molti milioni di anni l'apparizione dei polpi nella documentazione paleontologica. L'aspetto di questo animale doveva essere gi\u00e0 molto simile a quello delle forme attuali. La descrizione ad opera di Bernard Riou ha permesso inoltre di trarre fondamentali conclusioni riguardo all'evoluzione dei polpi e alla loro effettiva parentela con i calamari: come questi ultimi, infatti, \"Proteroctopus\" possedeva le pinne natatorie. Questi fossili sono eccezionalmente rari, dal momento che i polpi e i calamari sono composti esclusivamente da parti molli.\nIn seguito, nel 2000, \u00e8 stato descritto un altro animale, denominato \"Pohlsepia mazonensis\", risalente al Carbonifero superiore (circa 300 milioni di anni fa) e probabilmente imparentato con i polpi.\nHabitat.\n\u00c8 probabile che \"Proteroctopus\", al contrario di molte forme attuali, fosse un animale che nuotava attivamente in mare aperto (necto-epipelagico). Nel giacimento a conservazione eccezionale di Voulte-sur-Rh\u00f4ne sono stati ritrovati altri molluschi cefalopodi a corpo molle, come \"Vampyronassa\" e \"Rhomboteuthis\". "}
{"id": "2786693", "revid": "339392", "url": "https://it.wikipedia.org/wiki?curid=2786693", "title": "Abderrazzak Jadid", "text": ""}
{"id": "2786698", "revid": "22356", "url": "https://it.wikipedia.org/wiki?curid=2786698", "title": "Proteroctopus", "text": ""}
{"id": "2786699", "revid": "281779", "url": "https://it.wikipedia.org/wiki?curid=2786699", "title": "Libera circolazione in Europa per comunitari e loro familiari anche stranieri", "text": "La libera circolazione in Europa, in tutti gli Stati Membri dell'Unione europea \u00e8 sancita e garantita dalla direttiva europea 2004/38/CE che esprime in modo inconfutabile il diritto ai cittadini Comunitari e ai loro familiari, ad esempio il coniuge sia esso comunitario o extracomunitario ma legittimamente coniugato con cittadino Europeo, il diritto a poter viaggiare attraverso tutti gli stati senza visti o ulteriori obblighi se non la presentazione dei normali documenti di viaggio. \nLa direttiva 2004/38/CE \u00e8 concepita per rendere uguale il diritto a tutti i familiari del coniuge comunitario di muoversi liberamente, al fine di non precludere la possibilit\u00e0 e la libert\u00e0 oltre che il diritto dei coniugi a vivere uniti. Infatti la direttiva va a colmare le lacune in ambito internazionale nei casi in cui un coniuge straniero faccia scalo in un paese dell'Unione Europea per poter continuare il viaggio verso un altro paese Comunitario dove \u00e8 domiciliato o risiede con il proprio coniuge europeo. Lo scalo e il successivo passaggio della frontiera in tale caso va garantito al fine di garantire il diritto alla coesione familiare, in qualsiasi caso, sia con il documento di soggiorno in corso di validit\u00e0 sia con documento di soggiorno in corso di rilascio/rinnovo. Spetta infatti solo ed esclusivamente al paese a cui compete il rilascio del documento il diritto di legiferare nei confronti del viaggiatore extracomunitario.\nA tale proposito appare chiaro che la direttiva vada rispettata e viene rispettata in modo quasi completo solo da Portogallo, Spagna, Finlandia, Cipro, Grecia, Malta e Lussemburgo. Tutte le altre nazioni la rispettano in tutte le norme che prevedono anche voci differenti, come le tempistiche per rilascio dei documenti solo per il 60%."}
{"id": "2786700", "revid": "465226", "url": "https://it.wikipedia.org/wiki?curid=2786700", "title": "Lamborghini Bertone Marzal", "text": ""}
{"id": "2786702", "revid": "117516648", "url": "https://it.wikipedia.org/wiki?curid=2786702", "title": "Lamborghini Bertone Athon", "text": "La Lamborghini Athon \u00e8 una \"dream car\" prodotta da Lamborghini. Si tratta di una barchetta a due posti presentata al salone di Torino nel 1980.\nContesto.\nIl prototipo si basa sulla meccanica della \"Urraco P300\" e presenta spunti stilistici interessanti come il parabrezza curvo e molto inclinato, i passaruota squadrati ed linee tese e spigolose della carrozzeria.\nPer la plancia, fu sperimentata una strumentazione di tipo digitale.\nIl nome deriva dall'antico dio sole egiziano."}
{"id": "2786703", "revid": "339392", "url": "https://it.wikipedia.org/wiki?curid=2786703", "title": "Lamborghini Bertone Bravo", "text": ""}
{"id": "2786704", "revid": "438678", "url": "https://it.wikipedia.org/wiki?curid=2786704", "title": "Invio", "text": "Il tasto Invio (nelle tastiere inglesi \"Return\" o \"Enter\", in passato indicato raramente con immiss) \u00e8 un tasto presente in quasi tutte le tastiere dei computer. La sua funzione dipende dal contesto in cui viene premuto: \nDescrizione.\nNelle tastiere per computer desktop vi sono generalmente 2 tasti \"Invio\", uno a destra delle lettere (a forma di L rovesciata) e l'altro a destra del tastierino numerico (a forma rettangolare). Il motivo di tale presenza \u00e8 un retaggio delle prime tastiere dei primi personal computer nati per l'utilizzo professionale, in cui il tasto \"Invio\" del tastierino numerico era mappato con un codice differente rispetto a quello posizionato vicino alle lettere, cos\u00ec da indicare al sistema quale \"Invio\" l'utente avesse premuto. Per sottolineare questa differenza i due tasti riportavano anche diciture differenti: l'\"Invio\" del tastierino numerico era indicato con \"Enter\" mentre l'altro era indicato con \"Return\" . Alcuni home computer degli anni ottanta avevano un solo tasto \"Invio\" e generalmente i costruttori adottavano arbitrariamente una dicitura o l'altra: ad esempio, il Commodore 64 usava \"Return\" mentre il Sinclair ZX Spectrum \"Enter\".\nAlcuni sistemi moderni fanno ancora distinzione fra \"Enter\" e \"Return\". Ad esempio i Macintosh hanno una tastiera che presenta entrambi i tasti: il primo \u00e8 di solito usato per inviare un ritorno a capo mentre il secondo invia un carattere di fine linea."}
{"id": "2786706", "revid": "446353", "url": "https://it.wikipedia.org/wiki?curid=2786706", "title": "Pari", "text": ""}
{"id": "2786712", "revid": "125406125", "url": "https://it.wikipedia.org/wiki?curid=2786712", "title": "Toscano Extra Vecchio", "text": "Il Toscano Extra Vecchio \u00e8 un tipo di sigaro Toscano presentato per la prima volta nel 1953. Oggi \u00e8 realizzato a macchina da Manifatture Sigaro Toscano S.p.A. presso lo stabilimento di Lucca (Toscana), utilizzando prevalentemente tabacco Kentucky italiano: della Valtiberina per la fascia, toscano e laziale per il ripieno e, per una minima parte, con Kentucky americano. Nel 2000 \u00e8 stato inserito nell\u2019Arca del Gusto di Slow Food come prodotto \"non-food\".\n\u00c8 disponibile in confezioni da 5, da 10 e da 20 sigari. Accanto alla versione classica, per un periodo sono state commercializzate anche le versioni delicata (Toscano Extra Vecchio Delicato) e decisa (Toscano Extra Vecchio Deciso).\nCaratteristiche.\nCaratteristiche distintive del Toscano Extra Vecchio:"}
{"id": "2786715", "revid": "209263", "url": "https://it.wikipedia.org/wiki?curid=2786715", "title": "Il marchese del grillo", "text": ""}
{"id": "2786717", "revid": "486946", "url": "https://it.wikipedia.org/wiki?curid=2786717", "title": "KS Vllaznia", "text": ""}
{"id": "2786721", "revid": "1543377", "url": "https://it.wikipedia.org/wiki?curid=2786721", "title": "Alt (tasto)", "text": "In una tastiera per computer il tasto Alt \u00e8 un tasto speciale che serve per cambiare (dall'inglese \"alternate\") la funzione degli altri tasti premuti, operando in una maniera simile a quella del tasto Shift. Nelle tastiere inglesi esistono 2 tasti \"Alt\", posti ai lati della Barra spaziatrice mentre in molte tastiere internazionali, come quella italiana, l'\"Alt\" di destra \u00e8 detto Alt Gr e serve per visualizzare caratteri speciali quali i simboli delle valute.\nIl tasto fa parte della nota combinazione Control-alt-canc che, in origine, resettava il sistema operativo. Attualmente tale azione \u00e8 ancora eseguita quando la combinazione \u00e8 premuta in un terminale Linux mentre su altri sistemi, quali Windows, fa apparire un task manager.\nAltre note combinazioni che vedono l'utilizzo del tasto \"Alt\" sono +, che chiude la finestra corrente, +, che passa alla finestra successiva e ++ che passa a quella precedente. Premuto all'interno di un'applicazione, sia essa testuale che grafica, il tasto \"Alt\" accede generalmente ai menu a tendina.\nAlt sui sistemi MS-DOS/Windows.\nSui sistemi MS-DOS e Windows con questo tasto \u00e8 possibile sia inserire le normali lettere gi\u00e0 presenti nella tastiera, sia simboli speciali e altri caratteri del codice ASCII altrimenti difficilmente inseribili. I caratteri si inseriscono premendo il tasto \"Alt\" e contemporaneamente digitando il corrispondente codice ASCII sul tastierino numerico.\nAlcuni esempi sono:\nAlt sui sistemi Linux.\nSui sistemi Linux con X Window System il tasto \"Alt\" svolge il compito di tasto speciale usato per attivare scorciatoie da tastiera simili a quelle dei sistemi Windows. Ad esempio la sua pressione nella finestra di una applicazione fa comparire le scorciatoie da tastiera per richiamare i menu a tendina mentre premendo + si richiama la finestra per l'esecuzione di un comando.\nAlt sui sistemi macOS.\nSui sistemi macOS il tasto \"Alt\" \u00e8 conosciuto come \"Option\", in italiano \"Opzione\", ed ha simbolo \"\u2325\". Nonostante il nome \"Opzione\" il tasto riporta la dicitura \"Alt\": il cambio di denominazione \u00e8 avvenuto sulle tastiere Apple non americane a partire dalla transizione dai processori PowerPC a quelli Intel. Svolge diverse funzioni, a seconda dell'applicazione in esecuzione. Ad esempio, su QuickTime X se vengono premuti i tasti e il filmato viene riavvolto o avanza di 2x, 4x o 8x ma premendoli in combinazione con il tasto la velocit\u00e0 viene incrementata di 0,1x. Se invece si clicca uno dei pulsanti della finestra di un'applicazione tenendo premuto il tasto l'azione scelta viene applicata a tutte le finestre dell'applicazione. Durante l'inserimento di testo, invece, premendo il tasto freccia il cursore si sposta di una posizione verso destra mentre premendo la combinazione il cursore si sposta alla fine della parola successiva. Sui sistemi macOS il tasto \"Opzione\" ha una funzione leggermente diversa che sui sistemi Windows: piuttosto che attivare funzioni alternative (per cui \u00e8 deputato generalmente il tasto Comando), serve principalmente per inserire lettere accentate e simboli particolari, assomigliando in questo uso pi\u00f9 al tasto \"\" che al tasto ."}
{"id": "2786727", "revid": "167080", "url": "https://it.wikipedia.org/wiki?curid=2786727", "title": "Costituzione di Stalin", "text": ""}
{"id": "2786730", "revid": "1305772", "url": "https://it.wikipedia.org/wiki?curid=2786730", "title": "Alto Adige. Spartizione subito?", "text": "Alto Adige. Spartizione subito?, \u00e8 un libro scritto verso la fine degli anni 1970 da due sociologi, Sabino Acquaviva e Gottfried Eisermann, che ebbero l'incarico dai rispettivi ministeri, Italia e Germania, di condurre una ricerca sociologica sulla questione delle minoranze etniche in Alto Adige.\nL'indagine, onde evitare sbilanciamenti a favore di un gruppo etnico o l'altro, venne volutamente incaricata in cooperazione ad un italiano e ad un tedesco in modo da ottenere un risultato possibilmente imparziale. Il libro pubblicato nel 1980 \u00e8 una sintesi dello studio consegnato ai relativi ministeri.\nIl libro, sin dal titolo, propose la spartizione su base etno-territoriale della provincia di Bolzano: gli italiani da Bolzano in gi\u00f9 con l'Italia, i tedeschi da Bolzano in su con l'Austria. La tesi dei due sociologi \u00e8 che la separazione fisica tra i gruppi attraverso la creazione di un nuovo confine sia l'unica maniera di evitare la progressiva dominazione del gruppo tedesco sul gruppo italiano in tutto il territorio provinciale. Scriveva Acquaviva che \u00abnaturalmente nessuno sar\u00e0 obbligato a trasferirsi. Solo che a sud si parler\u00e0 italiano, a nord tedesco\u00bb.\nIl volume di Acquaviva ed Eisermann si inserisce nel filone sul \"disagio degli italiani\" in Alto Adige a seguito dell'approvazione del \"pacchetto di autonomia\" del 1972. Nello stesso filone si trovano i due libri di Sebastiano Vassalli \"Sangue e suolo\" (1985) e \"Il Confine\" (2015).\nContenuti.\nI punti cardine della ricerca includono:\nLe conclusioni di Acquaviva e Eisermann .\nCritiche.\nDa un punto di visto della ricerca sociologica, la ricerca fu criticata per aver riprodotto alcuni degli stereotipi che intendeva affrontare, riprendendo concetti delle politiche di pulizia etnica e delle Opzioni in Alto Adige."}
{"id": "2786732", "revid": "86599", "url": "https://it.wikipedia.org/wiki?curid=2786732", "title": "18184 Dianepark", "text": "18184 Dianepark \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a e da un'eccentricit\u00e0 di 0,0701158, inclinata di 2,10984\u00b0 rispetto all'eclittica.\nL'asteroide \u00e8 dedicato alla studentessa statunitense Diane Hyemin Park."}
{"id": "2786734", "revid": "767487", "url": "https://it.wikipedia.org/wiki?curid=2786734", "title": "Burnt Wagons", "text": "Burnt Wagons \u00e8 un insediamento nella contea di Inyo in California. Si trovava all'interno della Valle della Morte a 7 miglia nord ovest di Death Valley Junction.\nIl nome deriva da un episodio storico nel quale si racconta che alcuni emigranti del 1849 arrivati sul posto abbandonarono e bruciarono i loro carri per scaldarsi per proseguire il loro cammino. \"Burnt wagons\" significa appunto \"carri bruciati\" in inglese."}
{"id": "2786739", "revid": "86599", "url": "https://it.wikipedia.org/wiki?curid=2786739", "title": "57424 Caelumnoctu", "text": "57424 Caelumnoctu \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a e da un'eccentricit\u00e0 di 0,0948441, inclinata di 9,67288\u00b0 rispetto all'eclittica.\nL'asteroide \u00e8 dedicato alla ultradecennale trasmissione divulgativa britannica \"The Sky at Night\", tramite la traduzione in latino del titolo. La scelta di dedicarle proprio questo asteroide \u00e8 legata al suo numero che ricorda la data della puntata di esordio, 24 aprile 1957."}
{"id": "2786740", "revid": "486946", "url": "https://it.wikipedia.org/wiki?curid=2786740", "title": "Principessa Atta", "text": ""}
{"id": "2786742", "revid": "1409041", "url": "https://it.wikipedia.org/wiki?curid=2786742", "title": "Enercon E-40", "text": "L'aerogeneratore Enercon E-40, con 4.360 esemplari prodotti tra il 1992 e il 2005, di potenza 500-600 kW \u00e8 attualmente il pi\u00f9 diffuso modello di turbina a vento a livello mondiale. Veniva costruito dal produttore tedesco Enercon Gmbh, che per molti anni ancora si incaricher\u00e0 dell'aggiornamento e manutenzione di questi generatori eolici.\nStoria.\nIl prototipo dell'aerogeneratore Enercon E-40 venne costruito nel 1992. Considerato come capostipite della seconda generazione di aerogeneratori ad asse orizzontale tri-pala \u00e8 stato il primo caratterizzato dall'introduzione del sistema \"gearless\", ossia senza sistema di cambio marce tra il rotore delle pale e il rotore del generatore elettrico. Queste caratteristiche hanno aumentato la potenza generata e la sua affidabilit\u00e0 complessiva, riducendo la manutenzione. Da allora per l'Enercon-40 \u00e8 iniziata la lenta conquista dei mercati mondiali.\nSuccessori dell'Enercon E-40.\nI successori proposti dalla Enercon per questo modello, con pale di dimensioni simili, che possono essere installati sulle stesse torri, sono l'E-44 (da 900\u00a0kW) e l'E-48 (da 800\u00a0kW)."}
{"id": "2786744", "revid": "120585012", "url": "https://it.wikipedia.org/wiki?curid=2786744", "title": "Nanshoku \u014dkagami", "text": " \u00e8 un'opera letteraria dello scrittore giapponese Ihara Saikaku, pubblicato in italiano da Frassinelli.\nContesto storico.\nLa letteratura omoerotica \u00e8 un filone letterario presente in Giappone in maniera massiccia fin dall'epoca Muromachi (1392-1568). Inizialmente si trattava di \"chigo monogatari\", racconti scritti da religiosi e a essi diretti, che costituivano una sorta di esaltazione della passione dei monaci per i giovani accoliti. In epoca Tokugawa, sotto lo stesso nome, venivano raggruppati i racconti trattanti l'amore tra samurai, in cui veniva riproposto lo schema uomo pi\u00f9 anziano/giovane apprendista. Questo genere di racconti si proponeva di celebrare la superiorit\u00e0 dell'amore maschile rispetto a quello femminile, un'esaltazione indiretta della classe samuraica.\nI temi e i gusti di quei racconti, tuttavia, erano ormai sorpassati e ritenuti rozzi dalla societ\u00e0 Tokugawa. L'opera di Saikaku, \"Nanshoku \u014dkagami\", fin dal titolo si propone di sopperire alla mancanza di un modello valido per l'epoca corrente.\nL'omosessualit\u00e0, anzi piuttosto la bisessualit\u00e0, non erano affatto condannate dalla societ\u00e0 Tokugawa: come nella cultura classica occidentale essere sessualmente attivi, verso entrambi i sessi, era sempre considerato un pregio; in particolare, come accennato, l'amore tra samurai costituiva un ulteriore consolidamento della classe al potere. Precedenti opere dello stesso autore hanno per protagonisti uomini che, pur prediligendo ragazzi, non disdegnano neppure le belle donne; totalmente assente, invece, l'omosessualit\u00e0 femminile: in una societ\u00e0 maschilista come quella giapponese un simile tema era considerato socialmente destabilizzante.\nIncipit.\nIl \"Nanshoku \u014dkagami\", differente dalle altre opere per essere indirizzato a un pubblico specificatamente maschile, esordisce con un'esaltazione della Via dei ragazzi: \u201cIn mancanza di baldi giovani le donne possono certo soddisfare le voglie di un vecchio funzionario, ma per un uomo nel pieno del vigore fisico non sono buone neanche per fare quattro chiacchiere. Dunque su, non perdiamo altro tempo e varchiamo il cancello dell'irrinunciabile Amore per i ragazzi!\u201d.\nIl termine \u201cragazzo\u201d, o meglio \"wakashu\", \u00e8 fondamentale in questo genere di letteratura: che siano giovani monaci, prostituti, apprendisti samurai oppure attori di teatro kabuki, uno degli amanti \u00e8 sempre un ragazzo tra i dodici e i sedici anni. E, tranne rare eccezioni, il suo compagno sar\u00e0 pi\u00f9 grande e rivestir\u00e0 un ruolo di guida.\nContenuti dell'opera.\nNei primi venti racconti, incentrati sui samurai, Saikaku alterna episodi di fantasia a vicende reali, al fine di costituire un quadro ideale di quello che doveva essere il galateo della Via dei Ragazzi per la classe guerriera. Concetti confuciani quali lealt\u00e0 e devozione erano mutuati anche per l'amore e il tipo di relazioni era quasi esclusivamente pederastico: il giovane era chiamato \"otobun\" (\u201cfratello minore\u201d) e l'amante adulto \"anibun\" (\u201cfratello maggiore\u201d). Oltre al classico scambio di promesse d'amore (accompagnate da automutilazioni pi\u00f9 o meno gravi) il giuramento tra i due amanti implicitava anche l'obbligo per l'adulto di provvedere al ragazzo dal punto di vista educativo e soprattutto economico; le convenzioni imponevano una stretta monogamia al ragazzo, in un vincolo (giri) che non era soltanto amoroso ma anche di fedelt\u00e0 feudale nei rispetti del proprio signore/amante. In caso di infrazione del giuramento non c'era possibilit\u00e0 di perdono: in caso di tradimento la punizione era la morte. Casi di amanti anziani vengono invece derisi, perch\u00e9 perdevano la loro funzione sociale (nonch\u00e9 estetica).\nLa seconda parte del Nanshoku Okagami \u00e8 invece espressione diretta dei gusti della borghesia, i ch\u014dnin: ne sono protagonisti i prostituti e i giovani attori di teatro kabuki. L'approccio \u00e8 meno serioso e pi\u00f9 libertino, non c'\u00e8 vergogna nel pagare un amante nei quartieri di piacere, n\u00e9 nell'impazzire di passione per un giovane onnagata (attore di kabuki che interpretava ruoli femminili). Queste vicende tuttavia non mancano di dignit\u00e0 e drammaticit\u00e0, inoltre costituiscono un prezioso documento per poter comprendere la societ\u00e0 del tempo: i patimenti, le sofferenze e i soprusi subiti dai giovani prostituti (tobiko, \u201cragazzi volanti\u201d) o dagli attori di kabuki emergono chiari pur dalle parole scanzonate di Saikaku. La disperazione per la propria condizione di fuori-casta, accompagnata alla speranza che un cliente si innamorasse di loro e li riscattasse, rimane il momento di pi\u00f9 intenso lirismo di questi racconti."}
{"id": "2786759", "revid": "1343317", "url": "https://it.wikipedia.org/wiki?curid=2786759", "title": "Patata quarantina prugnona", "text": "La patata Quarantina Prugnona \u00e8 una variet\u00e0 di patata tradizionalmente coltivata sull'Appennino Ligure.\nOrigine.\nIl termine \"quarantina\" si riferisce comunemente alle variet\u00e0 pi\u00f9 adatte ai cicli colturali brevi a cui si aggiunge \"prugnona\" per il colore della buccia.\nDalle prime testimonianze pervenutici si riscontra una sua coltivazione a partire dal 1910 a val d'Aveto ma essendo progenitrice della Quarantina Bianca Genovese la data della sua introduzione dovrebbe essere antecedente.\nSimile per caratteristiche con la variet\u00e0 inglese \"Fortyfold\" e con la catalana \"Bufet Nero\", la sua produzione era diffusa anche sull'altopiano di Marcarolo. In seguito \u00e8 stata promossa dal Consorzio della Quarantina.\nUtilizzi.\nViene utilizzata in cucina per accompagnare alcuni tipi di cibo, come stracotti, stufati e spezzatini. Il suo sapore viene maggiormente evidenziato se nella cottura a vapore si conserva la buccia."}
{"id": "2786760", "revid": "287204", "url": "https://it.wikipedia.org/wiki?curid=2786760", "title": "Leandro Teofilo", "text": ""}
{"id": "2786762", "revid": "1343317", "url": "https://it.wikipedia.org/wiki?curid=2786762", "title": "Patata cabannese", "text": "La Cabannese \u00e8 una variet\u00e0 di patata tradizionalmente coltivata sull'Appennino Ligure.\nStoria.\nIl termine \"cabannese\" si riferisce al luogo dove veniva coltivata: Cabanne, frazione di Rezzoaglio (GE, situata in alta val d'Aveto, coltivata anche a valle del Ceno.\nSi racconta che l'introduzione della stessa sia ad opera di Badaracco, importata agli inizi del XX secolo dall'America. Diffusa durante la Seconda guerra mondiale, come cibo fornito agli sfollati delle citt\u00e0, dalla met\u00e0 del secolo la sua diffusione diminu\u00ec, fino a non venire commercializzata.\nUtilizzi.\nViene utilizzata in cucina per minestre e pur\u00e8."}
{"id": "2786765", "revid": "1343317", "url": "https://it.wikipedia.org/wiki?curid=2786765", "title": "Patata cannellina nera", "text": "La patata Cannellina nera \u00e8 una variet\u00e0 di patata coltivata sull'Appennino Ligure.\nOrigine.\nIl termine cannellina proviene dalla sua caratteristica forma allungata mentre il resto del nome si riferisce al colore del germoglio.\nRicorda la variet\u00e0 Vitellotte e alcune variet\u00e0 della sottospecie Andigena di Solanum tuberosum originarie del Cile.\nNei primi decenni del XX secolo la Cannellina Nera era diffusa nelle valli di Chiavari, Lavagna e val Trebbia. Viene conservata e promossa dal Consorzio della Quarantina.\nUtilizzi.\nViene utilizzata in cucina come contorno per gli stracotti o in insalata."}
{"id": "2786768", "revid": "1573940", "url": "https://it.wikipedia.org/wiki?curid=2786768", "title": "James Cochran Dobbin", "text": "Biografia.\nFu il ventiduesimo segretario della marina statunitense durante la presidenza di Franklin Pierce (14\u00ba presidente), nipote di James Cochran.\nDopo aver terminato gli studi all'universit\u00e0 della Carolina del Nord a Chapel Hill divent\u00f2 segretario della marina. Sostenitore della pace, effettu\u00f2 molte riforme.\nRiconoscimenti.\nLa nave USS Dobbin (AD-3) che ha partecipato all'attacco di Pearl Harbor il 7 dicembre 1941, \u00e8 stata chiamata in tal modo in suo onore."}
{"id": "2786769", "revid": "62004", "url": "https://it.wikipedia.org/wiki?curid=2786769", "title": "Diana \u017dili\u016bt\u0117", "text": "Ha vinto la prova in linea \u00e9lite del campionato del mondo su strada 1998, la coppa del mondo su strada nel 1998 e nel 2000 e la Grande Boucle F\u00e9minine Internationale nel 2001."}
{"id": "2786774", "revid": "287204", "url": "https://it.wikipedia.org/wiki?curid=2786774", "title": "Diana Ziliute", "text": ""}
{"id": "2786775", "revid": "104458", "url": "https://it.wikipedia.org/wiki?curid=2786775", "title": "Garibaldo (re)", "text": "Biografia.\nFiglio di Grimoaldo e della sorella di Godeperto e Pertarito, , eredit\u00f2 il trono alla morte del padre nel 671, quando era ancora bambino. Il suo regno dur\u00f2 poche settimane: saputo della morte di Grimoaldo, Pertarito, deposto dallo stesso Grimoaldo nel 662, rientr\u00f2 dal suo esilio nel Regno franco e subentr\u00f2 al nipote. La deposizione fu sancita dall'assemblea del popolo longobardo.\nLa deposizione di Garibaldo fu favorita, oltre che dalla giovane et\u00e0 del sovrano (\u00ab\"puerulo\"\u00bb, lo definisce Paolo Diacono), anche dalle scelte dei duchi longobardi, che in questo modo si opposero al principio dinastico e riaffermarono quello elettivo nell'ascesa al trono longobardo (sebbene lo stesso Pertarito fosse a sua volta il figlio di re Ariperto I). Della vita di Garibaldo dopo la detronizzazione non si sa pi\u00f9 nulla, tanto che nel XX secolo trovarono spazio fantasiose leggende su una sua fuga in Liguria; \u00e8 probabile che sia stato ridotto a vita privata."}
{"id": "2786776", "revid": "3115", "url": "https://it.wikipedia.org/wiki?curid=2786776", "title": "Francesco Giordani (fotografo)", "text": "Biografia.\n\u00c8 stato fotografo per la Santa Sede dal 1930 al 1977 ed \u00e8 stato riconosciuto come il primo e principale \"fotografo dei papi\".\nNel 1942 viene nominato fotocronista de L'Osservatore Romano e vi lavora fino al 1977 quando va in pensione. Nel 1978 chiude la societ\u00e0 Foto Attualit\u00e0 Giordani di cui \u00e8 titolare e il suo relativo studio.\nNel 1985 \u00e8 stato insignito del titolo di Commendatore.\nAttivit\u00e0.\nNegli anni \u201830 il fotografo Francesco Giordani inizia la sua attivit\u00e0, che ha sede in Borgo Vittorio, a Via di Porta Angelica 55-57 vicinissima quindi alla Porta Sant\u2019Anna, uno degli ingessi alla Citt\u00e0 del Vaticano. Inizia lavorando dapprima in ambienti ecclesiastici (parrocchie, istituti, prestigiosi collegi della Capitale...) e poi viene chiamato a ritrarre in rare immagini il Santo Padre Pio XI; per questo incarico ottiene il titolo di \u201cFotografo Pontificio\u201d. Da questa iniziativa personale nasce cos\u00ec il Servizio Fotografico dell'Osservatore Romano e il suo studio viene utilizzato come \u201cservizio fotografico\u201d del giornale ufficiale del Vaticano, L'Osservatore Romano.\nNel 1942 (con lettera del Card. Maglione del 10 aprile 1942, n. 48341) Francesco Giordani viene nominato fotocronista de L'Osservatore Romano con decorrenza dal 1\u00ba gennaio dello stesso anno, con un contratto a termine per un anno da rinnovarsi tacitamente e provvisto di un assegno mensile di L. 500, senza per\u00f2 le ritenute per la pensione, il servizio sanitario ecc. In questo modo praticamente il Giordani diventa un dipendente del Vaticano; tale contratto viene prorogato via via negli anni successivi con graduali aumenti della retribuzione.\nOltre all'assegno fisso, il contratto prevedeva che Giordani avrebbe potuto vendere a terzi e a proprio profitto copie delle foto consegnate.\nTra i vari dipendenti del fotografo Giordani, dagli anni '60 si mette in evidenza il giovane Arturo Mari, per i molti servizi effettuati sia in Vaticano, sia al seguito di Sua Santit\u00e0 Paolo VI nei suoi viaggi in Italia e all'estero.\nIl 28 febbraio 1977 il Commendator Francesco Giordani va in pensione (come dipendente del giornale della Santa Sede) e cessa anche la sua attivit\u00e0; tenta allora di affidare ad altri il suo studio, ma, vista la difficolt\u00e0 di farlo, lascia al Vaticano l'archivio raccolto in tutti questi anni e conservato fino ad allora nel suo studio; non senza difficolt\u00e0, tutto il materiale dello studio Giordani il tutto viene trasportato in Vaticano e allocato presso l'APSA.\nNello stesso periodo, marzo 1977, viene affidato ad Arturo Mari l'incarico di costituire il Servizio Fotografico all'interno del Vaticano. Lo Studio Fotografico \u201cGiordani\u201d pu\u00f2 essere considerato a buon diritto l'anticipatore del Servizio Fotografico attuale, il suo progenitore naturale.\nIl Fondo Giordani.\nNel 2008 il servizio fotografico del quotidiano della Santa Sede L'Osservatore Romano ha deciso di mettere a disposizione del pubblico i Quaderni Giordani un catalogo elettronico che permette di localizzare e richiedere immagini che compongono il Fondo Giordani.\nIl Fondo Giordani \u00e8 la raccolta di mezzo milione di fotografie conservate su vari sistemi (lastre di vetro, negativi ecc.) e costituisce la \u201cbase storica\u201d del Servizio Fotografico. Le foto furono scattate da Francesco Giordani tra il 1930 e il 1977, anno in cui venne fondato il laboratorio interno al Vaticano, e furono donate al Papa quando and\u00f2 in pensione.\nQuesto prezioso materiale che il fotografo aveva custodito e catalogato nel laboratorio fotografico, della ditta di cui era titolare (Foto Attualit\u00e0 Giordani), si completa con i suoi \"Quaderni\". In questi il fotografo annotava con precisione e ordine gli eventi corrispondenti alle immagini, con il numero di cassa in cui erano conservati i negativi. Oltre a questa catalogazione cronologica, ogni anno Giordani compilava un quaderno annotando gli avvenimenti per ordine alfabetico.\nQuesto materiale di catalogazione \u00e8 diventato nel 2008 un documento elettronico di 367 pagine grazie all'opera del servizio fotografico de L'Osservatore Romano che lo ha nominato Quaderni Giordani e permette di poter identificare le foto del Fondo Giordani. L'eterogeneit\u00e0 del contenuto e del suo supporto, il sistema di archivio originario e i vari trasferimenti hanno portato alla perdita di piccole parti del fondo, anche se si calcola che sia localizzabile tra le fotografie il 95% dell'elenco apportato dal documento elettronico.\nLa quantit\u00e0 di dati del volume elettronico a disposizione del pubblico \u00e8 ingente e permette ricerche molto varie: ad esempio, i Sommi Pontefici Pio XI, Pio XII, Giovanni XXIII, Paolo VI e i viaggi di questo nel mondo, Cardinali, Vescovi, sacerdoti, religiose, superiori, personaggi storici - Mussolini, Marconi, De Gasperi e sovrani di moltissime Nazioni -, politici, istituti religiosi e accademici con la loro attivit\u00e0, universit\u00e0 pontificie, visite papali alle parrocchie romane, Guardia Svizzera, immagini di cronaca cittadina, La Piet\u00e0 imballata per l'Expo di New York, ecc.. Dei protagonisti delle immagini, anche se non erano famosi, si \u00e8 conservato il registro del nome, anche se a volte per approssimazione.\nIl Fondo Giordani \u00e8 una delle quattro parti che compongono l'archivio fotografico dell\u2019Osservatore Romano in Vaticano. Le altre due sezioni sono Il Fondo Giovanni Paolo II che contiene tutti gli scatti del Pontificato polacco, e il pi\u00f9 recente Fondo Benedetto XVI con tutte le immagini del Pontificato di Benedetto XVI dal 19 aprile 2005 ad oggi.\nCuriosit\u00e0.\nNel 1940 Francesco Giordani ed Andrea Lazzarini de \"L'Osservatore Romano\" chiesero alla Postulazione della Causa di Beatificazione e Canonizzazione di Papa Pio X i permessi necessari per preparare un film sul Venerabile Pontefice.\nLa Postulazione, pur elogiando l'iniziativa, rispose che finch\u00e9 era in corso la Causa non si sarebbe dovuto parlare del film. Intanto si limitava ad approvare il soggetto del film steso dello scrittore veneto Giuseppe De Mori. Purtroppo questa idea fu abbandonata e ripresa solo nel 1952 dalla casa di produzione Cinelia San Marco Film S.p.a. che realizz\u00f2 il film Gli uomini non guardano il cielo di Umberto Scarpelli."}
{"id": "2786777", "revid": "204012", "url": "https://it.wikipedia.org/wiki?curid=2786777", "title": "James C. Dobbin", "text": ""}
{"id": "2786779", "revid": "345405", "url": "https://it.wikipedia.org/wiki?curid=2786779", "title": "Garibaldi (famiglia)", "text": "I Garibaldi furono un'importante famiglia ligure, di cui l'esponente pi\u00f9 conosciuto \u00e8 Giuseppe Garibaldi, l'eroe dei due mondi.\nLa Val Graveglia, che abbraccia tutto il territorio del Comune di Ne, si ritiene la \u201cculla dei Garibaldi\u201d. Intere frazioni sono intrecciate di famiglie che hanno il cognome Garibaldi. Garibaldi, anche nella variante Giribaldi, sono presenti anche a Imperia.\nOrigini.\nIl cognome \"Garibaldi\" sembra abbia origine ligure, deriva dal nome longobardo Garibaldus, dal germanico Haribald, (che significa \"audace con la lancia\") italianizzato in Garibaldo, Garibaldi, Gariboldo.\nLeggende.\nAlcune leggende fanno risalire la famiglia a un certo Gardebaldo conquistatore tedesco in Lombardia, o dal Longobardo Garibaldo duca di Torino o a Paolo di Garibaldo uomo d'armi e capitano delle genti di Borgolungo, oggi Chiavari.\nUna leggenda rimanda direttamente l'origine della famiglia Garibaldi al sovrano longobardo Garibaldo, che regn\u00f2 per pochi mesi nel 671. Nella Historia Langobardorum, Paolo Diacono racconta che \"Garibaldo\" dopo essere succeduto fanciullo al padre Grimoaldo fu detronizzato da Pertarito e cacciato da Pavia. Gli storici (come Charles Le Beau, Claude Fleury e Ludovico Antonio Muratori) non aggiunsero altre informazioni al riguardo.\nLuigi Biagio Tiscornia e Celestino Brusco aggiungono molto dopo alcuni particolari sulla leggenda: il ragazzo fugg\u00ec con la madre Ariperta, giungendo nella val Graveglia vicino a P\u00f2ntori (comune di Ne, provincia di Genova), dando poi origine alla stirpe dei Garibaldi. La valle stessa era chiamata fino al 1805 Territorio di Garibaldo. Prove di tale racconto si riscontrerebbero in una lapide affissa nella chiesa di sant'Antonio di P\u00f2ntori:\nIn realt\u00e0 dietro a tale racconto si celava Carlo Garibaldi (1756-1823), che grazie allo scritto di Paolo Diacono da cui prese spunto, cerc\u00f2 di dare sfoggio di un'ascendenza tanto prestigiosa elaborando tale racconto, compreso il nome della madre del re longobardo.\nStoria familiare.\nAl di l\u00e0 delle leggende, non si riesce a rintracciare la genealogia dei Garibaldi se non fino a un certo Angelo Garibaldi (1670-1749). Presso gli archivi della Parrocchia \u201cGaribaldo\u201d di Ne, l'atto di battesimo del 10 gennaio 1741 Angelo Maria Garibaldo, figlio dei coniugi Domenico e Giulia Riceto, nato in San Biagio di il 9 gennaio 1741.\nA Chiavari nel 1766 nasce Domenico che nel 1770 con la famiglia si trasferisce a Nizza. Domenico divenne piccolo proprietario di cabotaggio e nel 1794 si spos\u00f2 con Maria Rosa Nicoletta Raimondi, ligure di Loano. I due ebbero sei bambini: Maria Elisabetta, Angelo, Giuseppe, Michele, Felice e Teresa morta in tenera et\u00e0.\nDi questi Angelo divenne marinaio quindi commerciante a New York, sar\u00e0 console del Regno di Sardegna a Filadelfia, Michele fu capitano marittimo e si spos\u00f2 ma non ebbe figli, Felice divenne rappresentante della compagnia \"Avigdor\" a Bari dal 1835 e nel 1851 compr\u00f2 un oleificio a Bitonto dove si attiv\u00f2 nella produzione e nella vendita su scala europea dell'olio pugliese. Nessuno di loro arriv\u00f2 alla vecchia et\u00e0.\nSolo Giuseppe, l'eroe dei due Mondi, arriv\u00f2 a 74 anni dando con la sua prole continuit\u00e0 alla famiglia. Ancora oggi vivono i discendenti del Condottiero nizzardo.\nL'albero genealogico.\n \u2500&gt; Angelo Garibaldi (ca.1670 - 1749)\n \u2514\u2500\u2500&gt;Domenico Garibaldi (1709 - 1747) \n sposa Maria Riceto\n \u2514\u2500&gt;Angelo Maria Garibaldi (Val Garibaldo, 1741 - 1811) \n sposa 1765 Isabella Puccio di Chiavari\n \u251c\u2500\u2500&gt;Stefano Garibaldi \n \u251c\u2500\u2500&gt;Giuseppe Garibaldi\n \u251c\u2500\u2500&gt;Rosa Garibaldi \n \u251c\u2500\u2500&gt;Angelina Garibaldi \n \u2514\u2500\u2500&gt;Domenico Garibaldi (Chiavari, 1766 - 1841) \n sposa 1794 Maria Rosa Nicoletta Raimondi (Loano, 22 gennaio 1776 - Nizza, 20 marzo 1852)\n \u251c\u2500\u2500&gt; Maria Elisabetta Garibaldi (1798 - 1799)\n \u251c\u2500\u2500&gt; Angelo Garibaldi (1804 - 1853)\n \u251c\u2500\u2500&gt; Giuseppe Garibaldi (Nizza, 1807 - Caprera, 1882) \n \u2502 * sposa Anita Garibaldi, (1849) presso Ravenna \n \u2502 \u251c\u2500\u2500&gt; Domenico \"Menotti\" Garibaldi (1840 - 1903)\n \u2502 \u2502 * sposa Francesca Italia Bidischini dall'Oglio (1852 - 1927) e ne ebbe sei figli\n \u2502 \u2502 \u251c\u2500\u2500&gt;Anita Garibaldi (1875 - 1961)\n \u2502 \u2502 \u2502 * adott\u00f2 i nipoti della sorella Rosita, figli del figlio di lei, Giulio Ravizza, \n | | | che pertanto portano il cognome di Ravizza Garibaldi.\n \u2502 \u2502 \u251c\u2500\u2500&gt;Rosita Garibaldi (1877 - 1964)\n \u2502 \u2502 \u2502 * sposa nel 1897 il conte Vittorio Ravizza d'Orvieto (1874 - 1947)\n \u2502 \u2502 \u2502 \u251c\u2500\u2500&gt; Giulio Ravizza (1898 - 1950)\n \u2502 \u2502 \u2502 \u2502 * sposa Gabriella Barluzzi (1905 - 1997)\n \u2502 \u2502 \u2502 \u2502 \u251c\u2500\u2500&gt;Maria Stefania (Lula) Ravizza Garibaldi (1927 - 2015)\n \u2502 \u2502 \u2502 \u2502 \u2502 * sposa Alessandro Samuelli Ferretti (1926)\n \u2502 \u2502 \u2502 \u2502 \u2502 \u251c\u2500\u2500&gt;Giacomo Samuelli Ferretti (1960)\n \u2502 \u2502 \u2502 \u2502 \u2502 \u2502 * sposa Annalisa Rocchietti March (1961)\n \u2502 \u2502 \u2502 \u2502 \u2502 \u2502 \u251c\u2500\u2500&gt;Tommaso Samuelli Ferretti (1991)\n \u2502 \u2502 \u2502 \u2502 \u2502 \u2502 \u2514\u2500\u2500&gt;Lavinia Samuelli Ferretti (1992)\n \u2502 \u2502 \u2502 \u2502 \u2502 \u2514\u2500\u2500&gt;Costanza Samuelli Ferretti Ravizza Garibaldi (1961)\n \u2502 \u2502 \u2502 \u2502 \u2502 * sposa Fabio Buscaglione (1961)\n \u2502 \u2502 \u2502 \u2502 \u2502 \u251c\u2500\u2500&gt;Giulio Buscaglione (1991)\n \u2502 \u2502 \u2502 \u2502 \u2502 \u2502 * sposa Marta Lanzani (1995)\n \u2502 \u2502 \u2502 \u2502 \u2502 \u251c\u2500\u2500&gt;Giovanni Buscaglione (1992)\n \u2502 \u2502 \u2502 \u2502 \u2502 \u251c\u2500\u2500&gt;Alessandro Buscaglione (1994)\n \u2502 \u2502 \u2502 \u2502 \u2502 \u251c\u2500\u2500&gt;Francesco Saverio Buscaglione (1998)\n \u2502 \u2502 \u2502 \u2502 \u2502 \u2514\u2500\u2500&gt;Maria Gabriella Buscaglione (2000)\n \u2502 \u2502 \u2502 \u2502 \u251c\u2500\u2500&gt;Giuseppe Filippo Ravizza Garibaldi (1928 - 2003)\n \u2502 \u2502 \u2502 \u2502 \u2502 * sposa Rosa Gambino (1934)\n \u2502 \u2502 \u2502 \u2502 \u2502 \u251c\u2500\u2500&gt;Giulio Ravizza Garibaldi (1964)\n \u2502 \u2502 \u2502 \u2502 \u2502 \u2502 * sposa Federica Flajani (1967)\n \u2502 \u2502 \u2502 \u2502 \u2502 \u2502 \u251c\u2500\u2500&gt;Antonio Ravizza Garibaldi (2001)\n \u2502 \u2502 \u2502 \u2502 \u2502 \u2502 \u2514\u2500\u2500&gt;Vittoria Ravizza Garibaldi (2004)\n \u2502 \u2502 \u2502 \u2502 \u2502 \u2514\u2500\u2500&gt;Paolo Ravizza Garibaldi (1966)\n \u2502 \u2502 \u2502 \u2502 \u2514\u2500\u2500&gt;Francesco Ravizza Garibaldi (1933)\n \u2502 \u2502 \u2502 \u2502 * sposa Maura Cova\n \u2502 \u2502 \u2502 \u2502 \u2514\u2500\u2500&gt;Stefano Ravizza Garibaldi(1959)\n \u2502 \u2502 \u2502 \u2502 * sposa Barbara Puri (1962)\n \u2502 \u2502 \u2502 \u2502 \u251c\u2500\u2500&gt;Luca Ravizza Garibaldi (1995)\n \u2502 \u2502 \u2502 \u2502 \u2514\u2500\u2500&gt;Giulia Ravizza Garibaldi (1997)\n \u2502 \u2502 \u2502 \u2514\u2500\u2500&gt; Odoardo Ravizza (1901 - 1967)\n \u2502 \u2502 \u251c\u2500\u2500&gt;Gemma Garibaldi (1878 - 1951)\n \u2502 \u2502 \u251c\u2500\u2500&gt;Giuseppina Garibaldi (1883 - 1910)\n \u2502 \u2502 \u251c\u2500\u2500&gt;Giuseppe Garibaldi (1884 - 1886)\n \u2502 \u2502 \u2514\u2500\u2500&gt;Giuseppe \"Peppinello\" Garibaldi (1887 - 1969)\n \u2502 \u2502 * sposa Gabriella Maria-Antonietta Rassauw(1887 -)\n \u2502 \u2502 \u2514\u2500\u2500&gt;Teresita Garibaldi(1925 - 2002)\n \u2502 \u2502 \u2514\u2500\u2500&gt;Stefano Garibaldi(1964)\n \u2502 \u2502 \u2514\u2500\u2500&gt;Walter Garibaldi (1969) \n \u2502 \u251c\u2500\u2500&gt; Teresa Garibaldi (1845 - 1903), detta Teresita, \n \u2502 \u2502 * sposa Stefano Canzio (1837 - 1909)ed ebbe 12 figli.\n \u2502 \u2502 \u251c\u2500\u2500&gt; Mameli Canzio (1862 - 1912/1929)\n \u2502 \u2502 \u2502 * sposa Clorinda Petito (1876 - 1959)\n \u2502 \u2502 \u2502 \u251c\u2500\u2500&gt;Giuseppe Canzio (1900 - 1986) \n \u2502 \u2502 \u2502 \u2502 *Caterina Tarantola\n \u2502 \u2502 \u2502 \u251c\u2500\u2500&gt;Rosina Canzio (1906 - 1988) \n \u2502 \u2502 \u2502 \u2502 sposa nel 1929 Giuseppe Lo Bianco\n \u2502 \u2502 \u2502 \u2502 \u251c\u2500\u2500&gt;Carla Lo Bianco\n \u2502 \u2502 \u2502 \u2502 \u2514\u2500\u2500&gt;Giuseppe Lo Bianco\n \u2502 \u2502 \u2502 \u251c\u2500\u2500&gt;Stefania Elvira Canzio (1908 - 1990)) \n \u2502 \u2502 \u2502 \u2502 \u251c\u2500\u2500&gt;Clorinda Canzio\n \u2502 \u2502 \u2502 \u2502 \u251c\u2500\u2500&gt;Davide Campione\n \u2502 \u2502 \u2502 \u2502 \u2514\u2500\u2500&gt;Rosetta Caruso\n \u2502 \u2502 \u2502 \u251c\u2500\u2500&gt;Pasquale Canzio (1909 - 1993) \n \u2502 \u2502 \u2502 \u2502 * sposa nel 1925 Margherita Iole Gravina.\n \u2502 \u2502 \u2502 \u2502 \u251c\u2500\u2500&gt;Mameli Elio Canzio\n \u2502 \u2502 \u2502 \u2502 \u2514\u2500\u2500&gt;Giovanni Canzio\n \u2502 \u2502 \u2502 \u2514\u2500\u2500&gt;Stefano Canzio (1910) \n \u2502 \u2502 \u2502 * sposa nel 1925 Rosa Gravina \n \u2502 \u2502 \u2502 \u251c\u2500\u2500&gt;Clorinda Lidia Canzio (1942)\n \u2502 \u2502 \u2502 \u2514\u2500\u2500&gt;Mameli Elio Canzio (1947)\n \u2502 \u2502 \u251c\u2500\u2500&gt;Anzani Canzio (1864 - 1926)\n \u2502 \u2502 \u2502 \u2514\u2500\u2500&gt;Manlio Anzani Canzio (1916 - 2002)\n \u2502 \u2502 \u2502 * sposa Rosa Elena Alvarez\n \u2502 \u2502 \u2502 \u251c\u2500\u2500&gt;Maria Antonieta Canzio (1945)\n \u2502 \u2502 \u2502 \u2502 * sposa Zoilo Medina Bastidas(1941)\n \u2502 \u2502 \u2502 \u2502 \u251c\u2500\u2500&gt;Miguel Medina Canzio (1973)\n \u2502 \u2502 \u2502 \u2502 \u2502 \u251c\u2500\u2500&gt;Francisco Miguel Medina \n \u2502 \u2502 \u2502 \u2502 \u2502 \u2514\u2500\u2500&gt;Vanesa Natalia Medina\n \u2502 \u2502 \u2502 \u2502 \u251c\u2500\u2500&gt;Janet Nadia Medina (1977)\n \u2502 \u2502 \u2502 \u2502 \u251c\u2500\u2500&gt;Cinthya Giovanna Medina (1983)\n \u2502 \u2502 \u2502 \u2502 \u2514\u2500\u2500&gt;Susan Mery Medina (1985)\n \u2502 \u2502 \u2502 \u251c\u2500\u2500&gt;Jose Anzani Canzio (1947)\n \u2502 \u2502 \u2502 \u2502 * sposa Alicia Meneses Franco (1949)\n \u2502 \u2502 \u2502 \u2502 \u251c\u2500\u2500&gt;Rocio Alicia Canzio (1974) \n \u2502 \u2502 \u2502 \u2502 \u251c\u2500\u2500&gt;Cecilia Zarela Canzio (1978)\n \u2502 \u2502 \u2502 \u251c\u2500\u2500&gt;Carlos Alberto Canzio (1950)\n \u2502 \u2502 \u2502 \u2502 * sposa Doris Bertha Ildefonso (1952)\n \u2502 \u2502 \u2502 \u2502 \u251c\u2500\u2500&gt;Claudia Patricia Canzio (1972)\n \u2502 \u2502 \u2502 \u2502 \u2502 \u251c\u2500\u2500&gt;Nicole Argelis Suematzu \n \u2502 \u2502 \u2502 \u2502 \u2502 \u2514\u2500\u2500&gt;Mishelle Vaness Suematzu\n \u2502 \u2502 \u2502 \u2502 \u2514\u2500\u2500&gt;Carlos Anzani Canzio (1978)\n \u2502 \u2502 \u2502 \u2502 * sposa Jussely N\u00faria Calder\u00f3n P\u00e9rez (1981)\n \u2502 \u2502 \u2502 \u251c\u2500\u2500&gt;Mario Jos\u00e9 Canzio (1956)\n \u2502 \u2502 \u2502 \u2502 * sposa Elena Leonor Julca Pati\u00f1o(1958)\n \u2502 \u2502 \u2502 \u2502 \u251c\u2500\u2500&gt;Jacqeline Angela Canzio (1988)\n \u2502 \u2502 \u2502 \u2502 \u2514\u2500\u2500&gt;Stefani Elena Canzio (1986)\n \u2502 \u2502 \u2502 \u2514\u2500\u2500&gt;Luis Arturo Canzio (1958)\n \u2502 \u2502 \u2502 * sposa Mar\u00eda Eugenia Murias(1962)\n \u2502 \u2502 \u2502 \u2514\u2500\u2500&gt;Renzo Anzani Canzio(1989) \n \u2502 \u2502 \u251c\u2500\u2500&gt; Lincoln Canzio (1865 - 1870)\n \u2502 \u2502 \u251c\u2500\u2500&gt; Annita Canzio (1866 - 1878)\n \u2502 \u2502 \u251c\u2500\u2500&gt; Brown Canzio (Noventa Padovana, 1867 - ?)\n \u2502 \u2502 \u251c\u2500\u2500&gt; Leo Canzio (Genova, 12 gennaio 1869 - ?)\n \u2502 \u2502 \u2502 * sposa Jole Rossi\n \u2502 \u2502 \u251c\u2500\u2500&gt; Decio Canzio (1870 - 1955)\n \u2502 \u2502 \u2502 * sposa Luigia Lenci\n \u2502 \u2502 \u2502 \u251c\u2500\u2500&gt;Stefano Canzio (1898 - 1976) \n \u2502 \u2502 \u2502 \u2502 * sposa Paola Confalonieri \n \u2502 \u2502 \u2502 \u2502 \u2514\u2500\u2500&gt;Decio Canzio (1930)\n \u2502 \u2502 \u2502 \u2502 * sposa Silviana Vercelli \n \u2502 \u2502 \u2502 \u2502 \u2514\u2500\u2500&gt;Stefano Canzio (1966)\n \u2502 \u2502 \u2502 \u251c\u2500\u2500&gt;Michele Canzio (1901)\n \u2502 \u2502 \u2502 \u2502 * sposa Maria Canzio\n \u2502 \u2502 \u2502 \u2502 \u251c\u2500\u2500&gt;Giuseppe Canzio \n \u2502 \u2502 \u2502 \u2502 \u2514\u2500\u2500&gt;Maria Luisa Canzio \n \u2502 \u2502 \u2502 \u2514\u2500\u2500&gt;Giovanni Canzio (1902) \n \u2502 \u2502 \u2502 * sposa Pina Pastori \n \u2502 \u2502 \u2502 \u251c\u2500\u2500&gt;Stefania Canzio \n \u2502 \u2502 \u2502 \u2514\u2500\u2500&gt;Luigia Canzio (1930)\n \u2502 \u2502 \u251c\u2500\u2500&gt; Cairoli Canzio(1872)\n \u2502 \u2502 \u2502 * sposa Elsa Fazzari\n \u2502 \u2502 \u2502 \u251c\u2500\u2500&gt;Stefania Canzio (1912 - 1968)\n \u2502 \u2502 \u2502 \u2502 * sposa Mario Sabatini \n \u2502 \u2502 \u2502 \u2502 \u2514\u2500\u2500&gt;Andrea Sabatini prime nozze \"Cecilia Benedetti\";secondo nozze\"Christine Delarue\"\n \u2502 \u2502 \u2502 \u2502 \u2514\u2500\u2500&gt;Mario Sabatini \n \u2502 \u2502 \u2502 \u2502 \u2514\u2500\u2500&gt;Carlotta Sabatini \n \u2502 \u2502 \u2502 \u2502 \u2514\u2500\u2500&gt;Fabrizio Sabatini \n \u2502 \u2502 \u2502 \u251c\u2500\u2500&gt;Stefano Canzio (1915 - 1991)\n \u2502 \u2502 \u2502 \u2502 * sposa nel 1946 Velia Ricciotti, discendente di Nicola Ricciotti \n \u2502 \u2502 \u2502 \u2502 \u251c\u2500\u2500&gt;Elsa Canzio 1946\n \u2502 \u2502 \u2502 \u2502 \u251c\u2500\u2500&gt;Corrado Canzio (1948 - 2002)\n \u2502 \u2502 \u2502 \u2502 \u2502 * sposa nel 1972 Eva Kallinger\n \u2502 \u2502 \u2502 \u2502 \u2502 \u251c\u2500\u2500&gt;Stefano Canzio 1972\n \u2502 \u2502 \u2502 \u2502 \u2502 \u2514\u2500\u2500&gt;Walter Canzio 1975\n \u2502 \u2502 \u2502 \u2502 \u2514\u2500\u2500&gt;Alessandro Canzio detto Cino 1954\n \u2502 \u2502 \u2502 \u2502 * sposa Morlupo Francesca Pintus \n \u2502 \u2502 \u2502 \u2502 \u2514\u2500\u2500&gt;Stefano Canzio 1992\n \u2502 \u2502 \u2502 \u2514\u2500\u2500&gt;Anna Francesca Canzio (1908 o 1918 - 1998) \n \u2502 \u2502 \u2502 * sposa Giacomo Chiesa (1908 - 1972)\n \u2502 \u2502 \u2502 \u251c\u2500\u2500&gt;Luciana Chiesa (? - 2002)\n \u2502 \u2502 \u2502 \u2502 * sposa Lombardo\n \u2502 \u2502 \u2502 \u251c\u2500\u2500&gt;Marisa Chiesa \n \u2502 \u2502 \u2502 \u2502 * sposa Gianni Pieragostini\n \u2502 \u2502 \u2502 \u2514\u2500\u2500&gt;Viviana Chiesa \n \u2502 \u2502 \u2502 * sposa Mimmo Quagliero\n \u2502 \u2502 \u251c\u2500\u2500&gt; Foscolo Canzio (1873 - 1906)\n \u2502 \u2502 \u2502 * sposa Elsa Fazzari\n \u2502 \u2502 \u2502 \u2514\u2500\u2500&gt;Teresita Canzio (1905) \n \u2502 \u2502 \u2502 * sposa Eugenio Tolva \n \u2502 \u2502 \u2502 \u2514\u2500\u2500&gt;Maria Grazia Tolva (1927-1984)\n \u2502 \u2502 \u2502 * sposa Oscar Guglielmelli\n \u2502 \u2502 \u2502 \u251c\u2500\u2500&gt;Barbara Guglielmelli (1955)\n \u2502 \u2502 \u2502 \u2514\u2500\u2500&gt;Paolo Guglielmelli (1958) \n \u2502 \u2502 \u251c\u2500\u2500&gt; Giuseppe Canzio(1875 - 1875)\n \u2502 \u2502 \u251c\u2500\u2500&gt; Giuseppe Canzio(1876 - 1876)\n \u2502 \u2502 \u251c\u2500\u2500&gt; Rosa Carlotta Canzio(1877 - )\n \u2502 \u2502 \u251c\u2500\u2500&gt; Annita Canzio(1879 - )\n \u2502 \u2502 \u2502 * sposa Riccardo Camerini\n \u2502 \u2502 \u251c\u2500\u2500&gt; Francesca Carlotta Canzio(1881 - 1961)\n \u2502 \u2502 \u2502 * sposa Sabato Angrisani\n \u2502 \u2502 \u2502 \u2514\u2500\u2500&gt;Anna Angrisani (1910 - )\n \u2502 \u2502 \u2502 * sposa Michele Giampaolo (1900 - 1986)\n \u2502 \u2502 \u2502 \u2514\u2500\u2500&gt;Franca Giampaolo (1928)\n \u2502 \u2502 \u2502 * sposa Piero Pescione(1921-1980)\n \u2502 \u2502 \u2502 \u251c\u2500\u2500&gt;Carola Pescione (1953)\n \u2502 \u2502 \u2502 \u2502 * sposa Maurizio Giambartolomei (1948)\n \u2502 \u2502 \u2502 \u2502 \u251c\u2500\u2500&gt;Luca Giambartolomei (1979)\n \u2502 \u2502 \u2502 \u2502 \u251c\u2500\u2500&gt;Giulia Giambartolomei (1982)\n \u2502 \u2502 \u2502 \u2502 \u2514\u2500\u2500&gt;Chiara Giambartolomei (1992)\n \u2502 \u2502 \u2502 \u251c\u2500\u2500&gt;Paola Pescione (1954)\n \u2502 \u2502 \u2502 \u2502 * sposa Massimo Gasbarri (1948 - 1996)\n \u2502 \u2502 \u2502 \u2502 \u251c\u2500\u2500&gt;Andrea Gasbarri (1988)\n \u2502 \u2502 \u2502 \u2502 \u251c\u2500\u2500&gt;Daniele Gasbarri (1990)\n \u2502 \u2502 \u2502 \u2502 \u2514\u2500\u2500&gt;Guido Gasbarri (1993)\n \u2502 \u2502 \u2502 \u2514\u2500\u2500&gt;Guido Pescione (1956)\n \u2502 \u2502 \u2502 * sposa Alessandra Ronci (1956)\n \u2502 \u2502 \u2502 \u251c\u2500\u2500&gt;Michele Pescione (1987) \n \u2502 \u2502 \u2502 \u2514\u2500\u2500&gt;Alissa Pescione (1995)\n \u2502 \u2502 \u251c\u2500\u2500&gt; Giuseppe Garibaldi Canzio (1883 - 1949)\n \u2502 \u2502 \u2502 * sposa nel 1905 Maria Teresa Ceretti\n \u2502 \u2502 \u2502 \u251c\u2500\u2500&gt;Garibalda Teresita Concetta Canzio (1907) \n \u2502 \u2502 \u2502 \u251c\u2500\u2500&gt;Garibalda Canzio (1908 - 1908) \n \u2502 \u2502 \u2502 \u251c\u2500\u2500&gt;Stefania Canzio (1910)\n \u2502 \u2502 \u2502 \u2502 * sposa Giorgio Jacchia (1907) -\n \u2502 \u2502 \u2502 \u251c\u2500\u2500&gt;Anita Jacchia (1935)\n \u2502 \u2502 \u2502 \u2502 * sposa Gherardo Protti (1928)\n \u2502 \u2502 \u2502 \u2502 \u251c\u2500\u2500&gt;Mario Protti (1957)\n \u2502 \u2502 \u2502 \u2502 \u251c\u2500\u2500&gt;Stefania Protti (1958)\n \u2502 \u2502 \u2502 \u2502 \u251c\u2500\u2500&gt;Elisabetta Protti (1961)\n * sposa Angelo Ferrari\n \u251c\u2500\u2500&gt;Alice Ferrari (1989)\n \u251c\u2500\u2500&gt;Anna Ferrari (1991)\n \u251c\u2500\u2500&gt;Elena Ferrari (1998)\n \u2502 \u2502 \u2502 \u2502 \u251c\u2500\u2500&gt;Giorgio Protti (1963)\n \u2502 \u2502 \u2502 \u2502 \u251c\u2500\u2500&gt;Antonella Protti (1965)\n * sposa Sebastiano Riguzzi\n \u251c\u2500\u2500&gt;Filippo Riguzzi (1992)\n \u251c\u2500\u2500&gt;Federico Riguzzi (1995)\n \u251c\u2500\u2500&gt;Nicola Riguzzi (1996)\n \u2502 \u2502 \u2502 \u2502 \u251c\u2500\u2500&gt;Barbara Protti (1969)\n * sposa Roberto Gamberini\n \u251c\u2500\u2500&gt;Chiara Gamberini (2004)\n \u251c\u2500\u2500&gt;Giulia Gamberini (2007)\n \u2502 \u2502 \u2502 \u2502 \u2514\u2500\u2500&gt;Chiara Protti (1972)\n \u2502 \u2502 \u2502 \u2502 * sposa Davide Grandi\n \u2502 \u2502 \u2502 \u2502 \u251c\u2500\u2500&gt;Riccardo Grandi (2002)\n \u2502 \u2502 \u2502 \u2502 \u2514\u2500\u2500&gt;Simone Grandi (2004)\n \u2502 \u2502 \u2502 \u2514\u2500\u2500&gt;Giordano Jacchia (1939) \n \u2502 \u2502 \u2514\u2500\u2500&gt;Garibalda Canzio (1886 - 1969)\n \u2502 \u2502 * (la sorella Annita sposa Riccardo Camerini)\n \u2502 \u251c\u2500\u2500&gt; Rosa Garibaldi, detta Rosita, morta all'et\u00e0 di 2 anni a Montevideo (1843 - 1845)\n \u2502 \u2514\u2500\u2500&gt; Ricciotti Garibaldi (1847 - 1924)\n \u2502 * sposa Costance Hopcraft (1853 - 1941)\n \u2502 \u251c\u2500\u2500&gt;Giuseppe 'Peppino' Garibaldi (1879 - Roma, 1950)\n \u2502 \u251c\u2500\u2500&gt;Costance Rosa Garibaldi (1876 - 1958)\n \u2502 \u251c\u2500\u2500&gt;Anita Italia (1878 - 1962)\n \u2502 \u251c\u2500\u2500&gt;Peppino Garibaldi (1879 - 1950)\n \u2502 \u2502 * sposa Maddalyn Nichols\n \u2502 \u251c\u2500\u2500&gt;Irene Teresa Garibaldi (1880 - 1880)\n \u2502 \u251c\u2500\u2500&gt;Ricciotti Garibaldi jr (Roma 1881 - ivi, 1951) \n \u2502 \u251c\u2500\u2500&gt;Menotti Garibaldi jr (1884 - Ceylon, 1934)\n \u2502 \u251c\u2500\u2500&gt;Sante Garibaldi (1885 - 1946)\n \u2502 \u2502 * sposa Beatrice Borzatti\n \u2502 \u2502 \u2514\u2500\u2500&gt;Annita Costanza Beatrice Garibaldi (25 maggio 1942)\n \u2502 \u2502 * sposa nel 1970 Pierre Jallet-Auguste\n \u2502 \u2502 \u251c\u2500\u2500&gt;Anna Beatrice Jallet-Auguste-Garibaldi\n \u2502 \u2502 \u251c\u2500\u2500&gt;Francesco Sante Jallet-Auguste-Garibaldi \n \u2502 \u2502 \u2514\u2500\u2500&gt;Claire Costance Jallet-Auguste-Garibaldi \n \u2502 \u251c\u2500\u2500&gt;Arnaldo Garibaldi (1887 - 1888)\n \u2502 \u251c\u2500\u2500&gt;Bruno Garibaldi (1889 - m. nelle Argonne, 1914)\n \u2502 \u251c\u2500\u2500&gt;Costante Garibaldi (Roma, 1892 - Argonne, 1915)\n \u2502 \u251c\u2500\u2500&gt;Ezio Garibaldi (1894 - 1969)\n \u2502 \u2502 * sposa Hope Mac Michael\n \u2502 \u2502 \u2514\u2500\u2500&gt;Anita Garibaldi (Lugano, 1937)\n \u2502 \u2502 * sposa Raymond Hibbert\n \u2502 \u251c\u2500\u2500&gt;Francesco Garibaldi-Hibbert (Londra, 1956)\n \u2502 \u2502 * sposa Cristina Frigerio\n \u2502 \u2502 \u2514\u2500\u2500&gt;Jous\u00e8 Lorenzo Garibaldi (Losanna, 2006)\n | | |--&gt;Anita Costanze Hibbert (\"Londra, 1958\")\n | | * sposa citerna Erika Knopp\n \u2502 \u2502 \u251c\u2500\u2500&gt;Giuseppe Garibaldi (1947)\n \u251c\u2500\u2500&gt; Costante Garibaldi (1985)\n \u2502 \u2502 \u2514\u2500\u2500&gt;Vittoria Garibaldi (1950)\n \u251c\u2500\u2500&gt;Margherita Agamennone Garibaldi(1980)\n \u2514\u2500\u2500&gt;Enrico Maria Agamennone (1989)\n \u2502 \u2514\u2500\u2500&gt;Giuseppina 'Josephine' Garibaldi (Riofreddo, 26 maggio 1895 - 1971)\n \u2502 * sposa Joseph Ziluca\n \u2502 \u251c\u2500\u2500&gt;Paul Ziluca\n \u2502 \u2514\u2500\u2500&gt;Antony Ziluca\n \u2502\n \u2502 * sposa 1860 Giuseppina Raimondi ma la lascia poco dopo la cerimonia\n \u2502 * con domestica Battistina Ravello\n \u2502 \u2514\u2500\u2500&gt;Anita Garibaldi che mor\u00ec a 16 anni di meningite.\n \u2502 * sposa 1880 Francesca Armosino\n \u2502 \u251c\u2500\u2500&gt;Clelia Garibaldi (1867 - 1959)\n \u2502 \u251c\u2500\u2500&gt;Rosa, morta piccola (1869 - 1871)\n \u2502 \u2514\u2500\u2500&gt;Manlio Garibaldi (1873 - 1900)\n \u251c\u2500\u2500&gt; Michele Garibaldi(Nizza, 1810 - 1866)\n \u2514\u2500\u2500&gt; Felice Garibaldi (Nizza, 1813 - Nizza, 1855)\n \u2514\u2500\u2500&gt; Teresa Garibaldi (Nizza, 1817 - Nizza, 1820)"}
{"id": "2786800", "revid": "287204", "url": "https://it.wikipedia.org/wiki?curid=2786800", "title": "Bremen (transatlantico)", "text": "Il Bremen era un transatlantico tedesco commissionato dalla compagnia di navigazione Norddeutscher Lloyd insieme al gemello SS \"Europa\".\nCostruzione.\nLa nave aveva una lunghezza di 286.1 m, larga 31.1 m e una stazza di 52.482\u00a0tonnellate, era mossa da quattro gruppi di turbine comprensivi di riduttore e turbina di retromarcia che permettevano alla nave di raggiungere una velocit\u00e0 massima di 29 nodi (54 km/h). Ricevette il Nastro Azzurro (onorificenza data alle navi che percorrevano il tragitto Europa-America nel minor tempo), ma il primato fu poi conquistato nel 1933 dal transatlantico italiano SS Rex.\nApparteneva a una nuova generazione di supertransatlantici dopo la pausa della prima guerra mondiale. Tutto il suo scafo venne rivisto al fine di ottimizzare la velocit\u00e0 anche a scapito del comfort di traversata. Ci\u00f2 provoc\u00f2 alcune modifiche all'apparato motore che tuttavia non risolsero le fastidiose vibrazioni della nave.\nServizio.\nRivaleggi\u00f2 negli anni trenta con alcuni transatlantici pi\u00f9 famosi dell'epoca come il \"Normandie\" e il \"Rex\" che basarono i loro scafi sui progetti di queste due unit\u00e0 avvalorando la tesi della superiorit\u00e0 dei cantieri navali tedeschi di quegli anni. Durante il secondo conflitto mondiale venne adibito quale nave alloggio dalla marina militare tedesca.\nAnd\u00f2 distrutto nel 1941 a causa di un incendio."}
{"id": "2786802", "revid": "1573940", "url": "https://it.wikipedia.org/wiki?curid=2786802", "title": "Isaac Toucey", "text": "Biografia.\nFu il ventitreesimo segretario della marina statunitense durante la presidenza di James Buchanan (15\u00ba presidente). Dopo aver terminato gli studi in legge inizi\u00f2 a praticare nel 1822 divenne anche ventunesimo procuratore generale degli Stati Uniti d'America nel corso della presidenza di James Knox Polk. Dopo la morte il suo corpo venne sepolto al Cedar Hill Cemetery.\nRiconoscimenti.\nIl cacciatorpediniere USS Toucey (DD-282) venne chiamato cos\u00ec in suo onore."}
{"id": "2786814", "revid": "1543377", "url": "https://it.wikipedia.org/wiki?curid=2786814", "title": "Rotativa", "text": "La rotativa \u00e8 una macchina per la stampa nella quale le immagini da stampare sono incurvate intorno ad un cilindro. La stampa pu\u00f2 essere effettuata su diversi tipi di supporti: carta, cartone e plastica, in fogli o su rulli continui.\nIl principio della rotativa consiste nella sostituzione della parte piana che esercitava la pressione necessaria per la stampa su carta nella pressa tradizionale con un cilindro, che permette una maggiore pressione. Le presse con cilindri permettevano inoltre l'introduzione della meccanizzazione (inizialmente a vapore e in seguito elettrica) e un movimento a rotazione continuo, con alimentazione a bobina invece che a fogli singoli. \nLa rotativa fu inventata da Richard March Hoe nel 1843, perfezionata nel 1846 e brevettata nel 1847. La macchina, ancora a caratteri mobili ed alimentata a fogli singoli, fu perfezionata da William Bullock nel 1865, che introdusse l'alimentazione a bobina; altri brevetti relativi alla rotativa si ebbero in Francia nel 1866 e nel 1872 ad opera di Auguste Hippolyte Marinoni .\nOggi esistono tre principali tipi di rotativa: per la stampa offset, per la rotocalcografia e per la flexografia."}
{"id": "2786815", "revid": "61616911", "url": "https://it.wikipedia.org/wiki?curid=2786815", "title": "MAN Diesel", "text": ""}
{"id": "2786823", "revid": "729019", "url": "https://it.wikipedia.org/wiki?curid=2786823", "title": "Bj\u00f6rkhagen (metropolitana di Stoccolma)", "text": "Bj\u00f6rkhagen \u00e8 una stazione della metropolitana di Stoccolma.\n\u00c8 localizzata presso l'omonimo quartiere, a sua volta situato all'interno della circoscrizione di Skarpn\u00e4ck, e giace sulla linea verde T17 della rete metroviaria locale fra le stazioni Hammarbyh\u00f6jden e K\u00e4rrtorp.\nDivenne ufficialmente operativa il 17 aprile 1958, come la successiva fermata di K\u00e4rrtorp. La piattaforma \u00e8 collocata in superficie, geograficamente compresa tra le strade \"Malm\u00f6v\u00e4gen\" e \"Falsterbov\u00e4gen\". La stazione \u00e8 stata progettata dall'architetto Magnus Ahlgren, mentre nel 1991 \u00e8 stata adornata da una scultura dell'artista Lenka Jonesson.\nIl suo utilizzo medio quotidiano durante un normale giorno feriale \u00e8 pari a 3.400 persone circa."}
{"id": "2786825", "revid": "29726488", "url": "https://it.wikipedia.org/wiki?curid=2786825", "title": "Kunar", "text": ""}
{"id": "2786826", "revid": "124332271", "url": "https://it.wikipedia.org/wiki?curid=2786826", "title": "Aldo De Benedetti", "text": "Biografia.\nFu attivo dalla fine degli anni '20 fino alla morte sia come autore di commedie leggere sia come sceneggiatore di film del cosiddetto periodo dei \"telefoni bianchi\". Poich\u00e9 era ebreo, dopo la promulgazione delle leggi razziali, il suo nome non pot\u00e9 pi\u00f9 comparire nei titoli come autore delle sceneggiature o dei soggetti dei film. Per lo stesso motivo non pot\u00e9 far rappresentare commedie tra il 1938 e la fine della seconda guerra mondiale.\nSi suicid\u00f2 in tarda et\u00e0 per motivi mai chiariti.\nI suoi lavori teatrali pi\u00f9 noti e rappresentati (non solo in Italia) sono: \"Due dozzine di rose scarlatte\" (scritto per Vittorio De Sica e Giuditta Rissone) del 1936 e \"Gli ultimi cinque minuti\" del 1951.\nTutte le sue commedie furono pubblicate in volume per le Edizioni del Borghese a cura di Achille Fiocco e Alberto Perrini."}
{"id": "2786827", "revid": "2015336", "url": "https://it.wikipedia.org/wiki?curid=2786827", "title": "Patriziato Sabino", "text": "Il Patriziato Sabino fu una istituzione sociale privilegiata della Sabina. Costituito ufficialmente nel 1800, ebbe un ruolo politico fino alla caduta dello Stato Pontificio.\nNascita del Patriziato.\nNello Stato Pontificio la nobilt\u00e0 civica esercitava le primarie magistrature; le pi\u00f9 importanti famiglie, i cui componenti si erano elevati socialmente ed economicamente attraverso gli studi , ricoprivano le maggiori cariche pubbliche:\nma in Sabina questo non avveniva. Le famiglie migliori si trasferivano a Roma ove era pi\u00f9 facile avere importanti incarichi e onorificenze.\nPer rimediare a questa situazione, nell'anno 1795 fu effettuata una speciale supplica a Pio VI per illustrare il problema ed il malcontento di molte antiche famiglie sabine che, pur avendo conseguito una solida posizione economica, culturale e sociale, erano escluse dall'amministrazione della cosa pubblica perch\u00e9, sin dall'antichit\u00e0, appannaggio della vecchia nobilt\u00e0.\nLa supplica proponeva di trattenere sul territorio le pi\u00f9 cospicue famiglie sabine con l'istituzione di una speciale onorificenza: il \u201c\"Patriziato\"\u201d.\nQuesta richiesta venne effettuata da un intraprendente prelato ben esperto delle cose della Curia romana, \"Monsignor Giovanni Battista Nardi\" di Aspra (oggi Casperia), in forma anonima. Il bonario Pio VI accolse con favore l'iniziativa che avrebbe indotto i primari sabini a rimanere nei loro paesi.\nPer esaminare la proposta fu istituita una \"Commissione\" di quattro membri composta dal cardinale vescovo di Sabina Giovanni Archinto, dal governatore della regione monsignor Giulio Cesare Ginnasi, da Monsignor Stanislao Sanseverino, prelato della Sacra Consulta e da Monsignor Carlo Vallemani, prelato del \u201cBuon Governo\u201d. Il 23 aprile 1796 la Commissione pose termine ai suoi lavori con un'ampia relazione che sar\u00e0 poi utilizzata per la pubblicazione ufficiale del \u201cMotu Proprio\u201ddi Pio VII.\nQuando tutto era stato approntato per la stesura definitiva, il ciclone napoleonico si estese a tutto lo Stato Pontificio e il Papa, esule a Valenza nel Delfinato, mor\u00ec nel 1799.\nIl nuovo Papa, Pio VII, Barnaba Chiaramonti, volle confermare quanto gi\u00e0 ben cominciato dal suo predecessore e, dopo cinque mesi dal suo rientro a Roma, con il nuovo Presidente della Commissione, il cardinale Giannandrea Archetti, succeduto al cardinale Archinto, morto a Milano nel 1799, emetteva il \"6 dicembre 1800\" \u201ca decoro della terra di sabina\u201d il \"Motu Proprio\"\u201d di istituzione del Patriziato Sabino.\nFu deciso di conferire l'onore nobiliare di \u201cPatrizio Sabino\u201d a coloro che avendo una certa rendita (500 scudi annui) e una casa signorile in sabina, si fossero distinti nell'amministrazione della cosa pubblica con avvedutezza ed abnegazione. Viene indicato che \u201cl'intera provincia Sabina, comprese le annesse Abbazie di Farfa e di S. Salvatore Maggiore, sempre reputata, e doversi reputare per una sola Citt\u00e0 nonostante l'esistenza di alcuni luoghi Baronali\u201d.\nQuesto \u201cpatriziato\u201d era ereditario e la formula usata fu quella della \u201c\"reintegrazione\"\u201d e perci\u00f2 del riconoscimento di una gi\u00e0 esistente nobilt\u00e0 di almeno cento anni. Per iniziare il cardinale Archetti nomin\u00f2 i primi dodici \u201cpatrizi\u201d che costituirono la prima \u201c\"congregazione\"\u201d. Subito dopo avvennero altre nomine con il rilascio di una particolare e attestazione a firma del segretario Monsignor Giovanni Battista Nardi. Questi costituisce anche una \u201c\"Compagnia dei Garanti\"\u201d per il governo dell'istituzione. I \u201cPatrizi Sabini\u201d avevano il privilegio di usare lo stemma della Sabina costituito da tre gruppi di anelli e le quattro lettere S.P.Q.S e godevano di alcuni privilegi di toga e di spada.\nPer ottenere una fonte di finanziamento, il patriziato sabino si propose come rappresentante della regione e, in questa veste, chiese, ottenendola, una forte riduzione dell'estimo fondiario con la facolt\u00e0 di percepire una percentuale sulla riduzione. Ottenne anche il privilegio di amministrare i \u201cBeni Camerali\u201d e una quota sulla vendita del sale. Queste entrate risultarono di buona consistenza e si pose il problema di come metterle a frutto. Si pens\u00f2 che il migliore investimento fosse l'istruzione della giovent\u00f9 sabina. In Roma era necessario cercare una degna sede per gli studi e la si trov\u00f2 in via delle Muratte, presso il Corso, in un grande palazzo vanvitelliano che apparteneva ai monaci Cistercensi di Santa Croce in Gerusalemme. Questo immobile non venne comprato, ma si concord\u00f2 un trasferimento di propriet\u00e0 \u201cde facto\u201d attraverso un \u201caffitto perpetuo\u201d con gravame di 1900 scudi ogni anno; questo importo sarebbe stato facilmente reperito dallo sfruttamento dello stabile.\nFeudo di Cantalupo.\nPer dare maggiore lustro al \u201cPatriziato\u201d, si pens\u00f2, poi, di ottenere un feudo principesco nella regione.\nCapit\u00f2 che casa Lante desiderasse vendere il feudo di Cantalupo perch\u00e9 scarsamente redditizio. Fu concordato che questa propriet\u00e0 passasse al Patriziato Sabino con tutte le sue prerogative e il pagamento avvenne con la cessione di una vigna suburbana in Roma chiamata \u201cL'Antoniana\u201d gi\u00e0 di propriet\u00e0 del cardinale spagnolo Despuig e con una quota a rimborso differito per un totale di 40.000 scudi. La compravendita fu stipulata il 2 aprile 1804 dal notaio Salvatori della Camera Apostolica e fu \u201cdichiarata\u201d al Papa nell'udienza generale del 25 giugno 1804 ed approvata e confermata con chirografo pontificio dell'8 luglio dello stesso anno. Negli anni successivi alcune critiche a queste attivit\u00e0 finanziarie indussero per\u00f2 il cardinale Pacca a far firmare, nel 1809, al Papa lo scioglimento della \u201ccongregazione\u201d ma il palazzo, nel frattempo, risulta intestato al segretario Giovanni. B. Nardi e neanche i francesi occupanti possono espropriarlo. Il feudo di Cantalupo, invece, passa al demanio francese che ne assegna la rendita al nuovo \u201cImperiale Ordine dei tre toson d'oro\u201d.\nQuando cadde Napoleone, si ripristinarono le antiche istituzioni dello Stato Pontificio, ma il Patriziato si trova impigliato in alcune controversie.\nIl principe Lante reclama il saldo sul feudo di Cantalupo e questo passa, dopo alterne vicende giudiziarie, in propriet\u00e0 ai signori Capelletti e Simonetti, quindi ai Rem Picci, ai De Podenas ed in ultimo al barone Camuccini, i cui discendenti ancora lo detengono.\nIl Patriziato, da parte sua, nell'anno 1817 rinuncia ai diritti e pesi feudali e alla giurisdizione su Cantalupo, ritenendo il titolo nobiliare di \u201c\"principe di Cantalupo\"\u201d.\nIl \u201cPatriziato\u201d, riottenuto il palazzo romano, si dedica alla istruzione dei giovani sabini che trovano alloggio nella sede di via delle Muratte.\nOgni anno segna un aumento del numero degli studenti e delle discipline. Ad insegnare sono chiamati i padri Gesuiti.\nAlla caduta dello Stato Pontificio, la fondazione sabina viene dichiarata \u201c\"ente morale\"\u201d e viene rimossa ogni pretesa economica della congregazione del \u201cPatriziato\u201d e l'amministrazione dei beni \u00e8 affidata ad una commissione straordinaria.\nIl grande palazzo sar\u00e0 poi espropriato nel 1914 e demolito. Sulle sue ceneri sorger\u00e0 l'imponente sede della Banca Commerciale Italiana.\nElenco dei Patrizi Sabini.\nUn ultimo \"definitivo elenco degli investiti del \u201cPatriziato Sabino\"\u201d sar\u00e0 redatto in seguito alla risoluzione presa nella Congregazione Generale dei patrizi riunitisi il giorno 18 giugno 1874 sotto la presidenza del cardinale Luigi Billio vescovo di Sabina.\nUn'ampia storia del Patriziato Sabino con un cenno biografico per ogni famiglia \u00e8 stata curata da \"Oliviero Savini Nicci\", Presidente Onorario del Consiglio di Stato. Si tratta di un'opera molto ben documentata di circa 2300 pagine depositata presso la Biblioteca Vaticana, la Biblioteca Nazionale Vittorio Emanuele di Roma e presso la Biblioteca Paroniana del Comune di Rieti.\nSi fa seguire \"l'elenco definitivo\" delle famiglie decorate del \u201cPatriziato Sabino\u201d, che sono le seguenti:\nAlbani, Altemps, Altieri, Alvisini, Americi, Amici, Amati, Anasetti, Andretti Luccichenti, Angeli, Antonelli, Archetti, Arezzo, Ascenti, Balugani, Barberini Sciarra, Bartoll, Bartolucci, Basilici, Battaglia, Belloni Cavalletti, Berardi, Bompiani, Bonaccorsi, Borgia Pichini, Borghese, Boschi, Braschi Onesti, Brigante Colonna, Brivio, Bruschi, Buccolotti, Bulgarini, Camuccini, Cappelletti, Carpegna, Castellani Brancaleoni, Catani, Cenci Bolognetti, Cesarini Sforza, Cherubini, Chigi, Cicalotti, Colangeli, Contestabile, Corradini, Corsini, Cristaldi, De Angelis, Del Bufalo (Mons.), Del Cinque, De Gregorio, Despuig, Duranti Valentini, Ercolani, Fabi, Falsacappa, Farsarelli, Ferretti, Fidanza, Filippi, Foscolo, Franzosi, Frosini, Galleffi, Galli, Gambari, Gentili, Genuini, Ginnasi, Girolami, Guglielmi, Lacchini, Lante, Lattanzi, Leoni, Leonori, Liberati, Litta, Lolli, Luchi, Luzzago, Mancini, Manfredi, Manni, Manzoni, Marchetti, Marcotulli, Marini Clarelli, Mariotti Solimani, Massimo, Mondragone Grillo, Napolioni, Nardi, Naro Patrizi, Negroni, Nunez, Odescalchi, Olgiati, Orfini, Orsini Cavalieri, Orsolini, Palica, Pallotta, Palmieri, Pandolfi, Perfetti, Pescetelli, Piacentini Rinaldi, Picchi, Provenzani, Reali, Rem-Picci, Ricci, Riganti, Rinaldi, Rosati, Rossetti, Rusconi, Ruspoli, Sanseverino, Sassi, Scalzi Galletti, Serafini, Simonetti, Sperandio, Strozzi, Tassoni, Tiberi, Tosi, Turiozzi, Valenti, Vallemani, Vannicelli Casoni, Vecchiarelli, Venarubea, Vergani, Vincenti Mareri, Vincentini.\nRiconosciute dalla Consulta araldica del Regno negli elenchi ufficiali, tuttora esistono le famiglie: Mariotti Solimani, Rem Picci, Tosi, Marini Clarelli e Salustri Galli."}
{"id": "2786831", "revid": "1543377", "url": "https://it.wikipedia.org/wiki?curid=2786831", "title": "Georgij Gongadze", "text": "Le circostanze della sua morte divennero uno scandalo nazionale insieme alle proteste contro il governo del presidente Leonid Ku\u010dma. Durante lo \"scandalo delle cassette\" sono state rinvenute delle audio-cassette incriminanti Kuchma, Volodymyr Lytvyn e altri funzionari dell'amministrazione che avrebbero discusso sulla necessit\u00e0 di far tacere Gongadze per i suoi articoli online sulla corruzione imperante.\nL'ex ministro degli Interni Jurij Krav\u010denko fu trovato ucciso con due colpi di pistola alla testa il 4 marzo 2005, poche ore prima di iniziare a deporre testimonianza nel caso Gongadze. Krav\u010denko era stato il diretto superiore dei quattro poliziotti accusati per l'omicidio Gongadze poco dopo la sua morte. La dichiarazione ufficiale sulla morte di Krav\u010denko, che parlava di suicidio, venne messa in discussione dalla stampa.\nTre ex funzionari dell'ufficio di vigilanza estera e dell'unit\u00e0 di intelligence criminale del ministero ucraino dell'Interno (Valerij Kostenko, Mykola Protasov e Oleksandr Popovy\u010d), accusati del suo omicidio, sono stati arrestati nel marzo 2005 e un quarto (Oleksij Puka\u010d, l'ex capo del gruppo) nel luglio 2009. Un tribunale ucraino ha condannato Protasov a una pena di 13 anni e Kostenko e Popovy\u010d a 12 anni nel marzo 2008 per l'omicidio. La famiglia di Gongadze ritiene che il processo non sia riuscito a identificare e punire i mandanti dell'omicidio. \nNessuno \u00e8 stato ancora accusato di avere ordinato l'omicidio di Gongadze\nLa sua vedova Myroslava Gongadze e i loro due figli hanno ricevuto asilo politico negli Stati Uniti e hanno vissuto l\u00ec sin dal 2001.\nGongadze \u00e8 stato insignito del titolo di Eroe dell'Ucraina dal Presidente Viktor Ju\u0161\u010denko il 23 agosto 2005.\nPer il suo collega di \"Ukrayinska Pravda\", Serhij Le\u0161\u010denko, \"Gongadze aveva cercato di essere un normale reporter, non voleva essere un eroe. Ma in Ucraina fare il giornalista \u00e8 un mestiere riservato ai coraggiosi.\"\nCarriera giornalistica.\nNato a Tbilisi, capitale della Georgia sovietica, Gongadze era figlio di un politico georgiano e di una infermiera ucraina, Les'ja, nata e vissuta a Leopoli fino al 2013.\nDopo aver studiato presso l'Universit\u00e0 Nazionale Ivan Franko di Leopoli, Gongadze divenne un giornalista di successo, prima in Georgia (da dove ha riferito del conflitto in Abcasia nel 1991-1992) e poi in Ucraina. Ha lavorato per la radio \"Kontynent\" di Kiev, da cui trasmetteva il programma \"Primo turno con Heorhij Gongadze\". La sua linea fortemente indipendente ha presto attirato l'ostilit\u00e0 da parte del governo sempre pi\u00f9 autoritario di Leonid Ku\u010dma; durante le Elezioni presidenziali in Ucraina del 1999, i suoi commenti produssero una telefonata dal quartier generale di Ku\u010dma, che lo informava di essere stato \"inserito nella lista nera da affrontare dopo le elezioni.\" In visita a New York nel gennaio 2000 con altri giornalisti ucraini, Gongadze aveva avvertito dello \"strangolamento della libert\u00e0 di parola e di informazione nel nostro stato\".\nNell'aprile 2000, Gongadze cofonda il giornale online \" Ukra\u00efns'ka pravda \", come mezzo per eludere crescente influenza del governo sui principali media. A seguito dell'imbavagliamento di un ben conosciuto giornale filo-opposizione dopo le elezioni, Gongadze aveva affermato \"oggi non c'\u00e8 praticamente alcuna informazione oggettiva disponibile sull'Ucraina\". Il sito \"Ukra\u00efns'ka Pravda\" si specializza in notizie e commenti politici, concentrandosi in particolare sul presidente Ku\u010dma, i ricchi \"oligarchi\" del paese, e i media allineati.\nNel giugno 2000 Gongadze scrive una lettera aperta al procuratore capo dell'Ucraina sulle molestie che riceve da parte della polizia segreta ucraina (SBU), contro s\u00e9 stesso e i suoi colleghi della \"Ukra\u00efns'ka Pravda\", apparentemente legate ad un'indagine su un caso di omicidio a Odessa. Gongadze lamentava di essere stato costretto a nascondersi a causa delle vessazioni da parte della polizia segreta. La SBU avrebbe seguito lui e la sua famiglia, molestato il suo staff, e diffuso la voce che fosse ricercato per omicidio.\nScomparsa, omicidio e indagini.\nGongadze scomparve il 16 settembre 2000. Dall'inizio si temette il peggio. La questione attir\u00f2 immediatamente l'attenzione diffusa del pubblico e dei media. Ottanta giornalisti firmarono una lettera aperta al presidente Kuchma sollecitando un'indagine e lamentando che \"durante gli anni di indipendenza dell'Ucraina, non un solo reato di alto profilo contro i giornalisti \u00e8 stato pienamente risolto.\" Ku\u010dma rispose ordinando un'inchiesta immediata, ricevuta tuttavia con un certo scetticismo. Il politico d'opposizione Hryhorij Omel'\u010denko rifer\u00ec che la scomparsa aveva coinciso con la ricezione da parte di Gongadze di documenti sulla corruzione all'interno dell'entourage del presidente. Il Parlamento ucraino istitu\u00ec un'inchiesta parallela gestita da una commissione speciale, che tuttavia non condusse ad alcun risultato.\nIl corpo di Gongadze venne trovato due mesi pi\u00f9 tardi in un bosco a 70\u00a0km da Kiev, decapitato e irrorato di diossina per renderne pi\u00f9 difficile l'identificazione. Il corpo venne confiscato dalla polizia ucraina e riemerse in un obitorio a Kiev. Le autorit\u00e0 lo riconobbero ufficialmente come il corpo di Gongadze solo nel febbraio successivo, riconfermato nel marzo 2003. Tuttavia, i funerali non si tennero mai, poich\u00e9 la madre rifiuto di procedere alla sepoltura del corpo prima che non ne fosse rinvenuta anche la testa.\nNel novembre 2005, a seguito di querela della vedova di Gongadze, la Corte europea dei diritti dell'uomo condann\u00f2 l'Ucraina per violazione del diritto alla vita, del diritto ad un ricorso effettivo e del divieto di trattamenti inumani e degradanti. (\"Gongadze c. Ucraina\")\nScandalo delle \"cassette\", indagini e depistaggi.\nIl 28 novembre del 2000, il politico d'opposizione Oleksandr Moroz pubblic\u00f2 registrazioni segrete tra Ku\u010dma, il capo dello staff presidenziale Volodymyr Lytvyn e il Ministro degli Interni Jurij Krav\u010denko, fornite da un anonimo ufficiale dei servizi segreti (in seguito identificato nel maggiore Mykola Mel'ny\u010denko, guardia del corpo di Ku\u010dma), che secondo Moroz implicavano il presidente Ku\u010dma nell'omicidio di Gongadze. Nelle conversazioni i tre esprimono fastidio per gli scritti di Gongadze, e discutono di modi per farlo tacere, come deportarlo o farlo rapire e portare in Cecenia. Non ne viene tuttavia menzionato il possibile omicidio, e la qualit\u00e0 dei nastri resta scarsa. \nLa vicenda, conosciuta come \"scandalo delle cassette\" (\"tapegate\"), prese comunque grosse dimensioni. Ku\u010dma prima neg\u00f2 le accuse di Moroz, minacciandolo di diffamazione, poi riconobbe che si trattava della sua voce ma sostenne che i nastri fossero stati manomessi per distorcere il significato delle sue parole.\nSecondo le dichiarazioni parlamentari di Moroz, \"una scomparsa professionalmente organizzata, un'indagine lenta e nel disprezzo per gli elementi pi\u00f9 essenziali, e commenti incoerenti da parte di funzionari di polizia suggeriscono che il caso sia fabbricato.\"\nLa vicenda divenne una crisi internazionale per il governo ucraino nel corso del 2001, con l'insoddisfazione dell'Unione europea per l'inchiesta ufficiale, le voci di sospensione dell'Ucraina dal Consiglio d'Europa, e la censura dell'OSCE, che ha descritto la morte di Gongadze come un caso di \"censura via omicidio\" e ha castigato l'inchiesta come \"estremamente non professionale\" \nLe manifestazioni di massa scoppiate a Kiev nel febbraio 2001 (\"Ucraina senza Kuchma\") chiesero le dimissioni di Kuchma e il licenziamento di altri funzionari. Ku\u010dma fece licenziare il capo della SBU, Leonid Derka\u010d, e il capo della guardia del corpo presidenziale, Volodymyr \u0160epel, ma rifiut\u00f2 di dimettersi. Il governo invit\u00f2 l'FBI statunitense a indagare, anche se non sembra che questa offerta sia stata mai accettata. Le proteste sono stati poi interrotte con la forza dalla polizia.\nNel maggio 2001, il ministro degli interni Jurij Smirnov annunci\u00f2 che l'omicidio era stato risolto, attribuendolo ad un atto casuale di violenza commesso da due \"teppisti\" legati a un gangster chiamato \"Ciclope\" - entrambi apparentemente gi\u00e0 morti. La dichiarazione venne respinta dall'opposizione e dallo stesso procuratore generale del governo\nNuove proteste di piazza scoppiarono a Kiev e in altre citt\u00e0 ucraine nel settembre 2002 in occasione del secondo anniversario della morte di Gongadze. I manifestanti di nuovo chiedevano le dimissioni di Ku\u010dma, ma le proteste di nuovo vennero represse dalla polizia.\nIl procuratore del distretto di Tara\u0161\u010da, dove era stato trovato il corpo di Gongadze, venne condannato maggio 2003 per abuso d'ufficio e falsificazione di prove. Serhij Obozov fu riconosciuto colpevole di falsificazione di documenti e negligenze nelle indagini e condannato a due anni e mezzo di prigione. Tuttavia venne subito rilasciato per amnistia\nNel giugno 2004, il governo ha sostenuto che un gangster condannato identificato solo come \"K\" avesse confessato l'omicidio di Gongadze, anche se non ci sono conferme indipendenti. L'indagine in corso ha ricevuto una battuta d'arresto quando un testimone chiave \u00e8 morto per le lesioni spinali apparentemente subite mentre in custodia della polizia.\nLa morte di Gongadze divenne una questione centrale nelle Elezioni presidenziali in Ucraina del 2004, in cui il candidato dell'opposizione Viktor Ju\u0161\u010denko si impegn\u00f2 a risolvere il caso se fosse stato eletto. Ju\u0161\u010denko divenne presidente dopo la successiva rivoluzione arancione e lanci\u00f2 subito una nuova indagine, sostituendo il procuratore generale del paese.\nL'Assemblea parlamentare del Consiglio d'Europa adott\u00f2 il 27 gennaio 2009 la Risoluzione 1645 sulle indagini dei crimini commessi dagli alti funzionari durante il regime di Ku\u010dma in Ucraina, con l'omicidio Gongadze come caso emblematico. Tale risoluzione invita l'ufficio del procuratore generale ucraino ad utilizzare tutte le possibilit\u00e0 di indagine per identificare coloro che hanno istigato e organizzato l'omicidio di Gongadze.\nProcessi e condanne per l'omicidio.\nIl 1\u00ba marzo 2005 Ju\u0161\u010denko annunci\u00f2 l'arresto dei presunti assassini del giornalisti, identificati dal procuratore generale Svjatoslav Piskun in due poliziotti dipendenti del ministero degli interni. Anche l'ex ministro degli interni Jurij Krav\u010denko \u00e8 finito sotto inchiesta, mentre per un terzo poliziotto, Oleksij Puka\u010d, viene spiccato un mandato di cattura internazionale.\nIl 4 marzo, Jurij Krav\u010denko viene trovato morto in una dacia nella zona residenziale d'\u00e9lite di Kon\u010da-Zaspa, fuori Kiev, ucciso da alcuni colpi di pistola - ufficialmente un suicidio, anche se c'\u00e8 chi ha ipotizzato che sia stato assassinato per impedirgli di testimoniare. Hryhorij Omel'\u010denko, che ha presieduto la commissione parlamentare che ha indagato il caso Gongadze, ha detto al \" New York Times \" che Krav\u010denko aveva ordinato a Puka\u010d di rapire Gongadze sugli ordini del presidente Ku\u010dma. Ku\u010dma ha negato questa affermazione, ma da allora \u00e8 stato indagato. Krav\u010denko ha lasciato una presunta lettera di suicidio: \"Miei cari, io non sono colpevole di nulla. Perdonatemi, perch\u00e9 anch'io sono una vittima degli intrighi politici del presidente Ku\u010dma e il suo entourage. Vi lascio con una coscienza limpida, addio. \"\nNel mese di aprile / maggio 2005, Piskun ha rilasciato ulteriori dettagli sull'indagine in corso. Ha detto alla stampa che dopo che Gongadze \u00e8 stato ucciso, un secondo gruppo lo ha dissotterrato e ri-sepolto dove finalmente \u00e8 stato trovato, nel collegio elettorale del leader del Partito socialista Oleksandr Moroz. Secondo Piskun, l'obiettivo era di indebolire il governo (guidato da Viktor Ju\u0161\u010denko, quando era ancora Presidente del Consiglio). Il secondo gruppo faceva parte di o era alleato con il \"Partito socialdemocratico unito d'Ucraina\" (SDPUo), un gruppo filo-oligarchico che era stato colpito duramente dalla repressione di Ju\u0161\u010denko sulla corruzione e quindi volevano vedere cadere il suo governo. Secondo la rivista \" Ukrayina moloda \" (14 aprile 2005), invece, il SDPUo avrebbe spostato Gongadze per screditare il presidente Leonid Ku\u010dma e andare a elezioni presidenziali anticipate, che avrebbero potuto portare il leader del partito Medved\u010duk a succedere a Ku\u010dma.\nIl processo contro i tre ex poliziotti accusati dell'omicidio Gongadze \u00e8 iniziato il 9 gennaio 2006. L'altro principale sospettato, l'ex poliziotto Oleksij Puka\u010d, apparentemente all'estero, \u00e8 stato indagato ma non processato. Nessuno venne accusato di essere il mandante dell'omicidio. Secondo la vedova Myroslava Gongadze, i mandanti \"sono conosciuti e dovrebbero essere puniti proprio come quelli che saranno seduto oggi sul banco degli imputati\".\nA met\u00e0 marzo 2008, i tre ex agenti di polizia sono stati condannati come esecutori materiali dell'omicidio di Gongadze. Mykola Protasov \u00e8 stata condannato a 13 anni, mentre Valerij Kostenko e Oleksandr Popovy\u010d ciascuno a 12 anni. Ma le indagini non sono riuscite a dimostrare chi abbia ordinato l'omicidio\nIl quarto imputato, Oleksij Puka\u010d, venne arrestato il 22 luglio 2009 presso \u017dytomyr, dove viveva con il suo vero nome. Dopo un lungo processo, Puka\u010d venne degradato e condannato all'ergastolo nel gennaio 2013. Secondo la corte, egli avrebbe assassinato il giornalista su ordini del ministro Jurij Krav\u010denko, che era alla ricerca di una promozione. \nLa vedova Gongadze rinunci\u00f2 al ricorso contro la sentenza per evitare che Puka\u010d venisse rimesso in libert\u00e0 nelle more dell'appello.\nNell'ottobre 2010 venne aperta un'inchiesta contro l'ex presidente Ku\u010dma e altri politici degli anni '90 come mandante dell'omicidio, ma il caso \u00e8 stato archiviato nel dicembre 2011. La corte non ha considerato le cassette di Mel'ny\u010denko come prova. Nel febbraio 2013 il viceprocuratore generale Renat Kuzmin ha sostenuto di avere prove sufficienti a confermare la responsabilit\u00e0 di Ku\u010dma come mandante dell'assassinio di Gongadze.\nNel luglio 2014 il procuratore generale Vitalij Jarema ha affermato che il suo ufficio avrebbe riaperto le indagini su casi di alto profilo \"archiviati illegalmente\", tra cui anche il caso Gongadze.\nRicordo.\nIl presidente Viktor Ju\u0161\u010denko ha onorato Gongadze con il titolo di \"Eroe d'Ucraina\" il 23 agosto 2005. A Gongadze sono state dedicate una strada a Kiev nel 2005 (gi\u00e0 \"Industrialnaja\"), e un monumento - a lui e a tutti i giornalisti uccisi per le loro attivit\u00e0 professionali - nel parco \"\u010cervonoarmijska\" nel 2008, nonostante i ripetuti rifiuti da parte della madre di memorializzare il figlio prima della chiusura delle indagini. Cerimonie per i dieci anni dalla scomparsa di Gongadze si sono tenute a Kiev e a Lviv il 16 settembre 2010.\nLa vicenda di Gongadze ha anche ispirato il romando per ragazzi \"Fair Game: The Steps of Odessa\" (Spire Publishing, 2008, ISBN 1-897312-72-5) di James Watson."}
{"id": "2786833", "revid": "869710", "url": "https://it.wikipedia.org/wiki?curid=2786833", "title": "Iacopone", "text": ""}
{"id": "2786842", "revid": "92723", "url": "https://it.wikipedia.org/wiki?curid=2786842", "title": "Friedrich R\u00fcckert", "text": "Biografia.\nR\u00fcckert nacque a Schweinfurt, primogenito di un funzionario contabile. Frequent\u00f2 il locale Ginnasio e in seguito le universit\u00e0 di W\u00fcrzburg e Heidelberg dove, dopo aver iniziato la facolt\u00e0 di diritto, si dedic\u00f2 allo studio della filologia e dell'estetica. Dopo un breve incarico come docente a Jena e un altrettanto breve periodo di insegnamento al Ginnasio, si stabil\u00ec in qualit\u00e0 di precettore a W\u00fcrzburg. Il 3 maggio 1810, all'et\u00e0 di 21 anni, fu iniziato in massoneria nella Loggia \"Karl zum Rautenkranz\" di Gottinga, della quale un suo zio, Johann Heinrich R\u00fcckert, era secondo sorvegliante, e un altro suo zio, Johann Christian R\u00fcckert, membro e in seguito segretario. Tra il 1816 e il 1817 lavor\u00f2 alla redazione del \"Morgenblatt\" a Stoccarda. Trascorse la maggior parte del 1818 a Roma, poi fu a Vienna dove pot\u00e9 incontrare l'orientalista Joseph von Hammer-Purgstall e tra il 1820 e il 1826 soggiorn\u00f2 a Coburgo dove cominci\u00f2 il suo intenso lavoro di traduttore e adattatore. Nel 1821 spos\u00f2 Luise Wiethaus-Fischer con la quale ebbe dieci figli. Fu nominato Professore di Lingue orientali all'Universit\u00e0 di Erlangen nel 1826 e poi nel 1841 a Berlino dove fu anche membro dell'alta burocrazia. Nel 1849 si ritir\u00f2 dalle cariche e and\u00f2 a vivere nella sua propriet\u00e0 di Neuses vicino a Coburgo dove mor\u00ec ed \u00e8 sepolto.\nOpere.\nLe impressioni della sua prima giovinezza rivivono nel ciclo del 1829 \"Erinnerungen aus den Kinderjahren eines Dorfamtmannssohns\" (\"Ricordi dell'infanzia di un figlio di funzionario di paese\") ma il suo primo volume di liriche fu \"Deutsche Gedichte\" (\"Poesie Tedesche\"), pubblicato nel 1814 con lo pseudonimo di Freimund Raimar, nel quale diede espressione ai sentimenti diffusi in Germania all'epoca delle guerre napoleoniche, particolarmente nei patriottici \"Geharnischte Sonette\" (\"Sonetti corazzati\"). Tra il 1815 e il 1818 apparvero le prime due parti di \"Napoleon, eine politische Kom\u00f6die in drei St\u00fccken\" (\"Napoleone, una commedia politica in tre parti)\" e nel 1817 \"Der Kranz der Zeit\" (\"La corona del tempo\"). La raccolta \"\u00d6stliche Rosen\" (\"Rose dell'est\") \u00e8 del 1822 e, tra il 1834 e il 1838 uscirono i sei volumi delle \"Gesammelte Gedichte\" (\"Poesie complete\").\nR\u00fcckert padroneggiava quarantaquattro lingue europee ed orientali, tra le quali arabo, aramaico, avestico, azero, armeno, berbero, copto, curdo, etiope, ebraico, hawaiiano, hindustani, kannada, malese, malayalam, persiano, p\u0101li, pashtu, pracrito, antico samaritano, sanscrito, siriaco, antico slavo ecclesiastico, tamil, telugu, turco e si rese famoso soprattutto come traduttore di poesia orientale e come autore di liriche ispirate allo stile dei grandi maestri d'Oriente (Al-Hariri, Imru Al-Qays, Abu Tammam, Firdusi, Gialal al-Din Rumi): le traduzioni di \"Hariris Makamen\" (1826), \"Nal und Damajanti\" (\"Una storia indiana\", 1828), \"Rostem und Suhrab\" (1930) e \"Hamasa\" (\"Ovvero le pi\u00f9 antiche liriche epiche persiane\", 1846) furono subito molto popolari. In veste di studioso pubblic\u00f2 \"Morgenl\u00e4ndische Sagen und Geschichten\" (\"Miti e poemi Orientali\", 1837), \"Erbauliches und Beschauliches aus dem Morgenland\" (\"Edificante e contemplativo nella cultura Orientale\", 1836-1838), \"Brahmanische Erz\u00e4hlungen\" (\"Storie di Brahmani\", 1839) e i sei volumi di \"Die Weisheit des Brahmanen\" (\"La saggezza dei Brahmani\", 1836-1839). Contenente pi\u00f9 di duemila epigrammi, parabole e novelle in versi, quest'ultima \u00e8 certamente la sua opera pi\u00f9 nota assieme al ciclo di poesie d'amore dedicate a Luise \"Liebesfr\u00fchling\" (\"Primavera d'amore\", 1844).\nMeno celebri e secondari sono i drammi storici pubblicati tra il 1843 e il 1845: \"Saul und David\", \"Herodes der Gro\u00dfe\", \"Kaiser Heinrich IV\" e \"Christofero Colombo\", mentre \"Ein Dutzend Kampflieder f\u00fcr Schleswig-Holstein\" (\"Una dozzina di poesie di guerra per lo Schleswig-Holstein\"), pubblicato anonimo durante la guerra con la Danimarca nel 1864, suscit\u00f2 un vasto interesse tra i contemporanei. Dopo la morte, molte poesie e traduzioni furono trovate tra le sue carte, andando a costituire i volumi dell'opera postuma, come i toccanti \"Kindertotenlieder\" (\"Canti per la morte dei fanciulli\") composti in seguito alla tragica perdita di due figli, cinque dei quali testi furono poi musicati da Gustav Mahler.\nProlifico, dotato di una prodigiosa capacit\u00e0 immaginativa e di una disinvolta abilit\u00e0 ritmica e metrica, R\u00fcckert pratic\u00f2 con uguale grazia e naturalezza tutte le forme di espressione poetica.\nInfluenze.\nR\u00fcckert continua ad avere un notevole influsso sugli studi di orientalisica, come ad esempio \u00e8 stato nell'opera di Annemarie Schimmel.\nMolti compositori tra i pi\u00f9 grandi sono stati affascinati da R\u00fcckert scegliendo di musicarne i versi: Schubert, Robert e Clara Schumann, Brahms, Loewe, Mahler (\"Kindertotenlieder\" e i \"R\u00fcckert-Lieder\" per voce e orchestra), Richard Strauss, Zemlinsky, Hindemith, Bart\u00f3k, Berg, Hugo Wolf e Heinrich Kaspar Schmid. Per un totale di circa 121 componimenti, \u00e8 superato solo da Goethe, Heine e Rilke.\nSulla Marktplatz a Schweinfurt, il monumento al poeta e orientalista eretto dall'architetto Friedrich von Thiersch assieme allo scultore Wilhelm von R\u00fchmann domina dal 1890 la vita cittadina, vicino alla casa natale situata all'angolo di sud-est del municipio.\nBibliografia.\nUna ricca ma non esauriente edizione in lingua tedesca delle poesie di R\u00fcckert fu pubblicata in 12 volumi tra il 1868 e il 1869. Altre edizioni si susseguirono ad opera di L. Laistner (1896), C. Beyer (1896), G. Ellinger (1897). I due volumi delle \"Ausgew\u00e4hlte Werke\" (\"Opere scelte\") sono stati curati nel 1987 da Annemarie Schimmel. Rudolf Kreutner e Hans Wollschl\u00e4ger hanno inaugurato nel 1998 una nuova edizione critica in corso di pubblicazione.\nLa sua traduzione in tedesco del Corano \u00e8 costantemente ristampata.\nBreve bibliografia di studi su R\u00fcckert:"}
{"id": "2786843", "revid": "33689", "url": "https://it.wikipedia.org/wiki?curid=2786843", "title": "Reti trofiche di detrito", "text": ""}
{"id": "2786856", "revid": "187240", "url": "https://it.wikipedia.org/wiki?curid=2786856", "title": "IL-6", "text": ""}
{"id": "2786857", "revid": "29726944", "url": "https://it.wikipedia.org/wiki?curid=2786857", "title": "Club alpino accademico italiano", "text": ""}
{"id": "2786858", "revid": "187240", "url": "https://it.wikipedia.org/wiki?curid=2786858", "title": "IL-1", "text": ""}
{"id": "2786859", "revid": "29726964", "url": "https://it.wikipedia.org/wiki?curid=2786859", "title": "Bario (sommergibile)", "text": ""}
{"id": "2786861", "revid": "187240", "url": "https://it.wikipedia.org/wiki?curid=2786861", "title": "IL-10", "text": ""}
{"id": "2786863", "revid": "2084998", "url": "https://it.wikipedia.org/wiki?curid=2786863", "title": "Premio Nadar", "text": "Il Premio Nadar (\"Prix Nadar\") viene assegnato ogni anno a un libro edito in Francia avente per argomento la fotografia. \u00c8 stato creato nel 1955 da Albert Pl\u00e9cy per Gens d'Images.\nLa giuria \u00e8 composta da personalit\u00e0 appartenenti alle diverse professioni che hanno a che fare con l'editoria fotografica. La presidente di giuria \u00e8 Sylvie Aubenas, direttrice delle stampe e della fotografia alla Biblioteca nazionale di Francia. Segretaria generale \u00e8 Ga\u00eblle Mauduit, direttrice editoriale."}
{"id": "2786864", "revid": "339392", "url": "https://it.wikipedia.org/wiki?curid=2786864", "title": "Land Shark Stadium", "text": ""}
{"id": "2786869", "revid": "298229", "url": "https://it.wikipedia.org/wiki?curid=2786869", "title": "Ejegayehu Dibaba", "text": "In carriera \u00e8 stata medaglia d'argento nei 10000 metri piani ai Giochi olimpici di e due volte bronzo mondiale ad nei 5000 e 10000 m piani. \u00c8 sorella maggiore delle pi\u00f9 celebri Tirunesh Dibaba, campionessa olimpica e mondiale, e Genzebe Dibaba, nonch\u00e9 cugina di Derartu Tulu."}
{"id": "2786873", "revid": "267975", "url": "https://it.wikipedia.org/wiki?curid=2786873", "title": "Alberto Pasquale", "text": "Biografia.\nNacque ad Udine nel 1487, in una famiglia modesta. Il 22 luglio 1494 vest\u00ec l'abito dell'ordine domenicano nel convento di S. Pietro Martire a Udine e nel 1511 fu ordinato sacerdote.\nTra il 1511 e 1512, su richiesta del cardinale Federico Fregoso, scrisse un'opera dal titolo: \"Tractatus fratris Alberti de Utino ordinis predicatorum sacre theologie bacalarii de potestate pape super concilium\". In questo trattato, rimasto manoscritto e oggi conservato alla Biblioteca Apostolica Vaticana, sosteneva la superiorit\u00e0 dell'autorit\u00e0 del papa su quella del concilio.\nFu professore di metafisica all'Universit\u00e0 di Padova dal 1518 al 1531.\nIl 29 dicembre 1535 il patriarca Marino Grimani lo nomin\u00f2 arcidiacono di Aquileia, carica a cui rinunci\u00f2 il 10 agosto 1542. Nel 1537 divenne vescovo di Retimo o Calamona, sede nella quale non fece mai residenza. Grazie all'appoggio del cardinale Marino Grimani, nel 1541 fu nominato vescovo di Chioggia.\nMor\u00ec a Udine il 25 dicembre 1543 e fu sepolto nella chiesa di S. Pietro Martire.\nCi ha lasciato alcune opere di carattere teologico in latino."}
{"id": "2786875", "revid": "29727265", "url": "https://it.wikipedia.org/wiki?curid=2786875", "title": "Alberto Pascaleo", "text": ""}
{"id": "2786877", "revid": "110157", "url": "https://it.wikipedia.org/wiki?curid=2786877", "title": "Interregionale 1975", "text": "L'edizione 1975 \u00e8 stata la sesta edizione del campionato Interregionale di calcio femminile italiano, organizzato dalla F.F.I.G.C. Corrisponde al campionato 1974-1975 del calcio maschile.\nIl campionato \u00e8 iniziato il 27 aprile 1975 ed \u00e8 terminato il 23 novembre 1975 con l'assegnazione del titolo di campione Interregionale 1975 al C.F. Cibus Cazzago San Martino di Rodengo-Saiano.\nStagione.\nNovit\u00e0.\nL'A.C.F. Gorgonzola \u00e8 stata ammessa in Serie A a completamento organico.\nVariazioni prima dell'inizio del campionato:\ncambio di denominazione e sede:\nhanno rinunciato al campionato di Interregionale:\nFormula.\nVi hanno partecipato 53 squadre divise in otto gironi. Il regolamento prevedeva che le prime due squadre di ogni girone pi\u00f9 le terze dei gironi C, F e G fossero ammesse alle eliminatorie, che dopo 5 turni avrebbero promosso in Serie A le due finaliste. Non erano previste retrocessioni in Serie B Regionale perch\u00e9 la F.F.I.G.C. ha considerato l'Interregionale un campionato \"aperto\" a tutte le societ\u00e0 che si sono iscritte avendo a disposizione un campo regolamentare ed aver pagato le tasse d'iscrizione, mentre dalla Serie B 1975, terzo ed ultimo scalino della scala gerarchica femminile, furono promosse solo le squadre vincenti. Non erano previste gare di spareggio e, in caso di due o pi\u00f9 squadre a pari merito, per l'ammissione alle eliminatorie valide per la promozione in Serie A veniva qualificata la squadra avente la migliore differenza reti.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nClassifica finale.\nLegenda:\nNote:\nGirone E.\nClassifica finale.\nLegenda:\nNote:\nGirone F.\nClassifica finale.\nLegenda:\nNote:\nGirone G.\nClassifica finale.\nLegenda:\nNote:\nGirone H.\nIl girone H era gestito dal Comitato Regionale Siculo e di fatto era il Campionato Siciliano. I risultati e la classifica finale non sono noti perch\u00e9 il Comunicato Ufficiale della F.F.I.G.C. non li ha pubblicati: si conosce solo il nome della squadra vincente (Jolly Componibili Cutispoti di Catania). Alle finali per la promozione in Serie A furono ammesse la Jolly Componibili Cutispoti e la L.C.I. Messina.\nA questo campionato parteciparono solo 4 squadre:\nFinali per la promozione.\nLe reti in trasferta non valevano doppio. A parit\u00e0 di vittorie era qualificata la squadra con la migliore differenza reti. In caso di ugual numero di reti segnate si prendeva in considerazione anche le reti fatte e subite nei turni precedenti.\nPrimo turno.\nDi fronte a delle parit\u00e0 assolute (pari punti e uguale differenza reti) e non avendo il regolamento campionati previsto delle gare di spareggio, il Comitato Nazionale Gare decise di ammettere al turno successivo tutte le squadre pari e precisamente: L.C. Conf. Sport Biella, F.F. Intemelio Genova 70, Jolly Componibili Cutispoti Catania, F.B.C. Apulia Bitonto, G.S. Bari e L.C.I. Messina.\nSecondo turno.\nIl Jolly Componibili Cutispoti Catania \u00e8 ammesso ai quarti di finale per il maggior numero di reti segnate nei due turni.\nQuarti di finale.\nIl Jolly Componibili Cutispoti Catania \u00e8 ammesso alle semifinali per il maggior numero di reti segnate nei tre turni.\nSemifinali.\nLa Sampierdarenese \u00e8 ammessa alla finale per la miglior differenza reti cumulata in tutti i turni.&lt;br&gt;\nSampierdarenese e Cibus Cazzago San Martino promosse in Serie A 1976.\nFinale unica.\nLa Cibus Cazzago San Martino \u00e8 Campione Interregionale Femminile 1975."}
{"id": "2786879", "revid": "2183045", "url": "https://it.wikipedia.org/wiki?curid=2786879", "title": "Alessandro Rossi (doppiatore)", "text": "Biografia.\nHa esordito in teatro nel 1976 con la compagnia del Politecnico Teatro di Roma di cui ha fatto parte stabilmente fino al 1980 e lavorando successivamente per il Teatro di Roma, Orchestra Regionale del Lazio, Compagnia Giordana Zanetti, Teatro Stabile di Bolzano e varie altre compagnie italiane e estere con cui ha partecipato a tourn\u00e9e in Canada, Francia e negli Stati Uniti.\nDotato di una voce molto baritonale e profonda, nel 1983 si \u00e8 avvicinato al doppiaggio che \u00e8 diventata la sua principale attivit\u00e0, arrivando a prestare abitualmente la voce a moltissimi attori stranieri fra cui, in modo stabile Liam Neeson e Arnold Schwarzenegger e per aver prestato la voce anche a Samuel L. Jackson, Ving Rhames, Michael Clarke Duncan e Patrick Stewart in diverse significative interpretazioni. Ha inoltre doppiato, tra gli altri, Adrian Paul nel telefilm \"Highlander\", Tobin Bell nella saga di \"Saw\" (nel ruolo di John Kramer/Jigsaw), Peter Weller e Robert Burke nella trilogia di \"Robocop\", Rodrigo Santoro in \"300\" e \"300 - L'alba di un impero\" (nel ruolo di Serse), Dolph Lundgren in \"Rocky IV\" e \"Creed II\", al personaggio di Zapp Brannigan nel cartone animato \"Futurama\" e a Optimus Prime nella saga cinematografica \"Transformers\".\nRossi \u00e8 inoltre speaker della maggior parte dei trailer cinematografici in circolazione dalla met\u00e0 degli anni novanta in poi, dopo la scomparsa di Pino Locchi. Per questo motivo \u00e8 stato scelto da Paola Cortellesi come voce fuori campo per dei trailer fittizi mandati in onda all'interno del suo programma \"Nessundorma\".\nA partire dalla seconda met\u00e0 degli anni novanta, oltre alla carriera da doppiatore, si \u00e8 cimentato nella direzione del doppiaggio e sull'adattamento dei dialoghi, vincendo diversi premi. Ha, infatti, diretto il doppiaggio di molti film di successo, tra cui Zodiac, The Social Network, L'ora pi\u00f9 buia, Il caso Spotlight e Spider-Man - Un nuovo universo.\nCome attore, ha preso parte al telefilm \"L'ispettore Coliandro\", dove interpreta il ruolo del commissario De Zan; e ha preso parte anche a \"Suburra - La serie\", la prima serie televisiva italiana prodotta da Netflix.\nNel luglio 2012, ha vinto il premio Leggio d'oro voce maschile dell'anno."}
{"id": "2786880", "revid": "2194416", "url": "https://it.wikipedia.org/wiki?curid=2786880", "title": "Martello pneumatico", "text": "Con il termine martello pneumatico, anche conosciuto come motopick si fa riferimento a una macchina perforatrice a percussione.\nViene utilizzato tra l'altro per la frantumazione di rocce o per lavori di perforazione del manto stradale.\nPrincipio di funzionamento.\nIl martello pneumatico pu\u00f2 essere azionato tramite aria compressa. Sono utilizzati in genere nell'ambito delle costruzioni edilizie, cave e lavori stradali.\nL'azione del martello pneumatico pu\u00f2 essere paragonata a quella di un martello e di uno scalpello:\nL'aria compressa per azionare il martello pneumatico viene in genere fornita da un compressore portatile guidato da un motore diesel o benzina nel caso di martelli piccoli.\nIl martello pneumatico ad aria compressa viene in genere utilizzato in verticale se si presenta a doppia impugnatura a T (due mani). Si presta ad operazioni di frantumazione di pareti verticali ove a volte viene sorretto in posizione orizzontale tramite una corda. Questo inconveniente non si presenta nel caso di martelli pneumatici montati su servo sostegno, sistema usatissimo in cava.\nEsistono martelli pneumatici perforatori montati su slitte azionate idraulicamente per la foratura della roccia.\nRischi per la salute.\nIl rumore prodotto dai martelli pneumatici \u00e8 intorno ai 100 decibel alla distanza di 2 metri, per cui \u00e8 necessario l'utilizzo di speciali cuffie protettive. Eventuali disturbi auricolari sono evidenziati dalla comparsa di acufeni.\nLe ripetute vibrazioni a cui sono sottoposti gli operatori possono portare a forme tipiche delle sindrome di Raynaud (un particolare disturbo vascolare, per cui le dita appaiono di colore bianco o bluastro) o a sindrome del tunnel carpale."}
{"id": "2786882", "revid": "226458", "url": "https://it.wikipedia.org/wiki?curid=2786882", "title": "Club Arc Alpin", "text": "Il Club Arc Alpin (CAA) riunisce le principali associazioni alpinistiche dei paesi dell'arco alpino\nScopi e attivit\u00e0.\nIl CAA nasce a Schaan, in Liechtenstein, il 18 novembre 1995, allo scopo di salvaguardare gli interessi comuni delle associazioni alpinistiche dell'arco alpino, in particolare per quanto riguarda l'alpinismo, la tutela ambientale e dell'ordinamento ambientale alpino, la cultura delle aree alpine e gli obiettivi documentati nella Convenzione per la protezione delle Alpi. Forma in sostanza una comunit\u00e0 di lavoro dei suoi membri, e mira a collaborare con l'UIAA\nCollegamenti esterni.\nSito ufficiale"}
{"id": "2786888", "revid": "729019", "url": "https://it.wikipedia.org/wiki?curid=2786888", "title": "Malatesta III Malatesta", "text": "Biografia.\nNacque da Pandolfo I e da una certa Taddea da Rimini, di cui \u00e8 sconosciuta la famiglia di provenienza. Il Guastafamiglia si un\u00ec in matrimonio a Costanza Ondedei, dalla quale ebbe sette figli:\nIl condottiero.\nInsieme con il padre Pandolfo, nel 1320 partecip\u00f2 alla \"crociata\" dichiarata da papa Giovanni XXII contro Federico da Montefeltro ad Urbino, dove si rese protagonista di massacri e devastazioni. Successivamente si rec\u00f2 a Ravenna, e nel 1322 diede un aiuto ad Ostasio I da Polenta per uccidere suo cugino, l'arcivescovo Rinaldo da Polenta, allo scopo di conquistare la citt\u00e0.\nNel 1325 fu al servizio del legato pontificio Bertrando del Poggetto contro i Visconti e i Gonzaga, dai quali fu sconfitto e fatto prigioniero a Monteveglio. Liberato nel 1326, condusse una battaglia prima contro Nolfo da Montefeltro e poi contro Ramberto Malatesta. Quest'ultimo venne ucciso nel 1330 dal cugino Malatestino Novello.\nIl 14 aprile 1333 combatt\u00e9 a Ferrara contro gli Estensi guidati da Rinaldo d'Este. Sconfitto dagli avversari venne fatto prigioniero, ma venne poi liberato perch\u00e9 si schier\u00f2 contro i pontifici. Attacc\u00f2 e sconfisse questi ultimi ed entr\u00f2 in Rimini. Nel 1334 grazie all'appoggio del cardinale del Poggetto ottenne con il fratello Galeotto il dominio su Rimini, spodestando il loro cugino Ferrantino Novello.\nNel marzo 1336 fu di nuovo in guerra contro Ferrantino Malatesta, alleato della Chiesa e dei Montefeltro, che attacc\u00f2 Rimini. La battaglia si concluse tre mesi dopo con la tregua con Ferrantino Novello, su mediazione di Ostasio da Polenta.\nNel febbraio 1342 fu assoldato da Firenze in guerra contro Pisa. I fiorentini gli affidarono il comando del loro esercito costituito da 200 cavalieri, a cui poi si aggiunsero altri cavalieri, fanti, balestrieri e militari forniti da altri comuni, arrivando a formare un contingente di circa 12.000 unit\u00e0. Il Malatesta punt\u00f2 prima su Lucca, assediata dai nemici, anzich\u00e9 attaccare la citt\u00e0 pisana e questo fu un errore determinante nelle sorti del conflitto, perch\u00e9 dopo cinque mesi di battaglia, i lucchesi si arresero alle truppe pisane e ci\u00f2 rappresent\u00f2 un grave insuccesso. I fiorentini lo licenziarono e al suo posto chiamarono Gualtieri di Brienne.\nTra il 1347 e il 1348 fu raggiunta la pace con il papa, e la sua famiglia ottenne dei territori: al fratello Galeotto fu concessa Fano, al Malatesta venne data Rimini, mentre ai suoi figli Pandolfo e Ungaro fu affidato il governo di Pesaro. Tuttavia il loro atteggiamento esitante e di traditori fu ancora una volta evidente quando re Luigi I d'Ungheria scese in Italia per le sue guerre contro Napoli e Venezia. Quando la Santa Sede si trasfer\u00ec ad Avignone, Guastafamiglia sostenne i ghibellini e ottenne il titolo di vicario imperiale. Poco dopo riusc\u00ec a impossessarsi di Ancona, Jesi, Ascoli Piceno e Senigallia. Strapp\u00f2 inoltre al cugino Ferrantino Novello il dominio su Mondaino, ma ci\u00f2 nonostante vi si riconcili\u00f2 definitivamente.\nNel 1352 pass\u00f2 al servizio del regno di Napoli, retto da Giovanna d'Angi\u00f2 con il marito Luigi di Taranto. A capo di 300 cavalieri e 400 fanti scese con il fratello Galeotto in Campania, dove affront\u00f2 il condottiero Corrado Lupo e la Grande Compagnia guidata da Fra Moriale, riportando una serie di vittorie e costringendo i nemici alla resa. L'anno dopo, per\u00f2, la compagnia di Fra' Moriale vendic\u00f2 la sconfitta subita e sal\u00ec nelle Marche, mettendosi al servizio di Gentile da Mogliano, signore di Fermo, citt\u00e0 assediata dai due fratelli Malatesta. Il Moriale, con i suoi venturieri, attacc\u00f2 e devast\u00f2 tutti domini dei Malatesta in Romagna e nelle Marche. Il Guastafamiglia per far cessare le violenze pag\u00f2 un compenso di 40.000 fiorini al condottiero francese.\nAll'inizio del 1355 Malatesta fu scomunicato e i suoi dominii subirono un altro attacco, questa volta dalle truppe pontificie al comando di Egidio Albornoz. La guerra dur\u00f2 circa quattro mesi, il Malatesta perse molti territori e fu costretto ad arrendersi. In seguito alla disfatta, si accord\u00f2 con l'Albornoz e pass\u00f2 al servizio della Chiesa. Papa Innocenzo VI gli confer\u00ec il titolo di vicario della Santa Sede e in cambio Malatesta gli cedette molti suoi territori, ma riusc\u00ec a mantenere i feudi di Rimini, Fano e Fossombrone.\nAl soldo del pontefice, nel 1356 combatt\u00e9 prima gli Ordelaffi, i quali, aiutati dalla Grande Compagnia capeggiata dal Conte Lando, sconfissero le sue truppe, poi contro i Manfredi, e nel 1359 contro i Visconti signori di Bologna.\nIl ritiro e la morte.\nNella primavera del 1363 si rec\u00f2 ad Avignone, dove comunic\u00f2 al papa la sua decisione di ritirarsi da governatore dei suoi comuni e dalla vita militare. Affid\u00f2 la signoria di Rimini al fratello Galeotto; al figlio Pandolfo venne mantenuto il governo di Pesaro, mentre al figlio Ungaro venne affidato il comando delle sue truppe.\nMor\u00ec a Rimini il 27 agosto 1364."}
{"id": "2786891", "revid": "15756", "url": "https://it.wikipedia.org/wiki?curid=2786891", "title": "Catacombe di Porta d'Ossuna", "text": "Le catacombe di Porta d'Ossuna sono un cimitero ipogeo paleocristiano di Palermo.\nIl sito \u00e8 posto nella depressione naturale del Papireto a nord-ovest della citt\u00e0, e fu tagliato lungo corso Alberto Amedeo per l'edificazione dei bastioni cinquecenteschi. Il complesso fu scoperto nel 1739 durante i lavori per la costruzione del convento delle Cappuccinelle ed esplorato dal principe di Torremuzza, mentre nel 1907 fu studiato per la prima volta da Joseph F\u00fchrer e Victor Schultze. Durante la seconda guerra mondiale le catacombe vennero utilizzate come ricovero dalla popolazione per rifugiarsi dai bombardamenti.\nL'ingresso \u00e8 oggi su corso Alberto Amedeo, preceduto da un vestibolo costruito per volere di Ferdinando I di Borbone nel 1785, di cui resta un'iscrizione celebrativa all'entrata; in passato questo era posto a sud-ovest, dove si trova una rampa d'accesso con sette gradini ed un basamento trapezoidale probabilmente impiegato come mensa per i \"refrigeria\" (banchetti funebri). La catacomba \u00e8 articolata su un asse est-ovest e diversi corridoi perpendicolari, dove si parano arcosoli polisomi, loculi e cubicoli. Le pareti erano dipinte, ma oggi restano solamente alcune tracce di intonaco. Alla scoperta nel XVIII secolo fu rinvenuta un'iscrizione funeraria per una bambina (CIL X, 7333), oggi conservata al Museo archeologico regionale Antonio Salinas. La struttura, nonostante le dimensioni pi\u00f9 modeste, \u00e8 simile alle catacombe di Siracusa e risale al IV-V secolo.\nLa gestione delle catacombe \u00e8 affidata alla Pontificia commissione di archeologia sacra della Santa Sede."}
{"id": "2786892", "revid": "459531", "url": "https://it.wikipedia.org/wiki?curid=2786892", "title": "Malatesta II Malatesta", "text": ""}
{"id": "2786895", "revid": "106990", "url": "https://it.wikipedia.org/wiki?curid=2786895", "title": "Tasto scavezzo", "text": ""}
{"id": "2786900", "revid": "932603", "url": "https://it.wikipedia.org/wiki?curid=2786900", "title": "La strada della paura (serie di romanzi)", "text": "La strada della paura (\"Fear Street\") \u00e8 una serie di libri per ragazzi ad ambientazione horror dell'autore statunitense Robert Lawrence Stine nata nel 1989.\nLa serie \"Ghosts of Fear Street\" era composta da 36 titoli, ma in Italia ne sono stati pubblicati soltanto 12, dovuto allo scarso successo della serie rispetto alla concorrente \"Piccoli brividi\", dello stesso autore, a cavallo tra il 1997 e il 1998. Ad inizio anno 2000, Mondadori ha provato nuovamente a pubblicare in Italia la serie di libri, concentrandosi su \"Fear Street Super Chiller\" e \"Fear Street Nights\". La serie originale non vedr\u00e0 un adattamento italiano, per\u00f2, fino al 2021, in concomitanza con l'uscita della serie di film ispirati ad essa.\nAltri media.\nNel 1998 una sitcom per famiglie con temi horror che avrebbe condiviso il nome, la location e alcuni elementi molto alla lontana con \"La strada della paura\", dal titolo \"Ghosts of Fear Street\", sarebbe dovuta andare in onda, ma dopo l'insuccesso del pilot venne cancellata.\nNel 2021 \u00e8 uscita una trilogia cinematografica liberamente ispirata alla serie di libri, prodotta da Netflix e composta da: ', ' e \"\"."}
{"id": "2786903", "revid": "287204", "url": "https://it.wikipedia.org/wiki?curid=2786903", "title": "Nascondino con il morto", "text": "Nascondino con il morto \u00e8 la prima storia della serie horror per ragazzi \"La strada della paura\", scritta da R. L. Stine.\nViene seguito da \"Chi ha dormito nella mia tomba?\".\nTrama.\nRandy Clay \u00e8 una ragazza che, dalla sua vecchia scuola, si \u00e8 trasferita alla scuola media di Shadyside. Qui si fa dei nuovi amici e pensa che essere una nuova alunna non \u00e8 poi cos\u00ec male. Ma le sue amiche le raccontano la leggenda dei boschi di Fear Street: ogni anno, il 10 giugno, tutti i ragazzini dodicenni di Shadyside giocano a nascondino con lo spirito di un ragazzo di nome Pete, morto da parecchi anni. Pete vuole, ogni anno, un nuovo corpo e cos\u00ec chi viene tanato durante il gioco dal fantasma deve dargliene uno.\nRandy \u00e8 terrorizzata quando sa che Pete ha un debole per i ragazzi nuovi e che la sua intenzione \u00e8 di tanare Randy pi\u00f9 di ogni altro ragazzo."}
