{"id": "2831570", "revid": "767487", "url": "https://it.wikipedia.org/wiki?curid=2831570", "title": "Kevin Kuske", "text": "Detiene il record di medaglie d'oro vinte nel bob alle Olimpiadi (quattro, in coabitazione con Andr\u00e9 Lange): bob a quattro a , la \"doppietta\" bob a due/bob a quattro ottenuta a , impresa riuscita soltanto ad altri dieci bobbisti (cinque piloti e altrettanti frenatori) in altre cinque edizioni dei giochi, e infine bob a due a . Tra gli atleti pi\u00f9 vincenti nella storia di questo sport, Kuske pu\u00f2 inoltre vantare 7 titoli mondiali, 6 europei e 45 vittorie di tappa in gare di Coppa del Mondo.\n\u00c8 fratello di Lucas, anch'egli bobbista di livello internazionale.\nBiografia.\nGli inizi nell'atletica.\nPrima di dedicarsi al bob Kuske era un velocista nell'atletica leggera, vincendo una medaglia di bronzo nella staffetta 4\u00d7100 metri ai Mondiali juniores di Annecy 1998.\nIl passaggio al bob.\nNel 1999 pass\u00f2 al bob come frenatore per la squadra nazionale tedesca. Esord\u00ec in Coppa del Mondo nella stagione 2000/01 competendo tanto nel bob a due quanto nel bob a quattro negli equipaggi guidati da Andr\u00e9 Lange, pilota con il quale stabilir\u00e0 un sodalizio nel corso delle stagioni che porteranno entrambi ad ottenere numerosi successi. Dopo il ritiro di Lange, avvenuto al termine della stagione 2009/10 Kuske entr\u00f2 a far parte delle formazioni pilotate da Thomas Florsch\u00fctz, Maximilian Arndt e Nico Walther. In carriera ha ottenuto ben 45 vittorie di tappa in Coppa del Mondo, che lo pongono quindi tra gli atleti pi\u00f9 vincenti nella storia del massimo circuito internazionale.\nPrese parte a cinque edizioni dei Giochi olimpici invernali: a conquist\u00f2 l'oro nel bob a quattro con i compagni Andr\u00e9 Lange, Carsten Embach ed Enrico K\u00fchn. Quattro anni dopo, a ripet\u00e9 l'impresa nella stessa specialit\u00e0 con Andr\u00e9 Lange, Ren\u00e9 Hoppe e Martin Putze, oltre a vincere l'oro nel bob a due con Lange. A ha conquistato l'oro nel bob a due con Lange e l'argento nel bob a quattro insieme a Lange, Alexander R\u00f6diger e Martin Putze mentre a giunse quinto nel bob a quattro e nono nel bob a due e in entrambe le gare con Thomas Florsch\u00fctz alla guida delle slitte. A vinse la sua sesta medaglia olimpica conquistando l'argento a quattro con Nico Walther, Alexander R\u00f6diger ed Eric Franke, in quella che fu l'ultima gara della sua ventennale carriera.\nKuske pu\u00f2 inoltre vantare un notevole bottino ai mondiali con un totale di 15 medaglie conquistate, risultato che lo pone al vertice tra gli atleti pi\u00f9 medagliati nella storia delle competizioni iridate (seguito dai connazionali Andr\u00e9 Lange e Wolfgang Hoppe e dallo svizzero Erich Sch\u00e4rer, tutti a quota 14), suddivise in sette ori ottenuti in cinque edizioni consecutive, da Lake Placid 2003 ad Altenberg 2008, quattro argenti e quattro bronzi. Tutte le medaglie sono state vinte nell'arco di 14 anni, dai due titoli conquistati in entrambe le specialit\u00e0 nel 2003 con Lange, sino al bronzo nel bob a quattro vinto a Sch\u00f6nau am K\u00f6nigssee 2017 con Nico Walther alla guida.\nAgli europei ha invece totalizzato 22 medaglie di cui sei d'oro, nove d'argento e sette di bronzo: le prime due le ottenne in entrambe le specialit\u00e0 a Cortina d'Ampezzo 2002 (oro a quattro e argento a due) mentre conquist\u00f2 l'ultima (d'argento) a Winterberg 2017 nel bob a quattro. Ha inoltre vinto due titoli nazionali, uno nel bob a due e uno nel bob a quattro.\nSi \u00e8 ritirato dall'attivit\u00e0 agonistica al termine dei Giochi di Pyeongchang 2018."}
{"id": "2831571", "revid": "122246", "url": "https://it.wikipedia.org/wiki?curid=2831571", "title": "Nazionale di pallavolo femminile della Serbia e Montenegro", "text": ""}
{"id": "2831574", "revid": "458786", "url": "https://it.wikipedia.org/wiki?curid=2831574", "title": "Franco Navarro", "text": "Carriera.\nClub.\nDebutt\u00f2 con il Deportivo Municipal contro lo Sport Boys nel 1979 all'Estadio San Mart\u00edn de Porres, segnando due reti che contribuirono alla vittoria per 3-2 della sua squadra. Nel 1981 gioc\u00f2 la sua ultima stagione nel Municipal classificandosi al secondo posto in campionato e qualificandosi pertanto alla Copa Libertadores; in seguito si trasfer\u00ec in Colombia, dove gioc\u00f2 due anni nell'Independiente Medell\u00edn.\nEspatri\u00f2 successivamente in Argentina, dove gioc\u00f2 per l'Independiente, ed in Messico, con l'UAG Tecos, prima di cambiare continente approdando in Svizzera nel 1989 con la maglia del Wettingen. Dopo un'altra parentesi argentina con l'Uni\u00f3n, torn\u00f2 in Per\u00f9, dove si ritir\u00f2 nel 1995 con la maglia dell'Alianza Lima dopo un breve periodo al Carlos A. Mannucci di Trujillo.\nNazionale.\nHa vestito la maglia della Nazionale di calcio peruviana dal 1980 al 1989, prendendo parte al e a tre edizioni della Copa Am\u00e9rica (, , ). Conta in totale 56 presenze con 16 reti segnate nel corso della sua carriera internazionale.\nAllenatore.\nDebutt\u00f2 in panchina nel 1998 con lo Sporting Cristal, che port\u00f2 subito alla vittoria del Clausura 1998; nel 2001 fu alla guida dell'Estudiantes de Medicina di Ica, perdendo la finale del campionato giocata ad Arequipa contro il Cienciano. Tale risultato fece s\u00ec che nel 2002 venisse chiamato ad allenare l'Alianza Lima, con la quale per\u00f2 manc\u00f2 il titolo nazionale. Successivamente allen\u00f2 Sport Boys, Club Uni\u00f3n Huaral, Cienciano e Universidad C\u00e9sar Vallejo, con la quale retrocesse in seconda divisione al termine del Campeonato Descentralizado 2005.\nNel marzo 2006 fu nominato commissario tecnico del in sostituzione di Freddy Ternero, ma il suo periodo alla guida della Nazionale andina fu piuttosto breve. Nella stagione 2008-2009 allen\u00f2 lo Juan Aurich di Chiclayo, terminando l'incarico nell'ottobre del 2009 e prendendo dunque le redini del Club Social Deportivo Le\u00f3n de Hu\u00e1nuco, neopromosso in prima divisione nel 2010."}
{"id": "2831582", "revid": "767487", "url": "https://it.wikipedia.org/wiki?curid=2831582", "title": "Golden Horses Health Sanctuary Malaysian Open 2010", "text": "Il Golden Horses Health Sanctuary Malaysian Open 2010 \u00e8 stato un torneo femminile di tennis giocato sul cemento all'aperto.\n\u00c8 stata l'edizione inaugurale del Malaysian Open, che fa parte della categoria International nell'ambito del WTA Tour 2010. Si \u00e8 giocato al Bukit Kiara Equestrian and Country Resort di Kuala Lumpur in Malaysia dal 22 al 28 febbraio 2010.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampionesse.\nSingolare.\n Alisa Klejbanova ha battuto in finale Elena Dement'eva, 6\u20133, 6\u20132\nDoppio.\n Chan Yung-jan / Zheng Jie hanno battuto in finale Anastasija Rodionova / Arina Rodionova, 6\u20137(4), 6\u20132, [10\u20137]"}
{"id": "2831589", "revid": "780783", "url": "https://it.wikipedia.org/wiki?curid=2831589", "title": "Udo B\u00f6lts", "text": "Professionista dal 1989 al 2003, conta un successo di tappa al Giro d'Italia, la Cl\u00e1sica de San Sebasti\u00e1n 1996, il Crit\u00e9rium du Dauphin\u00e9 Lib\u00e9r\u00e9 1997 e tre titoli nazionali in linea.\nCarriera.\nPassato professionista nel 1989 con il team tedesco Stuttgart-Mercedes, si distinse subito per i numerosi piazzamenti e, l'anno successivo, per la vittoria sia nel campionato nazionale in linea che nell'Herald Sun Tour.\nNelle successive stagioni rimase sempre legato al team con cui ha debuttato tra i \"pro\", anche quando questo venne rinominato prima in Telekom e poi in Deutsche Telekom.\nNella sua lunga carriera ha conquistato numerosi successi, tra i quali si segnalano una tappa al Giro d'Italia 1992, la Cl\u00e1sica de San Sebasti\u00e1n, tre titoli di campione nazionale su strada in linea ed un Crit\u00e9rium du Dauphin\u00e9 Lib\u00e9r\u00e9, palmar\u00e8s che lo colloca tra i ciclisti tedeschi pi\u00f9 titolati.\nFu anche valido gregario di Bjarne Riis e Jan Ullrich, contribuendo al successo dei propri capitani alle edizioni 1996 e 1997 del Tour de France. Partecip\u00f2 a dodici edizioni della corsa francese, portandole tutte a termine, ottenendo un nono posto come miglior risultato nella classifica finale.\nNel 2003 pass\u00f2 al Team Gerolsteiner, con cui concluse la carriera al termine della stagione.\nDopo aver appeso la bicicletta al chiodo rimase nel mondo del ciclismo assumendo, sempre nella Gerolsteiner, il ruolo di direttore sportivo, responsabile della preparazione, delle strategie di gara e dei contatti con gli altri teams.\nNel 2007, nell'ambito dello scandalo doping che coinvolse il Team T-Mobile, B\u00f6lts ammise pubblicamente di aver utilizzato sostanze illecite quali EPO e ormone della crescita in preparazione al Tour de France 1996, al pari del suo capitano Bjarne Riis, dimettendosi quindi dal ruolo di direttore sportivo della squadra tedesca."}
{"id": "2831592", "revid": "287204", "url": "https://it.wikipedia.org/wiki?curid=2831592", "title": "Udo Bolts", "text": ""}
{"id": "2831593", "revid": "729019", "url": "https://it.wikipedia.org/wiki?curid=2831593", "title": "Battaglia del Mare del Giappone", "text": "La battaglia del Mare del Giappone (chiamata anche battaglia di Ulsan) fu uno scontro navale nell'ambito della guerra russo-giapponese, che ebbe luogo il 14 agosto 1904 (quattro giorni dopo la battaglia del Mar Giallo) tra due squadroni di incrociatori della Marina Imperiale Russa e della Marina imperiale giapponese.\nAntefatti.\nAll'inizio della guerra russo-giapponese, la maggior parte della Flotta del Pacifico era ancorata a Port Arthur quando venne attaccata dalla Marina imperiale giapponese, questo evento viene conosciuto come la battaglia di Porth Arthur. Tuttavia, la base navale russa di Vladivostok, nonostante fosse stata bombardata da uno squadrone giapponese sotto il comando del Viceammiraglio Dewa Shiget\u014d a marzo 1904, rimase comunque in gran parte intatta. A Vladivostok, era presente una guarnigione composta dall'incrociatore leggero \"Bogatyr,\" dall'incrociatore ausiliario \"Lena\" e da uno squadrone di incrociatori corazzati: \"Rossia\", \"Rurik\" e \"Gromoboi\". L'unit\u00e0 fu comandata dall'ammiraglio Karl Petrovi\u010d Jessen dal 15 marzo al 12 giugno 1904, dal 12 giugno al 16 ottobre 1904 dal viceammiraglio Pyotr Bezobrazov, mentre dal 16 ottobre fino alla fine della guerra, il comando ritorn\u00f2 nuovamente a Jessen."}
{"id": "2831594", "revid": "119982", "url": "https://it.wikipedia.org/wiki?curid=2831594", "title": "Battaglia di Ulsan", "text": ""}
{"id": "2831600", "revid": "1543377", "url": "https://it.wikipedia.org/wiki?curid=2831600", "title": "Golden Horses Health Sanctuary Malaysian Open 2010 - Singolare", "text": "Il singolare del Golden Horses Health Sanctuary Malaysian Open 2010 \u00e8 stato un torneo di tennis facente parte del WTA Tour 2010.\nAlisa Klejbanova ha battuto in finale 6\u20133, 6\u20132 Elena Dement'eva."}
{"id": "2831606", "revid": "267975", "url": "https://it.wikipedia.org/wiki?curid=2831606", "title": "Vescovo di Cartagine", "text": ""}
{"id": "2831607", "revid": "1602064", "url": "https://it.wikipedia.org/wiki?curid=2831607", "title": "Martin Putze", "text": "Biografia.\nCompete professionalmente dal 2004 come frenatore per la nazionale tedesca. Nelle categorie giovanili conquist\u00f2 due medaglie d'oro nel bob a quattro e un argento nel bob a due ai mondiali juniores di Park City 2011 spingendo le slitte pilotate da Maximilian Arndt.\nEsord\u00ec in coppa del mondo nella stagione 2004/05 con i team pilotati dal campione Andr\u00e9 Lange, il 28 novembre 2004 a Winterberg (4\u00ba nel bob a quattro), ottiene il suo primo podio nel week-end successivo, il 5 dicembre, ad Altenberg (2\u00ba nel bob a due) e la sua prima vittoria a Calgary il 12 novembre 2005 stavolta nel bob a quattro. \nAi giochi olimpici di Torino 2006 vinse l'oro nel bob a quattro con Andr\u00e9 Lange (pilota), Kevin Kuske e Ren\u00e9 Hoppe, mentre a Vancouver 2010 ha conquistato l'argento nella stessa specialit\u00e0 insieme ai compagni Lange, Kuske e Alexander R\u00f6diger. A fu invece quarto sempre nel bob a quattro gareggiando nell'equipaggio pilotato da Maximilian Arndt.\nPutze vanta anche sei medaglie ai Mondiali, di cui tre d'oro, due d'argento e una di bronzo e dieci agli europei tra cui ben sette d'oro.\nNel giugno del 2016 annuncia il suo ritiro dalle competizioni per dedicarsi alla carriera di allenatore."}
{"id": "2831608", "revid": "1442080", "url": "https://it.wikipedia.org/wiki?curid=2831608", "title": "Golden Horses Health Sanctuary Malaysian Open 2010 - Doppio", "text": "Il doppio del Golden Horses Health Sanctuary Malaysian Open 2010 \u00e8 stato un torneo di tennis facente parte del WTA Tour 2010.\nChan Yung-jan e Zheng Jie hanno battuto in finale 64\u20137, 6\u20132, [10\u20137] Anastasia e Arina Rodionova."}
{"id": "2831609", "revid": "1123126", "url": "https://it.wikipedia.org/wiki?curid=2831609", "title": "Arcidiocesi di Cartagine", "text": "L'arcidiocesi di Cartagine (in latino: \"Archidioecesis Carthaginensis\") \u00e8 una sede episcopale, in passato residenziale e ora titolare, della Chiesa cattolica.\nStoria.\nLa diocesi di Cartagine fu eretta verso la fine del II secolo. In questo periodo visse a Cartagine uno dei massimi scrittori cristiani, Tertulliano. Agrippino \u00e8 il primo vescovo noto, ma probabilmente non prima degli anni 230.\nNel III secolo vi fu un'importante fioritura di martiri, fra cui si stagliano le figure delle sante Perpetua e Felicita e di san Cipriano.\nIn questo periodo Cartagine era la sede pi\u00f9 importante dell'Africa e il vescovo di Cartagine divenne primate e metropolita di fatto dell'Africa proconsolare, Bizacena, Numidia, Tripolitania e Mauritania (anche se nelle singole province il privilegio primaziale spettava al vescovo pi\u00f9 anziano della provincia). Per questo motivo la citt\u00e0 fu sede di numerosi concili locali convocati per affrontare le questioni ecclesiali che si presentavano.\n, che per\u00f2 fu meramente onorifico, perch\u00e9 di fatto Cartagine rimase sempre soggetta all'autorit\u00e0 di Roma, con una significativa eccezione nell'occasione della controversia dei lapsi, in cui Cartagine sostenne il rigorismo.\nNel IV secolo la diocesi fu travagliata dalla diffusione di diverse eresie: donatismo, arianesimo, manicheismo e pelagianesimo. Per un certo periodo i donatisti diedero luogo anche a una gerarchia parallela.\nL'invasione dei Vandali verso la fine del secolo segn\u00f2 un periodo di oppressione della Chiesa, che rifior\u00ec in seguito alla conquista bizantina dell'anno 533. Successivamente gli imperatori appoggeranno le eresie del monotelismo e dell'iconoclastia. I vescovi di Cartagine, strenui sostenitori dell'ortodossia, saranno esiliati.\nCartagine rimase un'importante sede della Chiesa latina fino alla conquista araba di Cartagine nell'anno 698.\nDopo la conquista araba la diocesi di Cartagine sub\u00ec un declino, che si pu\u00f2 ipotizzare piuttosto lento, in base ai documenti che tracciano una presenza cristiana dall'VIII al XII secolo e ci restituiscono i nomi di due vescovi dell'XI secolo.\nLa prima menzione di un vescovo \"in partibus infidelium\" con il titolo \"Carthaginensis\" risale al 1519. In seguito non si hanno attestazioni di vescovi con questo titolo per oltre un secolo, fino alla nomina di Diego Reques\u00e9ns, futuro vescovo di Mazara del Vallo. Da allora il titolo fu assegnato regolarmente fino al 1884.\nIl 10 novembre 1884 papa Leone XIII con la bolla \"Materna Ecclesiae caritas\" restaur\u00f2 l'antica arcidiocesi di Cartagine e conseguentemente il titolo \"in partibus\" fu soppresso. La nuova arcidiocesi aveva il rango di sede metropolitana, bench\u00e9 senza suffraganee, e si estendeva sui territori del vicariato apostolico di Tunisi, soppresso con la medesima bolla; l'arcivescovo metropolita godeva anche del titolo di primate d'Africa. Sul sito dell'antica Cartagine fu costruita una cattedrale dedicata a san Luigi (oggi sconsacrata).\nIl 9 luglio 1964 in forza della bolla \"Prudens Ecclesiae\" di papa Paolo VI l'arcidiocesi di Cartagine fu soppressa e al suo posto fu eretta la prelatura territoriale di Tunisi (oggi arcidiocesi); contestualmente fu ristabilita la sede titolare. La sede \u00e8 vacante dal 30 giugno 1979."}
{"id": "2831613", "revid": "1782831", "url": "https://it.wikipedia.org/wiki?curid=2831613", "title": "Terra Prime", "text": "Terra Prime (o Terra-Prime) \u00e8 un termine solitamente utilizzato in opere di fantascienza che coinvolgono universi paralleli o un multiverso, e si riferisce o all'universo che contiene \"la nostra\" Terra, o ad un mondo parallelo con qualche punto di divergenza con la Terra come la conosciamo noi.\nDC Comics.\nNell'originale Multiverso DC, la Terra-Prime fu presentata come la Terra \"vera\", la realt\u00e0 attuale dove vivevano i lettori dei fumetti, dove la DC operava da casa editrice e tutti i loro supereroi erano opere immaginarie. Tuttavia, la Terra-Prime divenne una realt\u00e0 alternativa nella sua prima comparsa in \"Flash\" n. 179 (maggio 1979), quando Flash (Barry Allen) arriv\u00f2 accidentalmente sulla Terra Prime dalla Terra-1. Flash, bloccato, contatt\u00f2 l'editore della DC Julius Schwartz, che lo aiut\u00f2 a costruire il tapis roulant cosmico per ritornare sulla Terra-1. Infine fu affermato che gli scrittori della DC Comics di Terra Prime inconsciamente basavano le loro storie sulle avventure degli eroi di Terra-1 e Terra-2.\nIn \"Flash\" n. 228 (luglio/agosto 1974), il Cary Bates di Terra Prime viaggi\u00f2 sulla Terra-1, dove scopr\u00ec che le storie che scriveva non solo erano basate sugli eventi di Terra-1, ma che poteva addirittura influenzarli. Questo potere divent\u00f2 un problema in \"Justice League of America\" n. 123 (ottobre 1975), quando Bates fu accidentalmente trasportato su Terra-2. Il viaggio interdimensionale tramut\u00f2 Bates in un super criminale, che fu ucciso in fretta dalla Justice Society of America. Fortunatamente, il collega scrittore Elliot S! Maggin, con l'aiuto della Justice League e dello Spettro, riusc\u00ec a rimettere a posto le cose su entrambe le Terre (in \"Justice League of America\" n. 124, 1975).\nUltraa.\nLa storia di Terra Prime venne deviata sensibilmente dalla storia della \"vera\" Terra con l'avvento di due supereroi nativi del luogo. Il primo, Ultraa, fu introdotto in \"Justice League of America\" n. 153. Come Superman, Ultraa fu il solo sopravvissuto di un mondo alieno distrutto, inviato su un razzo verso la Terra da neonato. Dopo il suo primo incontro con la JLA, Ultraa decise che la Terra Prime non era pronta per i supereroi e decise di stabilirsi sulla Terra-1. Post-\"Crisi\", quando non ci fu pi\u00f9 una Terra Prime o un multiverso pi\u00f9 grande, Ultraa fu retroattivamente connesso in un essere proveniente dal pianeta Almerac, casa di Maxima.\nSuperboy-Prime.\nIl secondo eroe fu Superboy-Prime, che comparve per la prima volta in \"DC Comics Presents\" n. 87 (novembre 1985). I poteri di questo Superboy si manifestarono per la prima volta durante il passaggio della Cometa di Halley nel 1985. Dopo la manifestazione dei suoi poteri, Superboy-Prime incontr\u00f2 il Superman di Terra-1. Subito dopo, la Terra Prime fu distrutta in \"Crisi sulle Terre infinite\" n. 10. Superboy-Prime sopravvisse alla distruzione del suo universo, e si un\u00ec al Superman di Terra-2, alla Lois Lane-Kent di Terra-2, e all'Alexander Luthor Jr. di Terra-3 in una \"dimensione paradisiaca\".\nNel n. 6 della miniserie \"Crisi infinita\", un attuale Superboy-Prime criminale convinto da Alexander Luthor Jr che la Terra Prime era il mondo ideale, gli fece desiderare di creare una nuova Terra Prime. Luthor cominci\u00f2 a cercare tra le miriadi di Terre la Terra Prime e, ad un cenno metatestuale dello status originale di Terra Prime come la \"vera\" Terra, sembr\u00f2 subito che guardasse direttamente i lettori, e si protendesse verso di loro per afferrare la nostra realt\u00e0.\nNel 2004, la DC rivisit\u00f2 il concetto di Terra Prime nella miniserie \"Superman: Secret Identity\". Lo scrittore Kurt Busiek afferm\u00f2 nell'introduzione del volume da collezione della serie che l'origine di Superboy-Prime fu l'ispirazione del romanzo grafico.\nLegione dei Supereroi.\nNella serie legata a \"Crisi finale\", \"Legion of Three Worlds\", si fecero vari riferimenti alla Terra Prime, mentre Superboy-Prime era ancora alla ricerca della sua \"Terra Perfetta\". Cominci\u00f2 a rimettere insieme la Legione dei Supercriminali per combattere Superman e la terza versione della Legione dei Super Eroi. Nel corso della battaglia, l'Element Lad della squadra del 2004 cre\u00f2 una kryptonite che inaspettatamente ebbe effetti su Superboy-Prime. La kryptonite della Nuova Terra non ebbe alcun effetto su Superman (Kal-El di Terra-2) e Prime durante \"Crisi infinita\".\nAl termine della miniserie, si rivel\u00f2 che la Terra Prime fu ricostituita e che Superboy-Prime vi ritorn\u00f2. Fu anche rivelato che la terza versione della Legione proveniva dal futuro della Terra Prime.\nI viaggiatori.\nLa Terra Prime, come vista nello show televisivo \"I viaggiatori\", \u00e8 il nome di una Terra alternativa dove i quattro esploratori originali (Quinn Mallory, Wade Welles, Rembrandt Brown, e Maxillian Arturo) cominciarono il proprio viaggio. Questa Terra fu simile alla nostra fino al 1997 o 1998, quando i Kromaggs giunsero sulla Terra Prime e presero l'umanit\u00e0 in ostaggio.\nLa torre nera.\nLa maggior parte delle scene d'azione negli ultimi libri di Stephen King della serie \"La torre nera\" avevano luogo in un \"mondo a chiave di volta\", essenzialmente un concetto di Terra Prime sotto un nome diverso, che annovera anche la comparsa dello stesso King come personaggio.\nThe Chronicles of Amber.\nSebbene il termine \"Terra Prime\" non fu mai utilizzato, \"The Chronicles of Amber\" - popolare serie fantastica di Roger Zelazny - ebbe un concetto simile. Nelle storie di Amber, Amber \u00e8 il solo mondo vero; tutti gli altri, inclusa la nostra Terra, non sono altro che \"ombre\" delle tensioni tra esso e il caos.\nIn altri media.\nNella serie animata DC \"Justice League: Crisis on Two Earths\", lo scopo finale del criminale Owlman era di rilocare un universo che design\u00f2 come Terra Prime, il cosiddetto \"universo originale\" da cui provenivano tutti gli altri universi, e distruggerlo, portando cos\u00ec alla distruzione di tutte le altre realt\u00e0 di seguito.\nLa Terra Prime venne mostrata come una sterile massa di pianeti, con rovine che si ammontavano a perdita d'occhio. Non \u00e8 chiaro cosa caus\u00f2 tale desolazione, sebbene la ragione di Owlman fu che la stessa umanit\u00e0 si autodistrusse."}
{"id": "2831621", "revid": "15756", "url": "https://it.wikipedia.org/wiki?curid=2831621", "title": "Assedio di Port Arthur", "text": "Lassedio di Porth Arthur, (in giapponese \u65c5\u9806\u653b\u56f2\u6226, \"Ryojun K\u014disen\", in russo: \"\u041e\u0431\u043e\u0440\u043e\u043d\u0430 \u041f\u043e\u0440\u0442-\u0410\u0440\u0442\u0443\u0440\u0430\") 1\u00ba agosto 1904-2 gennaio 1905, fu una delle pi\u00f9 lunghe e sanguinose battaglie terrestri della guerra russo-giapponese che si concluse con la conquista della base navale russa di Port Arthur (oggi L\u00fcshunkou) e la cattura o distruzione delle navi della Flotta russa del Pacifico in essa ancorate.\nPort Arthur era generalmente considerato come una delle migliori posizioni fortificate del mondo. La facilit\u00e0 con cui il generale Nogi Maresuke aveva gi\u00e0 conquistato in precedenza la citt\u00e0 nella prima guerra sino-giapponese (1894), sconfiggendo le forze della Cina dei Qing in pochi giorni, nonch\u00e9 un eccesso di fiducia del comando generale giapponese nelle proprie capacit\u00e0 di sopraffare i miglioramenti operati dai russi durante la loro occupazione della zona, portarono a una campagna molto pi\u00f9 lunga, con perdite considerevolmente maggiori durante la guerra russo-giapponese.\nAntefatti.\nNel 1895 in seguito alla prima guerra sino-giapponese il Giappone aveva ottenuto con il trattato di Shimonoseki il possesso di Port Arthur, ma era stato obbligato a rinunciare a esso dal Triplice Intervento di Russia, Francia e Germania. Tre anni pi\u00f9 tardi la Russia costrinse la debole dinastia Qing a concedere Port Arthur in affitto per 25 anni rinnovabili. L'importanza di Port Arthur derivava dalla sua posizione che gli permetteva di controllare le rotte dalla Corea e dal Giappone verso la Cina, con il vantaggio rispetto ad altri porti di essere libero dal ghiaccio tutto l'anno.\nNel 1904 Port Arthur era la base principale della Flotta del Pacifico che avrebbe potuto minacciare gravemente le linee di rifornimento giapponesi, inoltre la sua conquista aveva per il Giappone un grande valore simbolico per poter vendicare l'umiliazione del Triplice Intervento. Un'ulteriore motivazione per la sua conquista era la notizia della preparazione della Seconda Flotta del Pacifico che la Russia si stava preparando a inviare per rinforzare la Flotta del Pacifico riparata a Port Arthur, rendendone quindi imperativa la sua distruzione prima che le due flotte si potessero riunire.\nNonostante il fallimento dei tentativi di ostruzione dell'imboccatura del canale di ingresso a Port Arthur l'ammiraglio Togo diede comunque il via libera al trasporto della 2\u00aa Armata, che inizi\u00f2 lo sbarco il 5 maggio 1904 a Pitzuwo, al comando del generale Oku Yasukata, con l'ordine di occupare Dalian e successivamente Port Arthur. Il 26 maggio la 2\u00aa Armata s'impadron\u00ec della collina di Nanshan, che domina lo stretto istmo che connette la penisola di Liaondong al continente, isolando quindi i difensori di Port Arthur dal resto dell'esercito russo.\nLe operazioni contro Port Arthur passarono quindi alla 3\u00aa Armata, al comando del generale Nogi Maresuke, formata dalla 1\u00aa Divisione, trasferita dalla 2\u00aa Armata e dalla 11\u00aa Divisione., rinforzata a luglio dalla 9\u00aa Divisione.\nTerreno.\nPort Arthur si trova all'estremit\u00e0 meridionale della piccola Penisola del Kuantung, collegata dallo stretto istmo di Nanshan alla penisola di Liaodong. La citt\u00e0 \u00e8 naturalmente protetta da terra da una corona di ripide colline rocciose, mentre di fronte a essa si apre un vasto porto naturale collegato al mare da uno stretto canale. La profondit\u00e0 del canale variava da 6\u00a0m con la bassa marea fino a 8,7\u00a0m con l'alta marea, quindi alcune delle navi pi\u00f9 grosse della Marina Imperiale Russa, come la \"Poltava\" e la \"Pobeda\", potevano uscire dal porto solo con l'alta marea, nonostante alcuni lavori di ampliamento intrapresi dai cinesi prima e dai russi poi.\nIl porto disponeva di un bacino dalla forma di pentagono irregolare in grado di accogliere fino a dieci navi di media grandezza circondato da officine, cantieri e magazzini e di un bacino di carenaggio. Il lato occidentale del porto era costituito da una vasta, ma poco profonda insenatura, che emergeva durante la bassa marea eccetto che per uno stretto canale profondo circa 6 m. La rada interna tra il porto occidentale e quello orientale del porto fungeva da principale ancoraggio per le navi della flotta del Pacifico.\nIl perimetro principale di difesa esterna seguiva una linea di colline disposte a semicerchio intorno al porto da Little Orphan Hill e Big Orphan Hill vicine al fiume Ta-ho a oriente e Namako Yama, Akasaka Yama, la Quota 174, Quota 203 e False Hill a occidente, per una lunghezza complessiva di 19 chilometri. La vallata in cui scorre il fiume Lun-ho divide le alture in due gruppi e attraverso questa passano la strada mandarina, la ferrovia e la canalizzazione dell'acqua potabile, prelevata dal villaggio di Sciuisciing. Il terreno \u00e8 generalmente spoglio e roccioso, gli unici alberi sono nelle vicinanze dei villaggi. Le strade seguono in genere il letto dei torrenti asciutti o le creste dei monti e sono spesso rese inutilizzabili dal mal tempo, con l'eccezione della strada mandarina che fiancheggia la ferrovia.\nLe fortificazioni.\nVerso il mare le fortificazioni si estendevano a occidente del canale per circa 8\u00a0 km di lunghezza lungo la penisola della Tigre, a oriente sulla montagna d'Oro, sul monte della Croce e sulla costa di fronte a queste alture esse consistevano per la maggior parte di batterie (numerate da 1 a 22), costruite per in precedenza dai cinesi e ampliate dai russi. L'installazione a circa 100\u00a0m di altezza o pi\u00f9 della maggior parte delle batterie rendeva inefficace il fuoco di risposta delle navi nemiche e permise durante l'assedio di tenere lontana la flotta giapponese che venne costretta a pattugliare al largo del porto. Alcune batterie erano invece piazzate in basso per coprire la zona morta sotto alle batterie poste a quota pi\u00f9 alta. La maggior parte era armata con cannoni di calibro pari o superiore a 15\u00a0cm\nI cinesi avevano costruito a partire dal 1884 delle opere di difesa campali sulla catena del Dragone e sulla montagna della Tavola, ma queste erano state parzialmente distrutte dai giapponesi prima che consegnassero Port Arthur ai russi. Un primo piano di costruzione che prevedeva una linea fortificata di 74\u00a0km che avrebbe compreso anche le alture del Lupo e altre colline esterne era stato scartato in quanto ritenuto troppo costoso e avrebbe necessitato di una guarnigione di 70\u00a0000 uomini Le fortificazioni costruite sulle posizioni gi\u00e0 scelte dai cinesi sulle colline del Dragone e della Tavola per una lunghezza complessiva di 22\u00a0km.\nLe colline erano pesantemente fortificate, con perimetri multipli di difesa e campi di fuoco sovrapposti, che sfruttavano al meglio le caratteristiche naturali del terreno. Circa un chilometro e mezzo dietro questa linea difensiva c'era l'originale muro cinese in pietra che circondava la citt\u00e0 vecchia di Lushun da sud fino al fiume Lun-ho a nord-ovest. I russi prolungarono il muro a ovest e a sud, circondando gli linee di avvicinamento al porto e alla citt\u00e0 nuova di Port Arthur con forti in cemento, nidi di mitragliatrici e trincee interconnesse. Comunque molte delle ridotte e fortificazioni erano ancora incomplete, dato che molte risorse erano scarse o erano state utilizzate per migliorare le fortificazioni di Dalian, pi\u00f9 a nord, lungo la penisola del Liaodong. Su un totale di 552 cannoni previsti, solo 116 erano stati installati ed eccetto per otto i rimanenti erano tutti puntati verso il mare.\nForze in campo.\nAlla vigilia della guerra Port Arthur disponeva per la difesa del porto di una guarnigione di circa 18\u00a0000 soldati dell'Esercito Imperiale Russo e di altrettanti marinai della Marina Imperiale Russa. Dopo la sconfitta russa a Nanshan il luogotenente generale Anatolij Michajlovi\u010d Stessel' si ritir\u00f2 con i suoi uomini a Port Arthur, assumendone il comando dal parigrado Konstatin Smirnov per diritto di anzianit\u00e0. Complessivamente all'inizio dell'assedio Port Arthur disponeva di una guarnigione di circa 47\u00a0000 uomini, compresi i marinai della flotta. La popolazione civile ammontava a circa 20\u00a0000 persone di cui la maggior parte cinesi.\nLa presenza di due comandanti parigrado, Stessel' e Smirnov, complicava la catena di comando russa, quindi il generale Kuropatkin, comandante supremo delle forze russe nell'Asia Orientale durante la guerra, invi\u00f2 il 3 luglio un messaggio a Stessel' ordinandogli di abbandonare la fortezza a bordo di un cacciatorpediniere, lasciando il comando a Smirnov. Ma Stessel' ignor\u00f2 l'ordine e nella risposta inviata a Kuropatkin si giustific\u00f2 scrivendo: \u00abConsidero la mia presenza qui essenziale per il bene della Madrepatria e delle nostre truppe.\u00bb Poich\u00e9 a Stessel' era appena stata conferita una medaglia dell'Ordine di San Giorgio dallo zar Nicola II Kuropatkin decise di ignorare l'insubordinazione.\nLe battaglie.\nAvvicinamento alle fortificazioni (maggio - luglio 1904).\nL'esercito giapponese pot\u00e9 riprendere l'avanzata dopo la battaglia di Nanshan, solo dopo essere stato rifornito di munizioni il 27 maggio. Una brigata occup\u00f2 Nankualing Jungtion e Talienwan il 27 maggio, mentre Dalian venne occupata il 30 maggio dalla Terza Divisione. I russi si erano ritirati da Dalian abbandonando pressoch\u00e9 intatti ai giapponesi il porto, magazzini e le installazioni, ma le acque del porto erano state minate e occorsero settimane perch\u00e9 l'esercito giapponese potessero utilizzarlo per lo sbarco di rifornimenti.\nI russi stabilirono una prima linea difensiva lunga circa 80\u00a0km da una costa all'altra della penisola, che partiva da Shiaopingtao a oriente fino a Anshishan a occidente, a circa quindici chilometri a sud di Dalian. I punti difensivi principali erano le due cime di Waitoushan e di Prominent Peak (ribattezzato Kenshan dai giapponesi). Il 26 giugno i giapponesi attaccarono impadronendosi con facilit\u00e0 di Waitoushan e con maggiori difficolt\u00e0 di Prominent Peak, dove incontrarono una resistenza pi\u00f9 accanita supportata anche da una sortita della flotta navale russa al largo di Shiaopingtao. I russi tentarono una serie di contrattacchi per la riconquista di Prominent Peak senza riuscire a riconquistarlo.\nLa nuova linea difensiva dei russi venne stabilita sulle Green Hill (o Taiposhan), che offriva ai russi delle posizioni che dominavano ripidi pendii, ma che era molto estesa e poteva essere aggirata sul fianco seguendo la linea ferroviaria. I giapponesi attaccarono il 26 luglio e dopo tre giorni di accaniti combattimenti s'impadronirono delle posizioni difensive, perdendo circa 4\u00a0000 uomini tra morti e feriti, contro 1\u00a0000 russi. Nogi ordin\u00f2 di proseguire immediatamente con l'avanzata e l'esercito russo cedette rapidamente le posizioni sulle alture del Lupo (o Fenghuanshan), arrestandosi di fronte a una resistenza pi\u00f9 accanita sulle Orphan Hill, di fronte alle fortificazioni permanenti di Port Arthur.\nTakushan e Hsuaokushan.\nIl bombardamento di Port Arthur inizi\u00f2 il 7 agosto 1904 con una coppia di cannoni terrestri da 4,7 pollici e prosegu\u00ec a intermittenza fino al 19 agosto, con il supporto della Marina imperiale giapponese.\nI primi due obbiettivi dell'esercito furono due alture semiisolate che si protendevano a nordovest delle linee fortificate russe, Takushan (Big Orphan) e Hsuaokushan (Little Orphan), dalla cui cima era possibile osservare gli ingressi e le uscite delle navi sia da Port Arthur, sia da Dalian. Le due colline non erano pesantemente fortificate ed erano difese da soli tre battaglioni, ma eccetto che verso sud i loro pendii erano ripidi, si supportavano mutuamente e il terreno di fronte a esse fino alle linee giapponesi era privo di ripari. Inoltre i russi avevano allagato il terreno bloccando con una diga il fiume Ta che scorreva di fronte alle colline.\nIl 7 agosto 1904, dopo un bombardamento iniziale dalle 16:30 fino alle 19:30 il generale Nogi lanci\u00f2 la fanteria in un assalto frontale nonostante che la cattiva visibilit\u00e0 dovuta alla pioggia e alle nuvole di fumo, impedisse l'uso dell'artiglieria in supporto ravvicinato. I giapponesi riuscirono ad avanzare solo fino alle prime pendenze delle due colline e molti soldati affogarono nel fiume Ta, prima che i giapponesi riuscissero a distruggere la diga. L'attacco riprese all'alba dell'8 agosto, senza guadagnare terreno, grazie anche al fuoco di una flottiglia russa, guidata dall'incrociatore \"Novik\", fino a che questa non venne obbligata a ritirarsi dagli obici da 3 pollici giapponesi, distaccati dalle colline orientali. Il fuoco dell'artiglieria giapponese torn\u00f2 a concentrarsi sulle difese russe, e gli attacchi della fanteria forz\u00f2 gradualmente i difensori a ritirarsi dalle loro trincee.. Takushan fu catturato alle 20:30 dell'8 agosto, mentre Hsiaokushan il mattino seguente.\nLa conquista di queste due colline cost\u00f2 ai giapponesi 1\u00a0280 morti e feriti. In seguito alle proteste avanzate dall'esercito giapponese alla marina per la facilit\u00e0 con cui i russi avevano ottenuto supporto navale, la Marina invi\u00f2 una batteria di quattro cannoni da 12 libbre, con una gittata sufficiente a impedire ulteriori sortite navali russe.\nIl vicer\u00e9 Alekseev sostenitore di un'azione decisa, piuttosto che del mantenere una flotta in potenza rinchiusa in porto, in attesa dell'arrivo della flotta del Baltico si appell\u00f2 allo zar Nicola II e questi rispose che ne condivideva le opinioni. Messo di fronte a un ordine imperiale e alla minaccia di un'azione legale, l'ammiraglio With\u00f6ft ordin\u00f2 alla flotta di prepararsi per l'uscita in mare per riunirsi alla squadra a Vladivostok. With\u00f6ft salp\u00f2 il 10 agosto alle 08:30 e venne ingaggiato dalla flotta giapponese al comando dell'ammiraglio T\u014dg\u014d Heihachir\u014d nella battaglia del Mar Giallo. Nel corso della battaglia il ponte di comando della \"Cesarevi\u010d\" fu distrutto dal fuoco delle navi giapponesi e l'ammiraglio With\u00f6ft fu tra le vittime. e la flotta russa danneggiata rientr\u00f2 a Port Arthur l'11 agosto.\nL'11 agosto i giapponesi offrirono un cessate il fuoco temporaneo, perch\u00e9 i russi potessero far evacuare tutti i non combattenti in sicurezza, che i russi rifiutarono dopo alcune discussioni il 17 agosto. Comunque in seguito al deterioramento della situazione a Port Arthur, gli osservatori militari stranieri decisero di andarsene per sicurezza gi\u00e0 dal 14 agosto, usando le giunche dei contrabbandieri che forzavano il blocco navale giapponese.\nBattaglia di quota 174.\nNogi pressato dagli ordini di catturare Port Arthur il pi\u00f9 rapidamente possibile, sicuro della superiorit\u00e0 delle sue truppe e convinto di poter ripetere il suo precedente successo del 1894 nella guerra sino cinese decise di tentare un assalto frontale nonostante i prevedibili alti costi di vite umane. La Nona e Undicesima Divisione furono incaricate dell'assalto della linea di difesa nordorientale, mentre la Prima Divisione fu incaricata di una manovra di attacco diversivo contro Quota 174, come preliminare per l'assalto a Quota 203, per proteggere il fianco destro dell'attacco principale e tentare di distrarre le forze russe dal vero obbiettivo dell'attacco, Nido d'Aquila (forte Wantai) dal quale un burrone conduceva direttamente alla citt\u00e0. La decisione di Nogi di attaccare frontalmente furono confermate da una ricognizione aerea effettuata con una mongolfiera lanciata dalle alture del Lupo.\nLa Prima Divisione inizi\u00f2 l'assalto diversivo all'alba del 13 agosto. La spinta principale fu diretta inizialmente diretta contro Quota 180, con attacchi di fiancheggiamento e diversione lungo la linea da Fort Sung-shu fino alla batteria Chi-Kuan. Una volta forzati fuori i difensori russi grazie principalmente al fuoco di artiglieria, l'attacco giapponese si concentr\u00f2 su Quota 174. Come nella battaglia di Nanshan, Tret'jakov era al comando dei difensori e rifiut\u00f2 tenacemente di ritirarsi, mantenendo inizialmente il controllo di Quota 174, nonostante le perdite crescenti e la perdita della prima linea difensiva, ma anche in questo caso le richieste di rinforzi non furono accolte e il 20 agosto con pi\u00f9 di met\u00e0 dei suoi uomini uccisi o feriti e con il suo comando che si disintegrava, man mano che piccoli gruppi arretravano nella confusione, Tret'jakov non ebbe scelta che ritirarsi e lasciando Quota 174 in mano giapponesi. Solo quest'assalto era costato circa 1\u00a0700 morti e feriti ai giapponesi e oltre 1\u00a0000 ai russi.\nL'assalto principale inizi\u00f2 nella notte tra il 19 e il 20 agosto, dopo un bombardamento di artiglieria contro le difese orientali da Forte Shung-shu fino alla batteria di Chikuan la Nona e Undicesima divisione iniziarono l'assalto contro Forte Wantai, nonostante una pioggia torrenziale. I difensori russi illuminarono la notte con proiettori e proiettili illuminanti al magnesio, dirigendo il fuoco delle loro mitragliatrici e usarono anche mezzi improvvisati per rompere l'impeto dell'assalto giapponese. La mattina del 21 agosto truppe della Nona Divisione riuscirono a conquistare la postazione della mitragliatrice che difendeva il forte di East Panlung, e la situazione rimase in stallo per tutto il pomeriggio, i russi non riuscivano a far sloggiare i giapponesi dalla posizione conquistata mentre questi venivano falcidiati dal fuoco incrociato degli altri forti ogni volta che tentavano di assaltare il forte vero e proprio. Nel tardo pomeriggio, un comandante giapponese not\u00f2 che tutta l'attenzione di West Panlung era concentrata sul forte fratello e guid\u00f2 un assalto che prese di sorpresa i russi e per le 18:00 i russi erano stati respinti da West Panlung, anche se i giapponesi non potevano a loro volta occuparlo per l'intensit\u00e0 del fuoco proveniente dal muro cinese. Con West Panlung non pi\u00f9 una minaccia due battaglioni del Settimo Reggimento presero d'assalto East Panlung conquistandolo, nonostante le alte perdite.\nLa mattina del 24 agosto i giapponesi tentarono l'assalto a Forte Wantai usando come punto di partenza i due forti conquistati di East e Weast Panlung, ma, a causa della cattiva coordinazione dell'attacco affidato a una brigata della Nona Divisione e a una dell'Undicesima Divisione, questo fall\u00ec con pesanti perdite e alla fine del 24 agosto Nogi richiam\u00f2 l'attacco. Complessivamente l'esercito giapponese aveva perso circa 18\u00a0000 uomini tra morti e feriti, conquistando solo tre obbiettivi di dubbio valore, dato che erano esposti al fuoco dei rimanenti forti russi. I russi tentarono nella notte tra il 27 e il 28 agosto di riconquistare, fallendo, West Panlung.\nCon tutte le altre posizioni fermamente sotto il controllo russo Nogi decise infine di abbandonare l'assalto frontale a favore di un assedio prolungato. Il 25 agosto 1904, il giorno dopo il fallimento dell'ultimo assalto di Nogi, il maresciallo \u014cyama Iwao, desideroso di mantenere l'iniziativa contro l'esercito russo e ormai certo che sarebbe stato inutile attendere le armate al comando di Nogi, bloccate nell'assedio di Port Arthur, ingaggi\u00f2 le forze al comando del generale Aleksej Kuropatkin nella battaglia di Liaoyang.\nL'assedio.\nAvendo fallito nel tentativo di penetrare le fortificazioni di Port Arthur con un assalto diretto, Nogi ordin\u00f2 ai genieri di costruire trincee e tunnel sotto ai forti russi per piazzare delle mine e distruggerne i muri. A questo punto Nogi aveva ricevuto ulteriori artiglierie e 16\u00a0000 nuove truppe dal Giappone, per compensare parzialmente le perdite sostenute nei primi assalti. Comunque lo sviluppo principale fu l'arrivo della prima batteria di enormi obici da 280\u00a0mm da assedio, che rimpiazzarono quelli persi nell'affondamento della \"Hitachi-Maru\". I massicci obici da 280mm potevano scagliare un proiettile da 227\u00a0kg fino a 7\u00a0km, dando a Nogi la potenza di fuoco necessaria a fare un serio tentativo contro le fortificazioni russe. Gli enormi proiettili degli obici furono soprannominati \"treni ruggenti\" dalle truppe russe (per il suono che facevano poco prima dell'impatto) e durante l'assedio ne furono sparati complessivamente circa 36\u00a0000. Gli obici erano stati originariamente installati nelle batterie costiere nei forti che sorvegliavano le baie di Tokyo e Osaka ed erano stati costruiti in funzione anti-nave.\nMentre i giapponesi si misero al lavoro per scavare tunnel, il generale Stessel' trascorse la maggior parte del tempo inviando lettere di protesta allo zar riguardanti la mancanza di cooperazione degli ufficiali della marina. A causa della mancanza di cibi freschi la guarnigione di Port Arthur stava iniziando a sperimentare serie epidemie di scorbuto e dissenteria.\nNogi spost\u00f2 la sua attenzione verso Temple Redoubt e forte Kuropatkin nel settore orientale e a Quota 203 e a Namako Yama in quello occidentale. Stranamente fino a questo punto n\u00e9 Nogi, n\u00e9 Stessel' avevano realizzato l'importanza strategica di Quota 203: dalla sua sommit\u00e0 c'era la vista del porto non era ostruita e avrebbe permesso ai giapponesi (una volta conquistata) di dirigere il fuoco delle artiglierie contro la flotta riparata nel porto. Questo fatto fu portato all'attenzione di Nogi, il 18 settembre durante l'ispezione del generale Kodama Gentar\u014d, che intu\u00ec immediatamente che quella collina era la chiave della difesa russa.\nPer met\u00e0 settembre i giapponesi avevano scavato dai sei ai sette chilometri di trincee di fronte alle difese russe ed erano pronti a un nuovo attacco. Il piano di Nogi prevedeva una finta contro le difese orientali, mirando invece a conquistare Forte Kuropatkin e a lanciare attacchi sostanziosi contro Akasaka Yama e Quota 203.. Forte Kuropatkin, dove le trincee giapponesi erano giunte fino a 70 metri di distanza venne attaccato da forze della Nona Divisione il 19 settembre, che riuscirono a catturarlo perdendo circa 500 uomini, e impossessandosi quindi delle riserve d'acqua potabile russe. Da Forte Kuropatkin iniziarono nuovi scavi in direzione di Forte Ehrlung.\nLa Prima Divisione attacc\u00f2 Akasaka Yama il 19 settembre, anticipata da un intenso fuoco di artiglieria, a cui parteciparono anche cannoniere dalla baia di Louisa. Il 20 settembre i difensori russi sorpresi da un attacco simultaneo di due reggimenti giapponesi credettero di essere circondati e si ritirarono. I tentativi russi di riformare i soldati e riconquistare Akasaka Yama fallirono. Il 20 settembre i giapponesi conquistarono anche Temple Redoubt.\nIl 20 settembre fu lanciato un attacco a tre punte contro Quota 203, ma i russi arrestarono le dense colonne di attaccanti con il fuoco delle mitragliatrici e dei cannoni. L'attacco fall\u00ec e giapponesi vennero respinti, lasciando il terreno coperto di morti e feriti. La battaglia per Quota 203 continu\u00f2 per diversi giorni, i giapponesi la conquistarono pi\u00f9 volte solo per essere poi respinti dai contrattacchi russi. Quando Nogi decise di abbandonare il tentativo aveva perso oltre 3\u00a0500 uomini. I russi usarono il momento di riposo per rinforzare ulteriormente le difese di Quota 203, mentre Nogi inizi\u00f2 un prolungato bombardamento d'artiglieria della citt\u00e0 e delle parti del porto entro la gittata dei suoi cannoni.\nIl 29 ottobre Nogi tent\u00f2 nuovamente un assalto frontale contro Quota 203, che in caso di successo intendeva offrire come regalo per il compleanno dell'imperatore Meiji. Comunque a parte conquistare alcune fortificazioni minori l'attacco fall\u00ec dopo sei giorni di combattimento, con la perdita di 124 ufficiali e 3\u00a0611 soldati giapponesi.\nL'inizio dell'inverno fece poco per rallentare l'intensit\u00e0 della battaglia. Nogi ricevette ulteriori rinforzi dal Giappone, inclusi altri 18 obici da 280mm, che furono trasportati manualmente dalla ferrovia da squadre di 800 soldati, lungo un binario a scartamento ridotto lungo 13\u00a0km che era stato esplicitamente preparato per quello scopo. Questi furono aggiunti agli altri 450 cannoni gi\u00e0 piazzati. Un'innovazione della campagna fu la centralizzazione del controllo del fuoco giapponese, con le batterie di artiglieria connesse al quartier generale da miglia di linee telefoniche.\nBen consapevoli che la Flotta Russa del Baltico era in viaggio, il quartier generale giapponese comprendeva pienamente la necessit\u00e0 di distruggere le navi russe ancorate nel porto. Divenne perci\u00f2 essenziale che Quota 203 venisse catturata senza ulteriori ritardi e cominci\u00f2 a montare la pressione politica per rimpiazzare Nogi.\nLa battaglia per Quota 203.\nI difensori russi trincerati sulla sommit\u00e0 di Quota 203 erano al comando del colonnello Tret'jakov, organizzati in cinque compagnie di fanteria con nidi di mitragliatrici, una compagnia del genio, alcuni marinai e una batteria di artiglieria. Le difese della collina stessa, sebbene danneggiate dagli attacchi precedenti erano ancora intatte. Oltre alla difesa naturale della sua posizione elevata con fianchi ripidi, era protetta da una massiccia ridotta e due forti e completamente circondata da reticolati di filo spinato elettrificato. Era anche collegata ai forti vicini di False Hill e Akasaka Yama da trincee. Il nome \"Quota 203\" \u00e8 in realt\u00e0 impreciso, dato che la collina consiste di due picchi (uno di 203\u00a0m e l'altro di 210\u00a0m, distanti 140\u00a0m), connessi da una stretta cresta. Il comando fortificato russo in cemento rinforzato era situato sulla cima alta 203\u00a0m.\nDopo due costosi fallimenti nel tentativo di conquistare Quota 203 in ottobre, Nogi venne salvato dalla corte marziale solo dall'intervento personale senza precedenti dell'imperatore Meiji. Comunque il maresciallo di campo \u014cyama Iwao provava intollerabile l'indisponibilit\u00e0 della 3\u00aa Armata e invi\u00f2 il generale Kodama Gentar\u014d a fare pressione su Nogi per prendere un'azione drastica o rilevarlo dal comando. Nogi pertanto non ebbe altre alternative che un ulteriore attacco contro Quota 203, senza curarsi del suo costo.\nDopo settimane di scavi i genieri giapponesi erano giunti sotto le difese principali del perimetro e il 26 novembre 1904 Nogi ordin\u00f2 alle sue forze di riprendere l'attacco. Gli assalti frontali contro forte Erhlung e Sung-shu vennero nuovamente respinti dai difensori russi. Le perdite ufficiali giapponesi ammontarono a 4\u00a0000 uomini, ma non ufficialmente furono forse anche il doppio. Il generale russo Kondratenko prese la precauzione di appostare tiratori scelti per sparare sulle sue truppe di prima linea che avessero tentato di abbandonare la posizione assegnata.\nAlle 8:30 del 28 novembre, con un massiccio supporto di artiglieria, le truppe giapponesi tentarono nuovamente un assalto sui pendii di Akasaka Yama e Quota 203. Oltre 1\u00a0000 proiettili dagli obici da 280 mm furono sparati un singolo giorno a supporto dell'attacco. I giapponesi giunsero fino alla linea di reticolati di filo spinato all'alba e mantennero la posizione per tutto il giorno seguente, mentre l'artiglieria teneva i difensori occupati con un continuo bombardamento. Nonostante ci\u00f2 le forze giapponesi subirono gravi perdite e i difensori russi erano ben posizionati per usare bombe a mano e mitragliatrici contro le dense masse di soldati giapponesi.\nLa battaglia continu\u00f2 nei giorni seguenti con pesanti combattimenti corpo a corpo. Infine alle 10:30 del 5 dicembre, dopo un altro massiccio bombardamento di artiglieria i giapponesi riuscirono a sopraffare Quota 203, catturando solo una manciata di difensori ancora vivi alla sommit\u00e0. I russi lanciarono due contrattacchi per riprendere la collina, entrambi i quali fallirono e per le 17:00 Quota 203 era sotto un sicuro controllo giapponese.\nI giapponesi persero 8\u00a0000 uomini tra morti e feriti solo nell'assalto a questa posizione. I russi che non ebbero mai pi\u00f9 di 1\u00a0500 uomini contemporaneamente sulla cima, persero per difenderla oltre 3\u00a0000 soldati tra morti e feriti.\nDistruzione della Flotta Russa del Pacifico.\nDalla cima di Quota 203 gli osservatori giapponesi avevano la piena visuale del porto e potevano ora dirigere con chiarezza il fuoco degli obici da 280\u00a0mm contro la Flotta Russa del Pacifico.\nIl 5 dicembre 1904 la corazzata \"Poltava\" venne distrutta, seguita dalla corazzata \"Retvizan\" il 7 dicembre, le corazzate \"Pobeda\" e \"Peresvet\" e dagli incrociatori \"Pallada\" e \"Bayan\" il 9 dicembre 1904. La corazzata \"Sevastopol\", sebbene colpita cinque volte dai proiettili da 280\u00a0mm riusc\u00ec a spostarsi fuori tiro. Punto dal fatto che la Flotta Russa del Pacifico fosse stata affondata dall'esercito e non dalla Marina imperiale, e con un ordine diretto da Tokyo che non doveva permettere alla \"Sevastopol\" di scappare, l'ammiraglio Togo invi\u00f2 una serie di attacchi di cacciatorpediniere, per un totale di sei separati attacchi contro la corazzata russa superstite. Dopo tre settimane la \"Sevastol\" era ancora a galla dopo essere sopravvissuta a 124 siluri ed essere riuscita ad affondare due cacciatorpediniere giapponesi e a danneggiare sei altri vascelli. Il 12 dicembre 1905 i giapponesi persero l'incrociatore \"Takasago\" a causa di una mina fuori dal porto.\nLa notte del 2 gennaio 1905 dopo la resa di Port Arthur, il capitano Nikolai Essen della \"Sevastopol\" fece autoaffondare la nave in acque profonde 55\u00a0m, aprendo le valvole di presa dell'acqua solo su un lato, cos\u00ec che la nave affondasse piegata su un lato e non potesse essere recuperata dai giapponesi.\nLa resa.\nIn seguito alla perdita della Flotta del Pacifico, la motivazione per difendere Port Arthur venne messa in dubbio da Stessel' e Foch in un concilio dell'8 dicembre 1904, ma l'idea di arrendersi venne rifiutata da altri ufficiali anziani. La trincea giapponese e la guerra di scavo continu\u00f2. Con la morte del generale Kondratenko il 15 dicembre 1904 a Fort Chikuan, Stessel' nomin\u00f2 al suo posto l'incompetente Foch. Il 18 dicembre 1904, i giapponesi fecero esplodere una bomba da 1\u00a0800\u00a0kg sotto Fort Chikuan, che cadde quella notte. il 28 dicembre furono fatte detonare delle mine anche sotto Fort Erhlung distruggendo anch'esso.\nIl 31 dicembre 1904 una serie di mine vennero fatte esplodere sotto Fort Sungshu, ultimo superstite delle principali fortezze russe, che si arrese lo stesso giorno. Il 1\u00ba gennaio 1905 anche Wantai venne catturata dai giapponesi. Lo stesso giorno Stessel' e Foch inviarono un messaggio al generale Nogi offrendo la resa. Nessuno degli altri ufficiali anziani russi era stato consultato e diversi tra questi, tra cui Smirnov e Tret'jakov ne furono oltraggiati. La resa venne accettata e firmata il 5 gennaio 1905 nei sobborghi settentrionali di Shuishiying.\nLa guarnigione russa venne presa prigioniera e venne concesso ai civili di allontanarsi. Agli ufficiali russi venne offerta la possibilit\u00e0 di essere internati nei campi di prigionia con i loro uomini o di essere lasciati liberi se avessero giurato di non prendere ulteriore parte alla guerra.\nStessel', Foth e Smirnov vennero processati da una corte marziale al loro ritorno a San Pietroburgo.\nNogi, dopo aver lasciato una guarnigione a Port Arthur, condusse il grosso dei superstiti della sua armata di uomini a unirsi al maresciallo Oyama alla battaglia di Mukden.\nPerdite.\nLe forze di terra russe nel corso dell'assedio subirono 31\u00a0306 perdite, di cui almeno 6\u00a0000 morti. Alla fine dell'assedio i giapponesi catturarono 878 ufficiali dell'esercito e 23\u00a0941 soldati e 8\u00a0956 marinai, circa 15\u00a0000 prigionieri erano feriti o malati. I giapponesi catturarono anche 546 cannoni e 82\u00a0000 proiettili di artiglieria. Inoltre i russi persero l'intera Flotta del Pacifico che venne affondata o catturata.\nLe perdite ufficiali dell'esercito giapponese furono successivamente indicate come 57\u00a0780 tra uccisi, feriti e scomparsi in azione di cui 14\u00a0000 morti, oltre a 33\u00a0769 ammalati durante l'assedio (di cui 21\u00a0023 di beriberi). La Marina Imperiale Giapponese perse 16 navi nel corso dell'assedio, incluse due navi da battaglia e quattro incrociatori. All'epoca furono riportate stime anche molto pi\u00f9 alte per le perdite giapponesi, come per esempio 94\u00a0000 tra uccisi, feriti e scomparsi in azione, ma questi dati furono riportati prima che fossero pubblici i dati ufficiali giapponesi.\nConseguenze.\nLa cattura di Port Arthur e le successive vittorie giapponesi a Mukden e a Tsushima contribuirono a spingere il presidente degli statunitense Theodore Roosevelt ad arbitrare un accordo di pace che risult\u00f2 nel trattato di Portsmouth, terminando la guerra russo-giapponese. La perdita della guerra del 1905 condusse inoltre a una destabilizzazione interna nella Russia Imperiale (vedi Rivoluzione russa del 1905) inclusa la Domenica di sangue e condussero al manifesto di ottobre e alla fondazione della Duma.\nNella cultura di massa.\nFilmografia.\nLa battaglia per Port Arthur compare nell'episosio \"Prelude to the War\" della serie televisiva \"Reilly, l'asso delle spie\" (1983).\nWargame.\nL'assedio di Port Arthur figura nei seguenti \"wargame\":"}
{"id": "2831623", "revid": "204012", "url": "https://it.wikipedia.org/wiki?curid=2831623", "title": "Johnson Space Center facility", "text": ""}
{"id": "2831627", "revid": "287204", "url": "https://it.wikipedia.org/wiki?curid=2831627", "title": "Rodrigo Guirao D\u00ecaz", "text": ""}
{"id": "2831634", "revid": "287204", "url": "https://it.wikipedia.org/wiki?curid=2831634", "title": "Gusborn", "text": "Gusborn \u00e8 un comune di 1.309 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di Elbtalaue."}
{"id": "2831635", "revid": "767487", "url": "https://it.wikipedia.org/wiki?curid=2831635", "title": "Il segreto di Joe Gould (film)", "text": "Il segreto di Joe Gould \u00e8 un film del 2000 diretto da Stanley Tucci e scritto da Howard A. Rodman, tratto dall'omonimo libro di Joseph Mitchell."}
{"id": "2831636", "revid": "599013", "url": "https://it.wikipedia.org/wiki?curid=2831636", "title": "Il segreto di Joe Gould", "text": ""}
{"id": "2831637", "revid": "287204", "url": "https://it.wikipedia.org/wiki?curid=2831637", "title": "Jameln", "text": "Jameln \u00e8 un comune di 1.090 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di Elbtalaue."}
{"id": "2831638", "revid": "30411903", "url": "https://it.wikipedia.org/wiki?curid=2831638", "title": "Copulazione", "text": ""}
{"id": "2831639", "revid": "287204", "url": "https://it.wikipedia.org/wiki?curid=2831639", "title": "Karwitz", "text": "Karwitz \u00e8 un comune di 817 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di Elbtalaue."}
{"id": "2831640", "revid": "767487", "url": "https://it.wikipedia.org/wiki?curid=2831640", "title": "Fahrenheit (gruppo musicale thailandese)", "text": "Fahrenheit \u00e8 un gruppo Rock thailandese formatosi nel 2002, e composto dalla frontwoman Piraporn Pranpanas e da ex-membri di altri famosi gruppi. Il chitarrista Pichet Kruawan faceva parte dei Y Not 7, mentre il batterista Kittisak e il bassista nonch\u00e9 fondatore Apirath Sukkhajitr dei Loso.\nApirath ha lasciato la band per ritornare con i Loso, mentre Arkom Nuchanin, ex componente dei Taxi si \u00e8 unito al gruppo nel marzo 2006.\nNonostante la mancanza di nuovi album in quel periodo, il nuovo formazione della band pot\u00e9 essere visto ai concerti. \nI Fahrenheit hanno anche fatto da sostenitori agli Asanee-Wasan in occasione dei loro concerti per il loro nuovo album \"Dek Liang Kae\" (\u0e40\u0e14\u0e47\u0e01\u0e40\u0e25\u0e35\u0e49\u0e22\u0e07\u0e41\u0e01\u0e30).\nTra le canzoni della band, si possono citare \"Yah hak lang\" (\"\u0e2d\u0e22\u0e48\u0e32\u0e2b\u0e31\u0e01\u0e2b\u0e25\u0e31\u0e07\", Non tradirmi), \"Naam dtaa keu kam dtop\" (\"\u0e19\u0e49\u0e33\u0e15\u0e32\u0e04\u0e37\u0e2d\u0e04\u0e33\u0e15\u0e2d\u0e1a\", Le mie lacrime sono la mia risposta), \"Ngiap tam-mai\" (\"\u0e40\u0e07\u0e35\u0e22\u0e1a\u0e17\u0e33\u0e44\u0e21\", Perch\u00e9 cos\u00ec tranquillo) e \"Pid mai\" (\"\u0e1c\u0e34\u0e14\u0e44\u0e2b\u0e21\", \u00c8 sbagliato?)."}
{"id": "2831641", "revid": "287204", "url": "https://it.wikipedia.org/wiki?curid=2831641", "title": "Langendorf (Germania)", "text": "Langendorf \u00e8 un comune di 721 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di Elbtalaue."}
{"id": "2831644", "revid": "287204", "url": "https://it.wikipedia.org/wiki?curid=2831644", "title": "Neu Darchau", "text": "Neu Darchau \u00e8 un comune di 1.481 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di Elbtalaue."}
{"id": "2831646", "revid": "287204", "url": "https://it.wikipedia.org/wiki?curid=2831646", "title": "Zernien", "text": "Zernien \u00e8 un comune di 1.633 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di Elbtalaue."}
{"id": "2831648", "revid": "287204", "url": "https://it.wikipedia.org/wiki?curid=2831648", "title": "Gorleben", "text": "Gorleben \u00e8 un comune di 644 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di Gartow."}
{"id": "2831650", "revid": "110157", "url": "https://it.wikipedia.org/wiki?curid=2831650", "title": "H\u00f6hbeck", "text": "H\u00f6hbeck \u00e8 un comune di 689 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di Gartow."}
{"id": "2831653", "revid": "110157", "url": "https://it.wikipedia.org/wiki?curid=2831653", "title": "Il segreto di Joe Gould (romanzo)", "text": "Il segreto di Joe Gould (nella lingua originale \"Joe Gould's secret\") \u00e8 un romanzo biografico del giornalista Joseph Mitchell.\nNel 2000 il romanzo \u00e8 stato adattato per il grande schermo dal regista e attore Stanley Tucci, che interpreta Joseph Mitchell. \"Il segreto di Joe Gould\" racconta la storia di Joe Gould, un eccentrico personaggio che sostenne di aver scritto il libro pi\u00f9 lungo della storia, \"La Storia Orale del Mondo Contemporaneo\"."}
{"id": "2831654", "revid": "287204", "url": "https://it.wikipedia.org/wiki?curid=2831654", "title": "Prezelle", "text": "Prezelle \u00e8 un comune di 501 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di Gartow."}
{"id": "2831655", "revid": "287204", "url": "https://it.wikipedia.org/wiki?curid=2831655", "title": "Locomotiva kkStB Gruppo U", "text": "Le locomotive Gruppo U erano locotender a vapore a scartamento ridotto bosniaco delle k.k. \u00d6sterreichischen Staatsbahnen. Un quantitativo di esse venne ceduto in conto danni di guerra alle varie ferrovie delle localit\u00e0 i cui confini non ricadevano pi\u00f9 nell'ambito del territorio dell'Austria dopo il termine della prima guerra mondiale.\nStoria.\nLe locomotive derivano da un progetto Krauss-Maffei di locomotiva per linee a scartamento ridotto e vennero realizzate in diverse serie con varianti, e da diversi opifici, dalla fine degli anni ottanta del XIX secolo all'inizio degli anni venti del XX secolo.\nNel 1902 quando venne aperto al traffico il primo tratto da Trieste a Buie della Ferrovia Parenzana la trazione a vapore venne assicurata dalle piccole locomotive a vapore saturo tipo U dell'amministrazione di stato austriaca. Le \"U\" erano piccole locotender a 3 assi accoppiati e 1 asse posteriore portante. Ne vennero prodotte centinaia di unit\u00e0 e si diffusero in tutte le linee secondarie costruite a scartamento bosniaco 760 mm dall'impero austroungarico nei suoi territori.\nLe \"U\" in Cecoslovacchia.\nLe 3 locomotive U 37.007 - 009 in Cecoslovacchia dal 1924 per la Ferrovia scartamento ridotto Ru\u017eomberok\u2013Korytnica nell'attuale territorio della Slovacchia.\nLe \"U\" in Polonia.\n3 locomotive U costruite nel 1897 per la linea \u0141upk\u00f3w-Cisna dalle kkStB dal 1918 passarono alle PKP.\nLe \"U\" della Parenzana, in Istria.\nPer la \"Lokalbahn Triest\u2013Parenzo\" le kkStB acquistarono, nel 1902, 4 locomotive U e, dal 1908, ulteriori 10 ma, dopo il 1918, ne consegnarono solo 11 unit\u00e0, (8 unit\u00e0 secondo altre fonti), alle Ferrovie dello Stato italiane.\nLe \"U\" nella ex Jugoslavia.\nUn numero consistente di locomotive venne assegnato alle linee balcaniche delle quali molte erano proprio a scartamento 760."}
{"id": "2831656", "revid": "33751", "url": "https://it.wikipedia.org/wiki?curid=2831656", "title": "Khouma El Babacar", "text": "Caratteristiche tecniche.\nBabacar \u00e8 una prima punta che pu\u00f2 fungere anche da attaccante esterno e da seconda punta. Destro naturale, dotato di un tiro potente e forte fisicamente, per stile di gioco e caratteristiche fisiche \u00e8 stato paragonato a Didier Drogba, George Weah e Mario Balotelli.\nNel 2010 \u00e8 stato inserito nella lista dei migliori calciatori nati dopo il 1989 stilata dalla rivista spagnola \"Don Bal\u00f3n\".\nCarriera.\nClub.\nGiovanili.\nBabacar comincia la propria carriera nelle giovanili del Rail, nella sua citt\u00e0 natale, Thi\u00e8s. Nell'estate del 2007 si allena con la selezione giovanile del Pescara. Qualche mese dopo viene acquistato dalla .\nNel Campionato Allievi Nazionali 2008-2009 vince il titolo con la squadra gigliata, battendo in finale l'. Dall'anno successivo, in cui firma il suo primo contratto da professionista, fa parte stabilmente dalla squadra Primavera.\nFiorentina.\nNella stagione 2009-2010 Babacar viene aggregato alla prima squadra della Fiorentina dall'allenatore Cesare Prandelli. Esordisce tra i professionisti il 14 gennaio 2010, a 16 anni, giocando da titolare e realizzando il suo primo gol in maglia viola, nella partita di Coppa Italia Fiorentina-Chievo Verona (3-2), diventando cos\u00ec il pi\u00f9 giovane giocatore della Fiorentina ad aver segnato un gol tra i professionisti. Il 27 febbraio esordisce in Serie A entrando in campo nel secondo tempo di Lazio-Fiorentina (1-1) allo stadio Olimpico. Il 20 marzo, a 17 anni, realizza il suo primo gol in Serie A in Fiorentina-Genoa (3-0), diventando il sesto marcatore pi\u00f9 giovane di sempre della massima serie e il pi\u00f9 giovane marcatore straniero in assoluto in Serie A. Per realizzare questo gol Babacar ha impiegato 20 minuti complessivi.\nIl 13 luglio 2010 rinnova il contratto con i viola fino al 30 giugno 2015. Nella stagione 2010-2011, sotto la gestione del nuovo allenatore Sini\u0161a Mihajlovi\u0107, entra a far parte stabilmente della prima squadra, di cui veste la maglia numero 9. Il 26 ottobre realizza il suo primo gol stagionale, nel derby di Coppa Italia contro l'Empoli (1-0); nel turno successivo della stessa competizione, il 30 novembre, va nuovamente a segno, realizzando il primo gol nella vittoria della Fiorentina sulla Reggina per 3-0. Nel 2010-2011 ottiene 18 presenze in campionato, senza tuttavia realizzare alcuna rete.\nIl 3 settembre 2011 torna con la formazione Primavera per giocare la Supercoppa contro la Roma, vincendo per 2-3 e segnando un gol.\nI prestiti al Racing Santander, Padova e Modena.\nIl 31 gennaio 2012 viene ufficializzato il suo trasferimento in prestito oneroso per 350 000 euro al Racing Santander. Finito il prestito con otto presenze e zero reti nella Primera Divisi\u00f3n, torna alla Fiorentina.\nL'11 luglio 2012 i gigliati lo girano in prestito al Padova, in Serie B. Segna la sua prima rete in maglia biancoscudata il 12 agosto, nella partita di Coppa Italia contro il Pisa, su calcio di rigore. Dopo un promettente avvio di campionato, alla quarta giornata s'infortuna all'adduttore ed \u00e8 costretto a restare fuori alcuni mesi. Il 26 febbraio 2013 segna il suo primo gol in Serie B nella vittoria per 1-0 contro la Juve Stabia.\nIl 9 agosto 2013 passa in prestito, con diritto di riscatto della met\u00e0 del cartellino, al , sempre tra i cadetti. Realizza il suo primo gol con gli emiliani alla seconda giornata di campionato, contro il . Si ripete alla quinta giornata siglando una doppietta contro il . Contribuisce, con 20 gol in 37 gare, alla qualificazione ai play-off dei modenesi, che non saranno promossi. Il 17 giugno 2014 il Modena esercita il diritto di riscatto della compropriet\u00e0 del giocatore.\nRitorno alla Fiorentina.\nIl 20 giugno la Fiorentina esercita il diritto di contro-riscatto acquisendo la totalit\u00e0 del cartellino del giocatore.\nNel 2014-2015 segna il suo primo gol stagionale il 28 settembre 2014, nella sfida di Serie A pareggiata per 1-1 sul campo del Torino. Il 5 ottobre segna con un pregevole tiro dai 30 metri contro l' il primo dei tre gol dei gigliati, vittoriosi per 3-0 in casa. Il 29 ottobre, nella gara interna vinta contro l'Udinese, mette a segno la sua prima doppietta in Serie A. Durante la sfida persa contro l'Hellas Verona del 20 aprile 2015 si procura una lesione di secondo grado del legamento collaterale mediale destro; la prognosi \u00e8 di 6 settimane. Chiude cos\u00ec anticipatamente la stagione con 28 presenze e 9 gol in totale.\nIl 1\u00ba luglio 2015 rinnova il contratto coi viola fino al 30 giugno 2019.\nInizia la stagione 2015-2016 siglando subito due reti decisive alle prime due presenze in campionato, rispettivamente contro e . Realizza poi di rimpallo, il 14 febbraio 2016, nei minuti finali di gara, il gol che consente alla Fiorentina di battere per 2-1 l'Inter. Chiude la stagione con cinque reti in campionato e due in Europa League.\nEsordisce nella stagione 2016-2017 alla quinta giornata di campionato, nel pareggio con l'Udinese, segnando un gol di tacco e procurandosi un calcio di rigore.\nSassuolo.\nIl 31 gennaio 2018, l'ultimo giorno della sessione invernale del mercato, dopo 4 gol in 16 partite di Serie A 2017-2018 nel primo scorcio di stagione con la Fiorentina, si trasferisce al Sassuolo in prestito con obbligo di riscatto fissato a 9 milioni di euro pi\u00f9 bonus. Con i neroverdi sono 9 i suoi gol in 48 presenze in un campionato e mezzo.\nI prestiti a Lecce e Alanyaspor.\nIl 2 settembre 2019, ultimo giorno della sessione estiva del calciomercato, viene prelevato dal in prestito con diritto di riscatto. Realizza il primo gol con i salentini all'ottava giornata di Serie A, il 20 ottobre 2019, a San Siro contro il (2-2), ribadendo in rete una respinta del portiere avversario Gianluigi Donnarumma, che aveva parato un calcio di rigore al senegalese. Segna solo 3 reti in 25 presenze in una stagione terminata con la retrocessione dei salentini in cadetteria.\nRientrato al Sassuolo, il 3 settembre 2020 si trasferisce a titolo temporaneo per diciotto mesi, con diritto di riscatto, all'. Segna il suo primo gol con il club turco il 19 ottobre, in casa del alla quinta di campionato, firmando su calcio di punizione una delle reti che consentono agli arancioverdi di vincere per 2-1. Il 10 gennaio 2022 non viene esercitato il diritto di riscatto da parte del club turco e pertanto l'attaccante senegalese rientra, dopo aver siglato 11 gol in 41 presenze in S\u00fcper Lig, anticipatamente al Sassuolo per fine prestito.\nCopenaghen.\nIl 21 gennaio 2022 viene ceduto in prestito con obbligo di riscatto al , con cui firma un contratto valido fino al 30 giugno 2025. Va in gol al debutto, il 20 febbraio, nella vittoria casalinga per 2-0 contro l'. \nNazionale.\nNel novembre 2010 entra nel giro della nazionale Under-20 del Senegal.\nIl 23 marzo 2015 \u00e8 convocato per la prima volta dalla nazionale maggiore senegalese. Il 27 marzo 2017 esordisce con la nazionale maggiore in una gara amichevole giocata a Londra contro la Costa d'Avorio, subentrando all'inizio del secondo tempo a Idrissa Gueye. Tale incontro non \u00e8 mai terminato poich\u00e9 all'88\u00ba l'arbitro ha sospeso la gara, viste le ripetute invasioni del terreno di gioco da parte dei tifosi accorsi ad assistere alla partita.\nStatistiche.\nPresenze e reti nei club.\n\"Statistiche aggiornate al 22 gennaio 2022.\""}
{"id": "2831658", "revid": "110157", "url": "https://it.wikipedia.org/wiki?curid=2831658", "title": "Schnackenburg", "text": "Schnackenburg \u00e8 un comune di 613 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di Gartow."}
{"id": "2831660", "revid": "339392", "url": "https://it.wikipedia.org/wiki?curid=2831660", "title": "Khouma Elhadji Babacar", "text": ""}
{"id": "2831661", "revid": "767487", "url": "https://it.wikipedia.org/wiki?curid=2831661", "title": "Universidad APEC", "text": "L'Universidad APEC \u00e8 un'universit\u00e0 privata la cui unica sede si trova a Santo Domingo, nella Repubblica Dominicana. Fondata nel 1965 con il nome di \"Instituto de Estudios Superiores\", forma al proprio interno in contabilit\u00e0 e direzione aziendale. \nRiconosciuta nel 1968 dal governo dominicano, cambia la propria definizione nel 1983."}
{"id": "2831668", "revid": "729019", "url": "https://it.wikipedia.org/wiki?curid=2831668", "title": "Sale di diazonio", "text": "I sali di diazonio sono composti ionici organici caratterizzati dal gruppo funzionale -+N\u2261N. Sintetizzati per la prima volta nel 1858 a partire da ammine aromatiche, i sali di diazonio ricoprirono presto un ruolo importante nella produzione industriale dei coloranti azoici.\nTendenzialmente esistono in forma salificata con gli alogenuri (da qui la dicitura \"sali di diazono\", di formula generale R-N\u2261N+X\u2212, dove R pu\u00f2 essere un radicale alchilico o arilico).\nPreparazione.\nIl processo di formazione dei composti del diazonio \u00e8 chiamato diazotazione, \"diazoniazione\" o \"diazonizzazione\". La reazione \u00e8 stata per prima riferita da Peter Griess nel 1858, che successivamente scopr\u00ec diverse reazioni di questa nuova classe di composti. Comunemente, i sali di diazonio sono prodotte trattando ammine aromatiche con acido nitroso e altri acidi. Di solito l'acido nitroso \u00e8 prodotto \"in situ\" (nello stesso flacone) da nitrito di sodio e da eccesso di acido inorganico (solitamente una soluzione acquosa di HCl,H2SO4, o HBF4):\nSoluzioni acquose di sali di cloruro di diazonio, tradizionalmente preparati dall'anilina, dal nitrito di sodio e dall'acido cloridrico, sono instabili sopra 5 \u00a0 \u00b0C. Tuttavia, si possono isolare i composti di diazoto come sali di tetrafluoroborato o di tosilato, che sono solidi stabili a temperatura ambiente.\nSpesso si preferisce che il sale di diazonio rimanga in soluzione, ma tende a supersaturare. Gli operatori sono stati feriti e qualcuno \u00e8 morto per una inaspettata cristallizzazione del sale seguita dalla sua detonazione.\nA causa di questi rischi, i composti del diazonio di solito non sono isolati. Invece sono utilizzati \"in situ\". Questo metodo viene mostrato nella preparazione di un composto arilsulfonile nell'immagine a sinistra.\nReazioni di accoppiamento.\nLa reazione pi\u00f9 diffusa dei sali di diazonio \u00e8 l'azocopulazione. In questo processo, il composto di diazonio \u00e8 attaccato da substrati ricchi di elettroni, cio\u00e8 accoppiati a elettroni. Quando i partner di accoppiamento sono areni come aniline e fenoli, il processo \u00e8 un esempio di sostituzione elettrofila aromatica:\nUn'altra classe di composti commerciali per accoppiamento sono le ammidi acetoacetiche, come mostrato nella preparazione del Pigmento Giallo 12, un pigmento diarilidico.\nGli azocomposti risultanti sono spesso coloranti utili e infatti sono chiamati azocoloranti. I colori profondi delle tinture riflette la loro estesa coniugazione. Ad esempio, il colorante giallo anilina viene prodotto dalla miscela di anilina e soluzione fredda di sale di diazonio e scuotendoli vigorosamente. Il giallo anilina si ottiene come un giallo solido.\nAllo stesso modo, una soluzione di base fredda di Naphthalen-2-ol (\u0392-naftolo) produce un precipitato intensamente rosso-arancio. Il metilarancio \u00e8 un esempio di azocolorante che viene usato in laboratorio come indicatore pH.\nReazioni di spostamento del gruppo N2.\nIl gruppo diazo (N2) pu\u00f2 essere sostituito in un processo detto dediazotazione, oppure \"dediazonizzazione\", che libera azoto (N2) e un carbocatione arilico o pi\u00f9 comunemente in combinazione con il trasferimento a singolo elettrone e un radicale arilico.\nLa dediazotazione \u00e8 comunemente indotta dagli alogenuri. I cationi arildiazonici subiscono diverse reazioni in cui il gruppo N 2 viene sostituito da un altro gruppo o ione. Il processo \u00e8 una reazione di sostituzione nucleofila aromatica che costituisce la base delle reazioni analizzate nel seguito.\nSostituzione con alogeni.\nReazione di Sandmeyer.\nI sali di arildiazonio possono essere utilizzati come reagenti nelle sostituzioni nucleofile aromatiche tramite le reazioni di Sandmeyer.\nCloruro di benzenediazonio riscaldato con cloruro rameoso o bromuro rameoso dissolti il primo in HCl e il secondo in HBr producono rispettivamente clorobenzene o bromobenzene. La reazione chimica \u00e8 la seguente:\nReazione di Gatterman.\nNella reazione Gatterman, il cloruro di benzendiazonio viene riscaldato con polvere di rame e HCl o HBr per produrre clorobenzene e bromobenzene rispettivamente. Tale metodo prende il nome dal chimico tedesco Ludwig Gattermann.\nSostituzione con ioduro.\nLo iodio non \u00e8 facile da introdurre direttamente nell'anello benzenico. Tuttavia pu\u00f2 essere introdotto trattando i cationi di arildiazonio con ioduro di potassio:\nSostituzione con fluoruro.\nIl fluorobenzene viene prodotto per decomposizione termica di fluoroborato di benzendiazonio. La conversione viene detta reazione di Balz-Schiemann.\nSostituzioni con elementi misti.\nSostituzione con idrogeno.\nI cationi arildiazonio sono ridotti da acido ipofosforoso o stannito di sodio (Na2SnO2) dando il benzene:\nSostituzione con gruppo idrossile.\nI fenoli sono prodotti riscaldando una soluzione acquosa di sali di arildiazonio a 100\u00a0\u00b0C.\nQuesta reazione viene detta in tedesco \"Phenolverkochung\" (\"cucinare fino a produrre fenoli\"). Il fenolo formato pu\u00f2 reagire con il sale di diazonio e quindi la reazione viene condotta in presenza di un acido che aiuta a sopprimere tale ulteriore reazione.\nSostituzione con gruppo nitro.\nIl nitrobenzene pu\u00f2 essere ottenuto trattando il benzendiazonio fluoroborato con nitrito di sodio in presenza di rame. Oppure, la diazotazione dell'anilina pu\u00f2 essere condotta in presenza di ossido rameoso, che genera nitrito rameoso in situ:\nSostituzione con gruppo ciano.\nIl gruppo ciano solitamente non pu\u00f2 introdursi per sostituzione nucleofila di aloareni, ma tali composti possono essere preparati dai sali di diazonio. Un esempio \u00e8 la preparazione di benzonitrile usando come reagente il cianuro rameoso:\nQuesta reazione \u00e8 un caso particolare della reazione di Sandmeyer.\nSostituzione con gruppo tiolo.\nI sali di diazonio possono convertirsi in tioli con una procedura a due-step. Trattando cloruro di benzendiazonio con etilxantato di potassio (abbreviato KEX-Potassium Ethyl Xanthate) seguito da idrolisi dall'estere xantato intermedio genera il tiofenolo:\nSostituzione con gruppo arile.\nIl gruppo arilico pu\u00f2 essere accoppiato a un altro utilizzando i sali di arildiazonio. Ad esempio, trattando il cloruro di benzendiazonio con il benzene (composto aromatico) in presenza di idrossido di sodio genera bifenile:\nQuesta reazione prende il nome di reazione di Gomberg\u2013Bachmann. Una conversione simile si ottiene anche trattando il cloruro di benzenediazonio con etanolo e polvere di rame.\nSostituzione con gruppo carbossile.\nI fluoroborati di diazonio reagiscono con un acido carbossilico alifatico producendo il corrispondente acido benzoico. Questa reazione provvede un metodo per preparare acidi carbossilici aromatici da acidi carbossilici alifatici:\nReazione di Meerwein.\nIl cloruro di benzendiazonio reagisce con composti contenenti legami doppi attivati per fornire prodotti fenilati. La reazione viene detta arilazione di Meerwein:\nComplessi metallici.\nNelle reazioni con complessi metallici, i cationi diazonio si comportano come il catione nitrosonio NO+. Per esempio, complessi metallici a bassa valenza si aggiungono con sali di diazonio.\nComplessi tipici sono: [Fe(CO)2(PPh3)2(N2Ph)]+ e il complesso chirale-a-metallo Fe(CO)(NO)(PPh3)(N2Ph).\nReazioni di grafting (innesto).\nIn una potenziale applicazione in nanotecnologia, il sale di diazonio tetrafluoroborato 4-clorobenzenediazonio molto efficacemente funzionalizza nanotubi a parete singola. Per poter sfogliare i nanotubi, vengono misti con un liquido ionico come un mortaio e pestello. Il sale di diazonio viene aggiunto insieme al carbonato di potassio, e dopo aver macinato la miscela a temperatura ambiente la superficie dei nanotubi \u00e8 coperta con gruppi clorofenilici con un'efficienza di 1 su 44 atomi di carbonio. Questi gruppi sostituenti aggiuntivi prevengono i tubi dal formare raggruppamenti interni dovuti alla notevole forza coesiva esistente tra loro, questo \u00e8 un problema ricorrente nella tecnologia dei nanotubi.\n\u00c8 anche possibile funzionalizzare wafer di silicio con sali di diazonio formando un monostrato arile. In uno studio, la superficie di silicio \u00e8 lavata con idrogenodifluoruro d'ammonio lasciandolo coperto con legami silicio-idrogeno (passivazione idruro). La reazione della superficie con una soluzione di sale di diazonio in acetonitrile per 2 ore nel buio \u00e8 un processo spontaneo attraverso un meccanismo a radicale libero:\nReazioni di grafting di sali di diazonio su metalli sono state compiute su superfici di ferro, cobalto, nickel, platino, palladio, zinco, rame e oro. \u00c8 stato riportato anche l'innesto su superfici diamantate.\nUna domanda interessante sollevata \u00e8 il posizionamento effettivo del gruppo arile su una superficie. Uno studio in silico dimostra che negli elementi del periodo 4 dal titanio al rame l'energia di legame decresce da sinistra a destra per l'aumento del numero degli elettroni della shell d. I metalli a sinistra del ferro si posizionano inclinati o piatti su una superficie che favorisce la formazione del legame \u03c0 tra metallo-carbonio e quelli alla destra del ferro sono posizionati in una posizione superiore, favorendo la formazione del legame \u03c3 tra metallo-carbonio. Questo spiega anche perch\u00e9 finora il grafting con sale di diazonio \u00e8 stato possibile con quei metalli a destra del ferro nella tavola periodica degli elementi.\nRiduzione a un gruppo idrazina.\nI sali di diazonio possono ridursi con cloruro stannoso (SnCl2) ai corrispondenti derivati dell'idrazina. Questa reazione \u00e8 particolarmente utile nella sintesi di Fischer dell'indolo dei composti triptani e della molecola indometacina. L'uso di ditionito di sodio \u00e8 un miglioramento rispetto al cloruro stannoso poich\u00e9 \u00e8 un agente di riduzione pi\u00f9 economico con meno problemi ambientali.\nSicurezza.\nGli alogenuri diazonici solidi sono spesso pericolosamente esplosivi e sono stati segnalati casi di decessi e di feriti.\nLa natura degli anioni influisce sulla stabilit\u00e0 del sale. I perclorati di arildiazonio, come ad esempio perclorato di nitrobenzenediazonio, sono stati usati nei detonatori per innescare esplosivi."}
{"id": "2831670", "revid": "1305772", "url": "https://it.wikipedia.org/wiki?curid=2831670", "title": "Giochi di morte", "text": ""}
{"id": "2831673", "revid": "287204", "url": "https://it.wikipedia.org/wiki?curid=2831673", "title": "Forma Chen di 49 posizioni con la spada", "text": "Nell'ambito delle arti marziali cinesi la Forma Chen di 49 posizioni con la spada (Cinese semplificato: \u9648\u6c0f\u592a\u6781\u5355\u5251\u5957\u8def\u540d\u79f0, Pinyin: Ch\u00e9n sh\u00ec t\u00e0ij\u00ed d\u0101n ji\u00e0n t\u00e0ol\u00f9 m\u00edngch\u0113ng) \u00e8 una sequenza di movimenti codificati eseguiti con la spada cinese o Jian.\nNell'ambito del Taijiquan (o Tai Chi), lo Stile Chen - sviluppatosi nel villaggio di Chenjiagou, paese nella provincia cinese dello Henan - \u00e8 caratterizzato da due caratteristiche:\nQueste forze caratterizzano anche lo stile Chen di spada, che presenta continui passaggi dal duro al morbido, unendo grazia e potenza.\nForma.\nLa forma\nCollegamenti esterni.\nesempi disponibili su YouTube"}
{"id": "2831675", "revid": "30412327", "url": "https://it.wikipedia.org/wiki?curid=2831675", "title": "Alghe verdi", "text": ""}
{"id": "2831676", "revid": "30412344", "url": "https://it.wikipedia.org/wiki?curid=2831676", "title": "Chlorofite", "text": ""}
{"id": "2831677", "revid": "118036314", "url": "https://it.wikipedia.org/wiki?curid=2831677", "title": "Bleckede", "text": "Bleckede \u00e8 una citt\u00e0 di 9.471 abitanti (2019) della Bassa Sassonia, in Germania.\nAppartiene al circondario (\"Landkreis\") di Luneburgo (targa LG)."}
{"id": "2831678", "revid": "131358", "url": "https://it.wikipedia.org/wiki?curid=2831678", "title": "Stanley Cullis", "text": ""}
{"id": "2831680", "revid": "30412373", "url": "https://it.wikipedia.org/wiki?curid=2831680", "title": "Chloroficee", "text": ""}
{"id": "2831687", "revid": "830939", "url": "https://it.wikipedia.org/wiki?curid=2831687", "title": "Union Square (Hong Kong)", "text": "L'Union Square \u00e8 un progetto di sviluppo immobiliare situato in West Kowloon a Hong Kong. Il GFA di questo progetto \u00e8 di 1.090.026 metri quadrati (11.733.040 m\u00b2), dimensione simile al Canary Wharf di Londra. Esso copre 13,54 ettari. L'area di costruzione comprende 5.866 unit\u00e0 abitative, per un totale di 608.026\u00a0m\u00b2, 2.230 camere d'albergo, e 2.490 residence composti da 167.472 metri quadrati di hotel e spazi residence e 231.778 m\u00b2 di spazi per uffici. Questo sviluppo avr\u00e0 un centro commerciale di 82.750 metri quadrati chiamato Elements. Union Square si trova nella zona urbanizzata di Tsim Sha Tsui.\nL'area ospita la Stazione di Kowloon (Kowloon Station) della Mass Transit Railway, il sistema di trasporto metropolitano di Hong Kong."}
{"id": "2831688", "revid": "30412576", "url": "https://it.wikipedia.org/wiki?curid=2831688", "title": "Agogico", "text": ""}
{"id": "2831690", "revid": "30412587", "url": "https://it.wikipedia.org/wiki?curid=2831690", "title": "HMS Hercules (R49)", "text": ""}
{"id": "2831693", "revid": "30412662", "url": "https://it.wikipedia.org/wiki?curid=2831693", "title": "Composto dell'azoto", "text": ""}
{"id": "2831694", "revid": "62004", "url": "https://it.wikipedia.org/wiki?curid=2831694", "title": "Przemys\u0142aw Niemiec", "text": "Professionista dal 2002 al 2018, aveva caratteristiche di scalatore.\nCarriera.\nFece il suo debutto da professionista nel 2002 per il team italiano Amore &amp; Vita-Beretta, e nel 2004 si trasfer\u00ec alla Miche. Le principali vittorie da lui conseguite sono il Giro di Slovenia 2005 (e un terzo posto l'anno successivo) e il Giro di Toscana del 2006. Vinse anche l'edizione 2009 della Route du Sud nonch\u00e9 numerose tappe nella corsa francese. Grazie alle sue doti di buon scalatore, pur non avendo mai vinto una tappa, si aggiudic\u00f2 la maglia verde di miglior scalatore al Giro di Sardegna sia nell'edizione 2009 che in quella 2010. Con la maglia della Nazionale polacca partecip\u00f2 anche alla corsa in linea dei Giochi olimpici di Pechino 2008, piazzandosi sedicesimo.\nNel 2011 fece il suo esordio nel Pro Tour, cominciando a correre per la Lampre. Nella nuova squadra ottenne i migliori risultati di carriera: si classific\u00f2 infatti sesto al Giro d'Italia 2013, mentre alla Vuelta a Espa\u00f1a 2014 si impose nella quindicesima frazione grazie a un'azione da lontano. Negli ultimi anni della carriera svolse principalmente ruoli di gregariato, senza ottenere particolari piazzamenti. Chiuse la sua carriera da professionista al termine del Giro di Turchia 2018."}
{"id": "2831702", "revid": "120514557", "url": "https://it.wikipedia.org/wiki?curid=2831702", "title": "Crunk &amp; B", "text": ""}
{"id": "2831703", "revid": "1714743", "url": "https://it.wikipedia.org/wiki?curid=2831703", "title": "Carlomanno (figlio di Carlo il Calvo)", "text": "Origine.\nFiglio maschio terzogenito del re dei Franchi occidentali e futuro Imperatore d'Occidente (875-877), Carlo il Calvo e della prima moglie, la nipote di Adalardo il Siniscalco, Ermentrude (ca. 830-\u2020869), figlia del conte di Orleans, Oddone (o Eudes) I e di Engeltrude di F\u00e9zensac (sorella di Adalardo), forse discendente di Carlo Martello.\nBiografia.\nDestinato fin dall'infanzia alla vita monastica, suo padre Carlo il Calvo, secondo gli Annales Bertiniani, lo fece tonsurare, nell'854.Carlomanno, gi\u00e0 abate all'Abbazia di San Medardo, a Soissons, dall'860, nell'868, secondo il \"Folcuini Gesta Abbatum Lobiensium\" era abate dell'Abbazia di Lobbes.\nL'anno successivo, Carlomanno, si rivolt\u00f2 contro il padre, che per questo lo imprigion\u00f2 a Senlis. Liberato per volere di papa Adriano II, fu obbligato dal padre a seguirlo nella spedizione contro Gerardo del Rossiglione nell'870, ma si ribell\u00f2 nuovamente al padre e con un esercito di suoi sostenitori, saccheggi\u00f2 le regioni di Reims e del Belgio , venendo catturato dal padre quello stesso anno, privato di tutte le sue abbazie e nuovamente rinchiuso a Senlis, dove si tenne un consesso di vescovi, che lo condann\u00f2 e, in un primo tempo, lo priv\u00f2 del suo stato ecclesiastico.In un secondo tempo, Carlomanno, che non accettava l'esclusione dall'eredit\u00e0 paterna, fu condannato a morte, sentenza approvata da un consesso di vescovi.\nSi salv\u00f2 dalla condanna a morte per la mediazione dell'arcivescovo di Reims, Incmaro. Nell'873 Carlo ordin\u00f2 che il figlio venisse accecato e imprigionato a Corbie da cui, pur essendo cieco, riusc\u00ec a fuggire per rifugiarsi nei domini dello zio Ludovico il Germanico. Prese dimora nell'abbazia di Echternach, della quale, secondo lo storico, esperto di genealogie, Christian Settipani, divenne abate, nell'874, e dove mor\u00ec tra l'876 e l'877-8.\nDiscendenza.\nDi Carlomanno non si conosce alcuna discendenza."}
{"id": "2831708", "revid": "99359967", "url": "https://it.wikipedia.org/wiki?curid=2831708", "title": "Episodi di Quell'uragano di pap\u00e0 (terza stagione)", "text": "La terza stagione della serie televisiva Quell'uragano di pap\u00e0 \u00e8 andata in onda negli Stati Uniti d'America dal 15 settembre 1993 al 25 maggio 1994 sul canale ABC."}
{"id": "2831709", "revid": "1381093", "url": "https://it.wikipedia.org/wiki?curid=2831709", "title": "Coal Chamber (album)", "text": "Coal Chamber \u00e8 il primo album in studio del gruppo musicale statunitense omonimo, pubblicato l'11 febbraio 1997 dalla Roadrunner Records.\nDescrizione.\nContiene il singolo \"Loco\", l'unico estratto dall'album. Per il singolo \u00e8 stato anche girato un relativo video, contenente anche un cameo di Ozzy Osbourne, che interpreta il guidatore del camion dei gelati. La sezione ritmica e il suono della chitarra nell'album si ritengono ispirati ai Korn, ai Pantera e ai White Zombie. L'edizione speciale dell'album contiene le tracce bonus \"Headstones and the Walking Dead\", \"Big Truck (Hand-on-Wheel Mix)\", \"Pig (Demo)\", \"Sway (Demo)\", \"Unspoiled (Demo)\" e \"Loco (Demo)\" (che sono tutti disponibili nella raccolta di b-side \"Giving the Devil His Due\"). \u00c8 stata anche pubblicata un'edizione speciale con un DVD contenente 2 concerti della band, un video live di \"Loco\" e il video musicale di \"Loco\"."}
{"id": "2831714", "revid": "287204", "url": "https://it.wikipedia.org/wiki?curid=2831714", "title": "Arnolfo di Champagne", "text": "Origine.\nEra il figlio primogenito del maggiordomo di palazzo di Burgundia e duca di Champagne, Drogone e di Adaltrude, figlia del maggiordomo di Neustria, Bertario e di Anstrude (figlia di un altro maggiordomo di Neustria, Warattone e di Ansflida). Arnolfo, da parte di padre, era nipote del Maggiordomo di palazzo di Austrasia ed in seguito maggiordomo di palazzo di tutti i regni dei Franchi, Pipino di Herstal e di Plectrude, (ca. 650-\u2020 717), figlia del conte palatino, Ugoberto (?-\u2020 698) e di Sant'Erminia (650-\u2020 710), fondatrice e prima badessa del monastero di Oehren, nei pressi di Treviri.\nBiografia.\nCrebbe con i suoi fratelli con la prozia materna Anseflede. Un falso documento del 704 lo cita come \u201cduca dei Burgundi\", che Auguste Digot identifica con il duca di Borgogna citato, purtroppo senza nominarlo, dall'autore della \"Vita Boniti\" e che San Bonito incit\u00f2 a sottomettersi. A causa dell'et\u00e0 ancora giovane d'Arnolfo questa'identificazione resta improbabile, ed il duca dei Burgundi di quel periodo era suo padre Drogone, maggiordomo di palazzo di Burgundia. Nel 714 suo nonno Pipino di Herstal l'escluse dalla successione come Maggiordomo di palazzo e scelse come successore un altro nipote, suo cugino Teodebaldo. Arnolfo eredit\u00f2 tuttavia diversi domini ed effettu\u00f2 due donazioni a favore del monastero d'Echternach, la prima nel 715 d'una propriet\u00e0 a Bollendorf, e la seconda nel 721 d'un vigneto a Klotten.\nMa suo zio Carlo Martello, figlio di Pipino d'Herstal e della sua seconda moglie, in condizione di bigamia (che alcuni cronisti considerano una concubina), Alpaide, che alla morte del padre era stato imprigionato dalla matrigna, Plectrude, approfittando d'una rivolta della Neustria contro l'Austrasia, scapp\u00f2 di prigione, tra il 715 ed il 716, si fece eleggere maggiordomo dalla nobilt\u00e0 austrasiana e, dopo aver sconfitto i neustriani, nel 717, prese il potere, estromettendo Plectrude e Teodebaldo. Nel 723, secondo gli \"Annales Petaviani\", che non fanno il nome dei due figli di Drogone, Arnolfo cospir\u00f2 con uno dei suoi fratelli (o Goffredo o Pipino) e si ribellarono all'autorit\u00e0 di Carlo Martello, che per\u00f2 li sconfisse e durante la rivolta uno dei due fratelli, probabilmente Pipino, mor\u00ec: questa sommossa fu d'altronde di debole ampiezza, poich\u00e9 Pierre Rich\u00e9 neppure i accenna. Carlo Martello imprigion\u00f2 allora Arnolfo che mor\u00ec in prigione."}
{"id": "2831724", "revid": "1543377", "url": "https://it.wikipedia.org/wiki?curid=2831724", "title": "Sphodros", "text": "Sphodros \u00e8 un genere di ragni migalomorfi appartenente alla famiglia Atypidae dell'ordine Araneae.\nIl nome deriva dal greco , \"sphodr\u00f2s\", cio\u00e8 \"forte, eccedente, poderoso\", ad indicare l'abnorme grandezza dei cheliceri in proporzione alla lunghezza del corpo.\nCaratteristiche.\nCefalotorace.\nIl cefalotorace ha la \"pars cephalica\" fortemente elevata frontalmente e la \"pars thoracica\" ribassata; gli occhi sono posizionati su un tubercolo trasverso compatto. Lo sterno di questi ragni \u00e8 fuso con il \"labium\" e ha 4 paia di \"sigilla\": le paia posteriori abbastanza approssimate e allargate, le altre paia sono progressivamente pi\u00f9 piccole. Le \"coxae\" dei pedipalpi hanno un'estensione lobulare prominente di lunghezza pari o superiore alla parte basale. I cheliceri hanno grandi dimensioni, orizzontali, senza rastellum ed hanno il margine anteriore allineato con la fila di denti aguzzi. \nZampe.\nLe zampe sono appena spinose senza artigli o scopulae sui tarsi; i tricobotri sono allineati in fila sui tarsi e sui metatarsi; il blocco tarsale ha forma plesiomorfa (con lobo sporgente senza creste concentriche che occupa tutta la superficie), a volte sormontato da piccole creste. \nOpistosoma.\nL'opistosoma ha forma subovale, con un unico tergite grande sopra la base che forma nei maschi uno \"scutum\". Le filiere sono sei: quelle laterali anteriori sono strette e unisegmentate; quelle posteriori mediane sono larghe e unisegmentate, con punte triangolari oblique; infine la laterali posteriori sono allungate, in genere trisegmentate, raramente quadrisegmentate.\nPeculiarit\u00e0.\nI maschi di questo genere si possono distinguere da quelli del genere Atypus dallo sterno alquanto liscio, privo di creste marginali e piuttosto lungo, e dal loro embolo, curvo e allungato, che giace su una guida anch'essa curva e allungata; le femmine invece si differenziano per l'epigino che ha quattro lunghi tubi a spirale recanti alla base i ricettacoli.\nComportamento.\nCome i ragni del genere Atypus, anche gli Sphodros vivono in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nDistribuzione.\nSono ragni il cui areale principale \u00e8 negli Stati Uniti, con l'eccezione di Sphodros niger presente anche in Canada e Sphodros paisano in Messico. Negli Stati Uniti sono presenti in particolare in Florida, Rhode Island, New York, Pennsylvania, Ohio, Wisconsin, Illinois, Michigan, Delaware, Maryland, Tennessee, Louisiana, Arkansas ed Oklahoma; pi\u00f9 rari in Alabama, Georgia, Kentucky e Virginia.\nTassonomia.\nAttualmente, a giugno 2012, si compone di sette specie:"}
{"id": "2831730", "revid": "2202603", "url": "https://it.wikipedia.org/wiki?curid=2831730", "title": "Vedrignano", "text": "Vedrignano, gi\u00e0 \"Vidrignano\" o \"Vidrignan\" in friulano (in sloveno Vedrijan) \u00e8 un paese frazione del comune di C\u00f2llio, al centro del C\u00f2llio sloveno.\nLa localit\u00e0 \u00e8 situata nella parte centro-settentrionale del Collio sloveno a 3,1 kilometri dal capoluogo comunale e a 6,7 kilometri dal confine italiano.\nL'insediamento (\"naselje\") \u00e8 anche costituito dagli agglomerati di: \"Rova\" e \"Grapa\".\nStoria.\nDopo la caduta dell'Impero romano, e la parentesi del Regno ostrogoto, i Longobardi si insediarono nel suo territorio, seguiti poi attorno al VI secolo da popolazioni slave. Fu cos\u00ec che tutto il Collio entr\u00f2 a far parte del Ducato del Friuli. Alla caduta del Regno longobardo subentrarono quindi i Franchi; nell'887 Arnolfo, Re dei Franchi orientali, istitu\u00ec la marca di Carniola; tra il 952 e il 957 il Patriarcato di Aquileia (assieme a Istria, Carinzia e Carniola) pass\u00f2 sotto l'autorit\u00e0 del Duca di Baviera e poi nel 976 nel Ducato di Carinzia appena costituito dall'imperatore Ottone II.\nTutto il Collio rest\u00f2 in mani patriarcali fino al 1300 quando la sua parte orientale venne annessa dalla Contea di Gorizia, mentre la sua parte occidentale (comprendente anche San Lorenzo di Brizza, San Lorenzo di N\u00e8bola (\"\u0160lovrenc\") e la maggior parte di N\u00e8bola) rimase ai Patriarchi e passando a sua volta, dopo il 1420, sotto l'autorit\u00e0 della Repubblica di Venezia.\nNel 1500 gli Asburgo s'impossessano della Contea di Gorizia, di cui Vedrignano faceva parte, e quindi di territori fortemente ambiti dalla Serenissima la quale mirava ad espandersi ad est dell'Isonzo; l'assetto territoriale tra le due potenze, stabilito dal Trattato di Noyon (1516) e sancito da quello di Worms (1521), diede luogo a una linea di confine tortuosa ed incerta, con enclavi arciducali in territorio veneziano e viceversa; anche la pace firmata a Madrid dopo la sanguinosa Guerra di Gradisca ristabil\u00ec con meticolosa precisione il confine preesistente.\nCon la Convenzione di Fontainebleau del 1807, pass\u00f2, per un breve periodo fino al 1814, assieme a tutti i territori sulla sponda destra del fiume Isonzo, nel Regno d\u2019Italia napoleonico come frazione del comune di Visnovico (\"Vi\u0161njevik\") sotto il Dipartimento di Passariano.\nCol Congresso di Vienna nel 1815 rientr\u00f2 in mano austriaca nel Regno d'Illiria; pass\u00f2 in seguito sotto il profilo amministrativo al Litorale austriaco nel 1849 in un primo momento come frazione del comune di Visnovico (\"Vi\u0161njevik\") e poi come frazione di San Martino-Quisca.\nDopo la prima guerra mondiale fu frazione del comune San Martino-Quisca della Provincia del Friuli per poi passare, nel 1927, alla ricostituita Provincia di Gorizia restando nel medesimo comune.\nFu soggetto alla Zona d'operazioni del Litorale adriatico (OZAK) tra il Settembre 1943 e il 1945 e tra il 1945 e il 1947, trovandosi a ovest della Linea Morgan, fece parte della Zona A della Venezia Giulia sotto il controllo Britannico-Americano del Governo Militare Alleato (AMG); pass\u00f2 poi alla Jugoslavia e quindi alla Slovenia.\nGeografia fisica.\nRappresentato nella carta IGM al 25.000: 26-III-SO\nAlture principali.\n\"Veliki vrh\", mt 265\nCorsi d'acqua.\ntorrente Recca (superiore) (\"Vedrijan\u0161\u010dek\"); torrente Imegna (\"Imenj\u0161\u010dica\")"}
{"id": "2831731", "revid": "339392", "url": "https://it.wikipedia.org/wiki?curid=2831731", "title": "Cubo 6x6", "text": ""}
{"id": "2831732", "revid": "339392", "url": "https://it.wikipedia.org/wiki?curid=2831732", "title": "Cubo 7x7", "text": ""}
{"id": "2831735", "revid": "1573940", "url": "https://it.wikipedia.org/wiki?curid=2831735", "title": "Joseph McKenna", "text": "Biografia.\nFu il 43\u00ba procuratore generale degli Stati Uniti sotto il presidente degli Stati Uniti d'America William McKinley (25\u00ba presidente).\nNato nello Stato della Pennsylvania ha studiato alla Saint Joseph University, venne poi eletto alla Camera dei Rappresentanti degli Stati Uniti nel 1885. Spos\u00f2 Amanda Borneman nel 1869, e la coppia ebbe tre figlie e un figlio.\nAlla sua morte il corpo venne seppellito al Mount Olivet Cemetery."}
{"id": "2831736", "revid": "287204", "url": "https://it.wikipedia.org/wiki?curid=2831736", "title": "Abierto Mexicano Telcel 2010", "text": "L'Abierto Mexicano Telcel 2010 \u00e8 stato un torneo di tennis giocato sulla terra rossa. \u00c8 stata la 17\u00aa edizione del torneo maschile, facente parte della categoria ATP World Tour 500 series nell'ambito dell'ATP World Tour 2011, e la 10\u00aa del torneo femminile facente parte della categoria WTA International nell'ambito del WTA Tour 2010. Sia il torneo maschile che femminile si sono giocati al Fairmont Acapulco Princess di Acapulco in Messico, \ndal 22 al 27 febbraio 2010.\nPartecipanti ATP.\nAltri partecipanti.\nI seguenti giocatori hanno ricevuto una wild-card per il tabellone principale:\nI seguenti giocatori sono entrati nel tabellone principale passando dalle qualificazioni:\nPartecipanti WTA.\nAltre partecipanti.\nLe seguenti giocatrici hanno ricevuto una wild-card per il tabellone principale:\nLe seguenti giocatrici sono entrate nel tabellone principale passando dalle qualificazioni:\nCampioni.\nSingolare maschile.\n David Ferrer ha battuto in finale Juan Carlos Ferrero, 6\u20133, 3\u20136, 6\u20131\nSingolare femminile.\n Venus Williams ha battuto in finale Polona Hercog, 2\u20136, 6\u20132, 6\u20133\nDoppio maschile.\n \u0141ukasz Kubot / Oliver Marach hanno battuto in finale Fabio Fognini / Potito Starace, 6\u20130, 6\u20130\nDoppio femminile.\n Polona Hercog / Barbora Z\u00e1hlavov\u00e1-Str\u00fdcov\u00e1 hanno battuto in finale Sara Errani / Roberta Vinci, 2\u20136, 6\u20131, [10\u20132]"}
{"id": "2831746", "revid": "144796", "url": "https://it.wikipedia.org/wiki?curid=2831746", "title": "Marianne von Dalberg", "text": "Biografia.\nAnna Maria Josephina Helen von Dalberg era figlia del conte Franz Heinrich von Dalberg e della contessa Maria Sofia von Eltz-Kempenich. Marianne era sorella di Karl Theodor von Dalberg, arcivescovo tedesco che successivamente divenne primate della Confederazione del Reno, di Wolfgang Heribert von Dalberg, ministro del Palatinato e del Baden che acquist\u00f2 rinomanza soprattutto come direttore del Teatro di corte di Mannheim, e di Johann Friedrich Hugo, che fu un distinto musicista.\nInizialmente destinata alla carriera ecclesiastica divenne monaca del monastero di Bilsen (nell'attuale Belgio), ma successivamente spos\u00f2 il conte Francesco Carlo di Leyen ed all'et\u00e0 di soli 30 anni, gi\u00e0 vedova, assunse la reggenza del trono del marito assieme al figlio Filippo, il quale si trovava ancora in minore et\u00e0. Tale carica rimase sino al 1791 quando Filippo ottenne piena indipendenza di governo. Durante gli anni della sua reggenza promosse lo sviluppo economico dei propri domini e si prese cura anche dei servizi sociali. Tra le altre cose, nel 1786 abol\u00ec la servit\u00f9 della gleba.\nD'altra parte si indebit\u00f2 follemente per il sostenimento delle spese per la ricostruzione della rocca della capitale, ricorrendo a prestiti sempre pi\u00f9 ingenti.\nIl 14 maggio 1793 Marianne, dopo gli avvenimenti luttuosi in Francia provocati dalla corrente rivoluzionaria, cerc\u00f2 rifugio all'estero e dovette abbandonare lo stato trovando asilo a Francoforte sul Meno ove mor\u00ec nel 1804, venendo sepolta nella cripta della chiesa di Santa Cecilia di Heusenstamm. Nel 1981 i suoi resti mortali sono stati riportati in patria.\nCollegamenti esterni.\nMarianne von der Leyen in den Saarl\u00e4ndischen Biografien (in tedesco)"}
{"id": "2831747", "revid": "458786", "url": "https://it.wikipedia.org/wiki?curid=2831747", "title": "\u00d3scar Adri\u00e1n Rojas", "text": ""}
{"id": "2831749", "revid": "1442080", "url": "https://it.wikipedia.org/wiki?curid=2831749", "title": "Abierto Mexicano Telcel 2010 - Singolare maschile", "text": "Il singolare maschile dell'Abierto Mexicano Telcel 2010 \u00e8 stato un torneo di tennis facente parte dell'ATP World Tour 2010.\nNicol\u00e1s Almagro era il detentore del titolo, ma ha perso 1\u20136, 7\u20135, 2\u20136 contro Juan Carlos Ferrero nei quarti di finale.\nDavid Ferrer ha battuto in finale 6\u20133, 3\u20136, 6\u20131 Juan Carlos Ferrero."}
{"id": "2831757", "revid": "1652635", "url": "https://it.wikipedia.org/wiki?curid=2831757", "title": "50mila", "text": "50mila \u00e8 un singolo della cantautrice italiana Nina Zilli, pubblicato il 28 luglio 2009 come primo estratto dal primo EP \"Nina Zilli\".\nDescrizione.\n\"50mila\" \u00e8 stato inizialmente incluso nell'EP omonimo della cantante e successivamente \u00e8 stata inserita anche nel primo album in studio \"Sempre lontano\".\nIl singolo ha ottenuto un buon successo radiofonico, divenendo una delle \"hit\" dell'estate 2009. In seguito \u00e8 stato scelto dal regista Ferzan \u00d6zpetek come uno dei brani principali della colonna sonora del film \"Mine vaganti\". Inoltre, la canzone \u00e8 stata inserita nel videogioco \"Pro Evolution Soccer 2011\".\nVideo musicale.\nIl videoclip, diretto da Na\u00f9 Germoglio, con la fotografia di Davide Crippa ed il montaggio di Alessandra Minini e girato a Torino, \u00e8 quasi interamente ambientato all'interno di un tram in cui Nina Zilli e Giuliano Palma interpretano il brano.\nL'8 giugno 2010 \u00e8 uscita una nuova versione del video, in cui le immagini del primo sono alternate con altre tratte dal film \"Mine vaganti\". La canzone \u00e8 nella \"versione Mine vaganti\", ovvero cantata interamente da Nina Zilli."}
{"id": "2831759", "revid": "1543377", "url": "https://it.wikipedia.org/wiki?curid=2831759", "title": "Abierto Mexicano Telcel 2010 - Singolare femminile", "text": "Il singolare femminile dell'Abierto Mexicano Telcel 2010 \u00e8 stato un torneo di tennis facente parte del WTA Tour 2010.\nVenus Williams era la detentrice del titolo e ha battuto in finale 2\u20136, 6\u20132, 6\u20133 Polona Hercog."}
{"id": "2831763", "revid": "71383160", "url": "https://it.wikipedia.org/wiki?curid=2831763", "title": "\u00d3scar Rojas", "text": ""}
{"id": "2831771", "revid": "671594", "url": "https://it.wikipedia.org/wiki?curid=2831771", "title": "Economia feudale", "text": "L'Economia Feudale \u00e8 un sistema economico basato sulla relazione tra padrone e lavoratore, \u00e8 tipico delle societ\u00e0 non tecnologicamente avanzate come l'Europa medievale o il Giappone pre coloniale.\nCaratteristiche.\nL'economia feudale si basa sulla relazione tra padrone e lavoratore in cui il padrone sfrutta il lavoro del lavoratore senza retribuirlo rendendolo di fatto un suo servo anche se spesso il lavoratore \u00e8 libero.\nIl mezzo di produzione principale delle economie feudali sono generalmente gli ambienti naturali concentrandosi quindi sul sistema primario in cui l'esempio pi\u00f9 lampante \u00e8 l'attivit\u00e0 agricola.\nLa relazione tra classi sociali \u00e8 paragonabile a una catena, il primo anello di questa metaforica catena \u00e8 il monarca vero proprietario di tutti i mezzi di produzione, il secondo anello \u00e8 costituita dai nobili o comunque da una persona di potere inferiore al monarca, questo secondo anello riceve le terre in cambio di fedelt\u00e0 e tributi, a loro volta questi nobili, chiamati feudatari, possono distribuire il proprio feudo ad altri sottoposti in cambio di tributi e fedelt\u00e0, l'anello successivo \u00e8 costituito dai lavoratori, generalmente sono contadini i quali risiedono all'interno del feudo che forniscono la forza lavoro necessaria a mantenere gli anelli improduttivo della catena cio\u00e8 i feudatari in cambio di protezione e sussistenza.\nGeneralmente il feudatario divide la propriet\u00e0 in una parte destinata al solo mantenimento dei lavoratori e una parte destinata al solo mantenimento del padrone.\nL'economia feudale \u00e8 principalmente incentrata alla produzione di merce al contrario del capitalismo dove il fine ultimo \u00e8 il profitto monetario, in sostanza la merce \u00e8 costituita dalla merce destinata all'auto consumo e dal surplus, questa merce viene prodotta tramite il mezzo di produzione. Il surplus viene generalmente ceduto come tributo al padrone o scambiato con altra merce di cui non si \u00e8 autosufficienti."}
{"id": "2831772", "revid": "1442080", "url": "https://it.wikipedia.org/wiki?curid=2831772", "title": "Abierto Mexicano Telcel 2010 - Doppio maschile", "text": "Il doppio maschile dell'Abierto Mexicano Telcel 2010 \u00e8 stato un torneo di tennis facente parte dell'ATP World Tour 2010.\nFranti\u0161ek \u010cerm\u00e1k e Michal Merti\u0148\u00e1k erano i detentori del titolo, ma quest'anno hanno partecipato al Dubai Tennis Championships 2010.\n\u0141ukasz Kubot e Oliver Marach hanno battuto in finale 6\u20130, 6\u20130 Fabio Fognini e Potito Starace."}
{"id": "2831774", "revid": "1005847", "url": "https://it.wikipedia.org/wiki?curid=2831774", "title": "Alfredo Corrias", "text": "Esponente della Democrazia Cristiana ha ricoperto numerosi incarichi: Sindaco di Oristano dal 1946 al 1949, consigliere regionale nel 1949, presidente del Consiglio regionale nel 1951 al 1954, Presidente della Regione nel 1954.\n\u00c8 stato inoltre senatore nella V Legislatura."}
{"id": "2831777", "revid": "287204", "url": "https://it.wikipedia.org/wiki?curid=2831777", "title": "Oscar Adrian Rojas", "text": ""}
{"id": "2831779", "revid": "1442080", "url": "https://it.wikipedia.org/wiki?curid=2831779", "title": "Abierto Mexicano Telcel 2010 - Doppio femminile", "text": "Il doppio femminile dell'Abierto Mexicano Telcel 2010 \u00e8 stato un torneo di tennis facente parte del WTA Tour 2010.\nNuria Llagostera Vives e Mar\u00eda Jos\u00e9 Mart\u00ednez S\u00e1nchez erano le detentrici del titolo, ma quest'anno non hanno partecipato.\nPolona Hercog e Barbora Z\u00e1hlavov\u00e1-Str\u00fdcov\u00e1 hanno battuto in finale 2\u20136, 6\u20131, [10\u20132] Sara Errani e Roberta Vinci."}
{"id": "2831783", "revid": "767487", "url": "https://it.wikipedia.org/wiki?curid=2831783", "title": "M\u00e9d\u00e9e miracle", "text": "M\u00e9d\u00e9e miracle, conosciuto anche come Medea miracle, \u00e8 un film del 2007 diretto da Tonino De Bernardi.\nIl film ripropone in chiave contemporanea il mito di Medea. Le riprese sono state concentrate in pochissimi giorni. Per ammissione dello stesso regista, questo \u00e8 il film pi\u00f9 \"normale\" nella filmografia di Tonino De Bernardi."}
{"id": "2831795", "revid": "1543377", "url": "https://it.wikipedia.org/wiki?curid=2831795", "title": "BMW Malaysian Open", "text": "Il BMW Malaysian Open \u00e8 stato un torneo femminile di tennis giocato sul cemento outdoor, facente parte della categoria International.\nSi \u00e8 giocato al Bukit Kiara Equestrian &amp; Country Resort dal 2010 al 2012 e al Royal Selangor Golf Club dal 2013 al 2017 a Kuala Lumpur in Malaysia.\nLa prima edizione \u00e8 stata giocata dal 22 al 28 febbraio 2010. "}
{"id": "2831796", "revid": "1543377", "url": "https://it.wikipedia.org/wiki?curid=2831796", "title": "Freddy Ternero", "text": "Nel novembre 2006 \u00e8 stato eletto alcalde del Distretto di San Mart\u00edn de Porres per il Partido Democr\u00e1tico Somos Per\u00fa, con incarico dal 2007 al 2010\n\u00c8 scomparso nel 2015 all'et\u00e0 di 53 anni a seguito di un tumore del rene.\nCarriera.\nClub.\nDal 1978, fece parte dell'Universitario de Deportes, dove rimase fino al 1980, lasciando il club per trasferirsi al Le\u00f3n de Hu\u00e1nuco poich\u00e9 non giocava con continuit\u00e0. Con il nuovo club vinse la Copa Per\u00fa, risultato che gli permise di venir reintegrato nella rosa dell'Universitario fino al 1985.\nNel 1986 fu acquistato dal Deportivo San Agust\u00edn, che vinse il titolo proprio in quell'anno. Dal 1989 invece gioc\u00f2 nel Defensor Lima per due stagioni, e nel 1992 chiuse la carriera nel Cienciano di Cusco.\nAllenatore.\nDopo essersi ritirato, Ternero fu assunto in qualit\u00e0 di assistente di Sergio Markari\u00e1n all'Universitario de Deportes, che diventer\u00e0 campione del Per\u00f9 nel 1993. Dopo le dimissioni di Markari\u00e1n allen\u00f2 la squadra per alcune partite prima di passare al Cienciano nella seconda met\u00e0 del 1994, riuscendo a salvare il club dalla retrocessione. Nel 1995 si trasferisce al nord per sedersi sulla panchina dell'Alianza Atl\u00e9tico de Sullana.\nPoich\u00e9 aveva ottenuto buoni risultati sia con il Cienciano che con l'Alianza Atl\u00e9tico, Ternero venne chiamato da Juan Carlos Oblitas per fargli da assistente nella Nazionale di calcio del Per\u00f9. Ternero fece da vice ad Oblitas fino al 1998, guidando la Nazionale da CT durante la Copa Am\u00e9rica 1997 e portandola al quarto posto.\nNel 1998 allena l'FBC Melgar, mentre nel 2000 il Cienciano e nel 2002 l'Estudiantes de Medicina di Ica. Nel 2003 ritorna al Cienciano e si rende protagonista di un'ottima annata che vede la squadra vincere la Copa Sudamericana 2003, battendo in finale il River Plate, e la Recopa Sudamericana 2004 a spese del Boca Juniors.\nQuesti successi internazionali gli valsero la chiamata della Federazione calcistica peruviana per guidare il nel 2005: i risultati per\u00f2 non furono soddisfacenti e il tecnico venne sostituito da Franco Navarro."}
{"id": "2831799", "revid": "88740", "url": "https://it.wikipedia.org/wiki?curid=2831799", "title": "Barth", "text": "Barth \u00e8 una citt\u00e0 tedesca del \"Land\" Meclemburgo-Pomerania Anteriore, Appartiene al circondario (\"Kreis\") di Pomerania Anteriore-R\u00fcgen ed \u00e8 parte della comunit\u00e0 amministrativa (\"Amt\") di Barth della quale \u00e8 capoluogo.\nGeografia e collegamenti.\nBarth si affaccia sulla riva meridionale dell'omonimo Bodden, una parte della penisola Fischland-Dar\u00df-Zingst, separata dal Mar Baltico dal Boddenkette, e a est del fiume Barthe. A ovest della citt\u00e0 si trova un grande bosco, il \"Barther Stadtholz\". Il \"Gl\u00f6witzer Berg\" \u00e8 la pi\u00f9 elevata altura nella parte est (34,2\u00a0m s.l.m.). Sulla penisola fra il Barther Strom e il Barther Bodden vi \u00e8 una zona umida denominata \"Kuhwiese\". Un'altra zona umida si trova, in parte al di sotto del livello del mare, nella parte orientale della citt\u00e0, ove vi sono anche piccoli laghi.\nLa citt\u00e0 dispone di un porto e di un aeroporto, l'Aeroporto Baltico di Stralsund Barth. Barth \u00e8 anche collegata con una linea ferroviaria, con corse orarie dirette, fra Barth e Stralsund per Velgast e poi verso Greifswald e Usedom.\nDal 1910 fino alla seconda guerra mondiale vi era un collegamento tranviario fra Barth, Zingst e Prerow sulla penisola di Dar\u00df. Oggi \u00e8 rimasto attivo solo un tratto fra Barth e Bresewitz. La strada federale B\u00a0105 passa otto chilometri a sud della citt\u00e0 attraverso L\u00f6bnitz.\nClima.\nIl clima di Barth rispecchia il clima costiero del nord del Meclemburgo. La temperatura media annua \u00e8 di 8,0\u00a0\u00b0C. Le precipitazioni ammontano a un valore relativamente basso: 624\u00a0mm annui.\nStruttura cittadina.\nAlla citt\u00e0 di Barth appartengono, oltre al centro stesso, le frazioni di Tannenheim, Planitz, Gl\u00f6witz und Fahrenkamp.\nStoria.\nSecondo una tesi moderna, la leggendaria citt\u00e0 di Vineta si trovava presso Barth (Goldmann e Wermusch).\nNome.\nNel 1159 \u00e8 riportato il nome \"provincia Barta\" a seguito delle battaglie contro gli slavi. \"Bardo\" significava allora nel linguaggio parlato in Pomerania o nella lingua polaba \"piccola altura\". Nel 1256 il modo di scriverlo divenne \"Bard\" o \"Barth\".\nMedioevo.\nVerosimilmente nella prima met\u00e0 del XIII secolo, fra due paesi slavi di pescatori, Dorfstelle e Trebin, sorse la sede di un mercato tedesco, al quale nel 1255 fu conferito dal principe di R\u00fcgen Jaromar II il privilegio del Diritto di Lubecca. Questo fu anche il primo, originale riconoscimento come citt\u00e0. Un sobborgo slavo stava proprio a sud dell'attuale stazione ferroviaria. Probabilmente esisteva anche un altro sobborgo slavo a nord-ovest della citt\u00e0. Questi sobborghi devono essere stati abbattuti per volont\u00e0 dei cittadini di Barth. Wizlaw III, l'ultimo principe di R\u00fcgen della dinastia dei Ranen e ben noto cantore dell'amor cortese dei paesi nordici e primo poeta della Pomerania, fece erigere nel 1315 un castello in Barth ove egli stesso mor\u00ec nel 1325. Cos\u00ec si estinse la casa regnante dei principi di R\u00fcgen. Da quel momento Barth perdette la sua importanza. Nel 1326 Wartislaw IV fu infeudato quale duca di Pomerania da Cristoforo II di Danimarca. Negli anni successivi (dal 1325 al 1328 e dal 1340 e il 1354) la citt\u00e0 sub\u00ec le conseguenze della guerra di successione di R\u00fcgen con il Meclemburgo, con incendi e pestilenze cui si aggiunsero i fenomeni di inondazione per alta marea. I pirati Klaus St\u00f6rtebeker e G\u00f6deke Michels, presumibilmente residenti nei pressi della citt\u00e0, trovarono sostegno presso i duchi Barnim VI e Wartislaw VIII.\nSovranit\u00e0 pomerana.\nDopo la pace di Ribnitz-Damgarten del 1369, che pose termine alla guerra contro il Meclemburgo, Barth appartenne alla Pomerania. Nel 1478 il duca Boghislao X riun\u00ec nelle proprie mani le terre della Pomerania e di tanto in tanto risiedette a Barth.\nChi vi risiedette pi\u00f9 a lungo fu il duca Boghislao XIII. Verso il 1570 inizi\u00f2 con la erezione di Barth a capitale del proprio ducato (Pomerania-Barth). La vecchia corte principesca fu trasformata da lui nel 1573 in una imponente residenza rinascimentale. Boghislao fond\u00f2 nel 1582 una stamperia di corte (\"f\u00f6rstlike Druckery\") a Barth e promosse la costruzione di una farmacia, una manifattura di seta e un acquedotto per fornire la citt\u00e0 di acqua potabile. L'edizione della Bibbia in lingua basso-tedesca, stampata a Barth, \u00e8 la testimonianza pi\u00f9 significativa di questo periodo. Con il trasferimento della residenza di Boghislao a Stettino, avvenuta nel 1603, termin\u00f2 il periodo aureo di Barth.\nSovranit\u00e0 svedese.\nDopo la guerra dei trent'anni Barth appartenne alla Pomerania svedese. Tra il 1710 e il 1711 ospit\u00f2 nel castello il fuggitivo re polacco Stanislao Leszczy\u0144ski. Nel 1722 la localit\u00e0 contava solo pi\u00f9 76 case e il castello era distrutto. Nel 1733, dopo che Federico I di Svezia concesse a R\u00fcgen la sede del \"Corpo della cavalleria della Pomerania settentrionale e di R\u00fcgen\", seorse al suo posto la \"Fondazione delle nobildonne\".\nDopo la guerra dei sette anni segu\u00ec un nuovo periodo aureo per i cantieri navali e il porto di Barth. Nel 1783 Barth possedeva 40 navi e nel 1795 contava 520 case e 3150 abitanti. Nel 1848 erano registrate a Barth 67 navi mercantili. Nel corso degli anni la citt\u00e0 giunse ad avere fino a sette cantieri. Anche la pesca fu una delle fonti di entrate per la citt\u00e0.\nStoria moderna.\nBarth fu per lungo tempo il centro politico del circondario Franzburg-Barth, perci\u00f2 il municipio di Barth veniva sempre indicato da parte della popolazione locale come \"Ufficio del Consiglio del Circondario\". \nNella seconda guerra mondiale (dal luglio del 1940) fu eretto a Barth un campo di concentramento per prigionieri di guerra alleati, nel quale furono rinchiusi fino a 9.000 prigionieri.\nNel 1943 fu eretto sul campo di aviazione militare di Barth fu eretto il campo di concentramento ausiliario di quello di Ravensbr\u00fcck denominato \"KZ Barth\", ove circa 6.000 detenuti di 18 nazioni diverse furono impiegati, in condizioni disumane, come lavoratori coatti nelle fabbriche della \"Ernst Heinkel Flugzeugwerke\".\nAl tempo della Repubblica Democratica Tedesca vi furono a Barth migliaia di posti di lavoro in alcune grandi industrie come i cantieri navali VEB, le preparazione di sementi VEG, cementifici, birrerie, zuccherifici e lavorazioni del pescato.\nLa citt\u00e0 dal 1994 fa parte del circondario Ribnitz-Damgarten, nel distretto di Rostock.\nDopo il cambiamento politico del 1991 il centro storico \u00e8 stato restaurato, contribuendo all'attrattiva turistica della citt\u00e0. \nNel 2005 Barth ha festeggiato il suo 750\u00ba anno dalla sua costituzione in citt\u00e0.\nSociet\u00e0.\nReligione.\nA Barth vi sono numerose comunit\u00e0 ed edifici religiosi: la Chiesa evangelica di Santa Maria in Barth, una libera comunit\u00e0 evangelica, la Comunit\u00e0 cattolica facente riferimento alla chiesa di Santa Maria Consolatrice degli Afflitti, cos\u00ec come la Chiesa dei Nuovi apostoli."}
{"id": "2831803", "revid": "74801", "url": "https://it.wikipedia.org/wiki?curid=2831803", "title": "John William Griggs", "text": "Biografia.\nFu il 44\u00ba Procuratore generale degli Stati Uniti sotto il Presidente William McKinley.\nInoltre \u00e8 stato anche il 29\u00ba Governatore del New Jersey. Studi\u00f2 al Lafayette College, si spos\u00f2 due volte, la prima con Carolyn Webster Brandt, la seconda con Laura Elizabeth Price."}
{"id": "2831805", "revid": "204012", "url": "https://it.wikipedia.org/wiki?curid=2831805", "title": "John W. Griggs", "text": ""}
{"id": "2831806", "revid": "729019", "url": "https://it.wikipedia.org/wiki?curid=2831806", "title": "Leobardo L\u00f3pez", "text": ""}
{"id": "2831807", "revid": "287204", "url": "https://it.wikipedia.org/wiki?curid=2831807", "title": "Leobardo Lopez", "text": ""}
{"id": "2831808", "revid": "288300", "url": "https://it.wikipedia.org/wiki?curid=2831808", "title": "Leobardo L\u00f3pez Garc\u00eda", "text": ""}
{"id": "2831809", "revid": "287204", "url": "https://it.wikipedia.org/wiki?curid=2831809", "title": "Leobardo Lopez Garcia", "text": ""}
{"id": "2831816", "revid": "153881", "url": "https://it.wikipedia.org/wiki?curid=2831816", "title": "Fanali di via", "text": ""}
{"id": "2831818", "revid": "39884", "url": "https://it.wikipedia.org/wiki?curid=2831818", "title": "Thomas Florsch\u00fctz", "text": "Ha un fratello maggiore, Andr\u00e9, ex slittinista di livello internazionale.\nBiografia.\nCompete professionalmente dal 2006 esordendo prima in Coppa Europa e dal gennaio 2007 in Coppa del Mondo in cui ottiene come miglior risultato in classifica genarale un secondo posto nel bob a due nella stagione 2009/10.\nDurante la quarta manche dei Campionati Europei di Altenberg 2012 si frattur\u00f2 la tibia, ci\u00f2 nonostante riusc\u00ec a ottenere la medaglia di bronzo al termine della gara ma l'infortunio lo tenne lontano dalle gare per tutto il resto della stagione 2011/12.\nHa vinto un argento olimpico a Vancouver 2010, nella specialit\u00e0 a due con il compagno Richard Adjei, e superati soltanto dai connazionali Lange-Kuske mentre a So\u010bi 2014 si \u00e8 classificato nono nel bob a due e quinto nel bob a quattro.\nIn carriera vanta anche un oro, tre argenti e un bronzo ai mondiali e un oro, tre argenti e quattro bronzi nelle rassegne continentali."}
{"id": "2831821", "revid": "287204", "url": "https://it.wikipedia.org/wiki?curid=2831821", "title": "Przemyslaw Niemiec", "text": ""}
{"id": "2831822", "revid": "63756", "url": "https://it.wikipedia.org/wiki?curid=2831822", "title": "Richard Adjei", "text": "Atleta versatile, vinse un argento olimpico a Vancouver 2010.\nBiografia.\nPrima di dedicarsi al bob pratic\u00f2 il football americano nel ruolo di linebacker nei D\u00fcsseldorf Panther, squadra militante nella NFL Europa.\nNelle categorie giovanili conquist\u00f2 tre medaglie: argento in entrambe le specialit\u00e0 ai mondiali juniores di K\u00f6nigssee nel 2009 e bronzo ad Igls 2008 spingendo le slitte guidate da Manuel Machata.\nEsord\u00ec in coppa del mondo nella stagione 2010/11, il 15 novembre 2009 a Park City (17\u00ba nel bob a quattro), ottiene il suo primo podio nonch\u00e9 la prima vittoria sulla pista di K\u00f6nigssee, il 9 gennaio 2010 nel bob a due e con Thomas Florsch\u00fctz alla guida.\nAi Giochi olimpici invernali di vinse l'argento nel bob a due con Thomas Florsch\u00fctz, superati soltanto dai connazionali Andr\u00e9 Lange-Kevin Kuske mentre fin\u00ec quarto nel bob a quattro.\nAi mondiali vinse un oro nel bob a quattro (a K\u00f6nigssee 2011).\n\u00c8 morto per un infarto il 26 ottobre 2020 all'et\u00e0 di trentasette anni."}
{"id": "2831835", "revid": "112894973", "url": "https://it.wikipedia.org/wiki?curid=2831835", "title": "Izlake", "text": "Izlake \u00e8 un insediamento della Slovenia, appartenente al comune di Zagorje ob Savi, con 1146 abitanti (censimento 2002). Le attrazioni turistiche includono il castello di Medija, dove Janez Vajkard Valvasor trascorse la sua infanzia ed \u00e8 sepolto nella tomba di famiglia e le Terme di Medijske Toplice.\nLe Terme.\nMedijske Toplice \u00e8 una stazione termale fondata nel 1877 da un imprenditore locale il sig. Pra\u0161nikar Alojz, Janez Vajkard Valvasor le citava nel suo \"La Gloria del Ducato di Carniola\" nel XVII secolo consistono in un albergo, una piscina coperta e in un complesso di piscina all'aperto con acque termali tra i 24\u00b0 ed i 26\u00b0.\nNel luglio 1877 fu posto un obelisco commemorativo di fronte all'hotel, in onore di Janez Vajkard Valvasor."}
{"id": "2831838", "revid": "767487", "url": "https://it.wikipedia.org/wiki?curid=2831838", "title": "Jos\u00e9 James", "text": ""}
{"id": "2831840", "revid": "37401", "url": "https://it.wikipedia.org/wiki?curid=2831840", "title": "Adattamento (disambigua)", "text": ""}
{"id": "2831842", "revid": "570715", "url": "https://it.wikipedia.org/wiki?curid=2831842", "title": "Giava (ballo)", "text": "La giava fu un ballo creato dopo la prima guerra mondiale.\nStoria.\nDi origine popolare francese, comparve negli anni trenta a Parigi, suonata dai fisarmonicisti di rue de Lappe. \nIl nome sarebbe ispirato a quello dell'isola di Giava ed alluderebbe ai ritmi uditi nel \"tour\" che condusse in Francia ai primi del XX secolo una compagnia di danzatrici indonesiane.\nDato che nel danzarla vengono toccate le anche della donna, per l'epoca era considerata da alcuni come un ballo indecente, tanto che in alcuni luoghi venne proibito.\nDagli anni 50 \u00e8 da considerarsi piuttosto come passato di moda: infatti il ballo \u00e8 citato nella canzone \"Gigolette\" del 1952 cantata da Gino Latilla: \"Balli ancora la Java, che si ballava, vent'anni fa\" e da Fabrizio De Andr\u00e9 in \"La guerra di Piero\".\nGenere musicale.\nHa una base musicale molto simile ad un rapido valzer (ritmo a 3/4), ballo dal quale si distingue per la ricerca di un movimento pi\u00f9 semplice, ma al contempo di un contatto pi\u00f9 stretto e sensuale tra uomo e donna.\nViene eseguito a passi molto piccoli e richiede meno spazio del valzer.\nNella cultura di massa.\nIl generale Charles de Gaulle, al figlio che gli riferiva dei commenti negativi della stampa sul modo incupito con cui aveva reagito alla sconfitta referendaria del 1969, rispose giudicando fuor di luogo la spensieratezza del ballerino di giava (\u00abLes journalistes ne voudraient tout de m\u00eame pas que je danse la java parce que j\u2019ai perdu le r\u00e9f\u00e9rendum!\u00bb).\nIl ballo viene ricordato nella canzone di Fr\u00e9hel \"La java bleue\", 1938, ed in quella di \u00c9dith Piaf, \"L'accord\u00e9oniste\", 1942; in entrambi i casi si tratta di valzer.\nLa giava viene citata brevemente nel brano \"La guerra di Piero\" di Fabrizio De Andr\u00e9, mentre \u00e8 centrale in un'altra e pi\u00f9 antica canzone quale \u00e8 \"La giava rossa\" (talvolta scritto come \"La java rossa\"), scritta da Angelo Ramiro Borrella negli anni '20 e cantata da Gino Franzi, incisa per la prima volta da Milva ed interpretata anche da Ornella Vanoni.\nLa giava (e la sua possibile origine giavanese) \u00e8 oggetto del titolo e del testo della canzone di Paolo Conte \"La Java Javenaise\" (cantata in francese).\nNote.\n4. La Java Javanaise di Paolo Conte nell'Album Razzmata"}
{"id": "2831843", "revid": "486946", "url": "https://it.wikipedia.org/wiki?curid=2831843", "title": "Federico Mastrostefano", "text": ""}
{"id": "2831844", "revid": "767487", "url": "https://it.wikipedia.org/wiki?curid=2831844", "title": "Slow the Rain", "text": "Slow the Rain \u00e8 il primo album autoprodotto della cantante Ingrid Michaelson.\nTracce.\nTutti i brani sono scritti e composti da Ingrid Michaelson fatta eccezione per I'll See You in My Dreams"}
{"id": "2831849", "revid": "30414794", "url": "https://it.wikipedia.org/wiki?curid=2831849", "title": "X\u00aa MAS", "text": ""}
{"id": "2831850", "revid": "1431409", "url": "https://it.wikipedia.org/wiki?curid=2831850", "title": "Julio Dom\u00ednguez", "text": ""}
{"id": "2831851", "revid": "122669631", "url": "https://it.wikipedia.org/wiki?curid=2831851", "title": "Mario Dela\u0161", "text": "\u00c8 fratello di Ante Dela\u0161."}
{"id": "2831852", "revid": "287204", "url": "https://it.wikipedia.org/wiki?curid=2831852", "title": "Mario Delas", "text": ""}
{"id": "2831853", "revid": "287204", "url": "https://it.wikipedia.org/wiki?curid=2831853", "title": "Julio Dominguez", "text": ""}
{"id": "2831856", "revid": "288300", "url": "https://it.wikipedia.org/wiki?curid=2831856", "title": "Julio C\u00e9sar Dom\u00ednguez Ju\u00e1rez", "text": ""}
{"id": "2831857", "revid": "288300", "url": "https://it.wikipedia.org/wiki?curid=2831857", "title": "Julio Cesar Dominguez Juarez", "text": ""}
{"id": "2831859", "revid": "1573940", "url": "https://it.wikipedia.org/wiki?curid=2831859", "title": "George Woodward Wickersham", "text": "Biografia.\nFu il 48\u00ba procuratore generale degli Stati Uniti sotto il presidente degli Stati Uniti d'America William Howard Taft (27\u00ba presidente).\nFu anche presidente del Council on Foreign Relations dal 1933 al 1936. Alla sua morte il corpo venne seppellito a Brookside Cemetery, a Englewood nello stato del New Jersey."}
{"id": "2831860", "revid": "204012", "url": "https://it.wikipedia.org/wiki?curid=2831860", "title": "George W. Wickersham", "text": ""}
{"id": "2831861", "revid": "1543377", "url": "https://it.wikipedia.org/wiki?curid=2831861", "title": "Michel Caillaud", "text": "Nel 1993 \u00e8 diventato, all'et\u00e0 di 36 anni, il pi\u00f9 giovane compositore di scacchi a ricevere dalla PCCC il titolo di Grande Maestro della composizione.\nHa vinto due volte il Campionato del mondo di soluzione: nel 1987 a Graz e nel 2000 a Pola.\nNel 2002 ha ricevuto il titolo di Grande Maestro della soluzione.\nCaillaud \u00e8 uno dei maggiori specialisti dei problemi di retroanalisi; il database online del PBD Server contiene oltre 500 sue composizioni di questo tipo. In dicembre 2009 ha partecipato a Milano all'incontro problemistico \"Sant'Ambrogio 2009\". Ha vinto nettamente il torneo di soluzione organizzato per tale occasione, al secondo posto si \u00e8 classificato il Maestro internazionale italiano Mario Parrinello."}
{"id": "2831863", "revid": "124876396", "url": "https://it.wikipedia.org/wiki?curid=2831863", "title": "Siim-Sander Vene", "text": ""}
{"id": "2831866", "revid": "21981", "url": "https://it.wikipedia.org/wiki?curid=2831866", "title": "Carlo Crivelli (pittore)", "text": ""}
{"id": "2831867", "revid": "110157", "url": "https://it.wikipedia.org/wiki?curid=2831867", "title": "Girls and Boys", "text": "Girls and Boys, \u00e8 il secondo album della cantautrice statunitense Ingrid Michaelson. Autoprodotto esce il 16 maggio 2006, ma viene ripubblicato dalla Cabin 24, l'etichetta discografica della cantautrice, il 18 settembre 2007 in America, dove si \u00e8 piazzato 63\u00ba in classifica. Secondo la Nielsen SoundScan ha venduto 278.000 copie in America.\nAlcuni dei brani del cd sono stati utilizzati nella serie televisiva Grey's Anatomy.\nIl video del singolo \"The Way I Am\" su YouTube ha ricevuto pi\u00f9 di 9 milioni di visualizzazioni.\nTracce.\nTutti i brani sono scritti e composti dalla stessa Ingrid Michaelson"}
{"id": "2831870", "revid": "402993", "url": "https://it.wikipedia.org/wiki?curid=2831870", "title": "Povilas Butkevi\u010dius", "text": ""}
{"id": "2831871", "revid": "287204", "url": "https://it.wikipedia.org/wiki?curid=2831871", "title": "Povilas Butkevicius", "text": ""}
{"id": "2831874", "revid": "74801", "url": "https://it.wikipedia.org/wiki?curid=2831874", "title": "Amt Neuhaus", "text": "Amt Neuhaus \u00e8 un comune di abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG).\nGeografia fisica.\nIl territorio comunale di Amt Neuhaus \u00e8 baganato da due fiumi: la L\u00f6cknitz e l'Elba. \u00c8 nella frazione di Wehningen che la prima sfocia nella seconda."}
{"id": "2831876", "revid": "1305772", "url": "https://it.wikipedia.org/wiki?curid=2831876", "title": "Futbol'nyj Klub Dynamo Ky\u00efv 1986", "text": "Questa voce raccoglie le informazioni riguardanti il Futbol'nyj Klub Dynamo Ky\u00efv (Dinamo Kiev) nelle competizioni ufficiali della stagione 1986.\nStagione.\nDopo la vittoria in finale di Coppa delle Coppe nella stagione precedente, la Dinamo Kiev and\u00f2 vicino a una seconda vittoria europea raggiungendo le semifinali di Coppa dei Campioni, dove fu sconfitto dal Porto. Nelle competizioni nazionali la Dinamo Kiev si conferm\u00f2 come migliore squadra sovietica vincendo tutti i tornei in cui era impegnata (Vys\u0161aja Liga, Coppa dell'URSS e Supercoppa dell'URSS).\nMaglie e sponsor.\nVengono confermate le divise firmate Adidas, di colore bianco con le strisce blu per la prima maglia, e di colore celeste con strisce bianche per la seconda maglia."}
{"id": "2831878", "revid": "123058892", "url": "https://it.wikipedia.org/wiki?curid=2831878", "title": "Martynas Pocius", "text": ""}
{"id": "2831879", "revid": "767487", "url": "https://it.wikipedia.org/wiki?curid=2831879", "title": "Fausto Pinto", "text": ""}
{"id": "2831880", "revid": "1310927", "url": "https://it.wikipedia.org/wiki?curid=2831880", "title": "Edgar Andrade", "text": "Carriera.\nClub.\nHa fatto il suo debutto con il Cruz Azul il 28 gennaio 2006 in una partita contro l'Atlas che ha portato in pareggio.\nNazionale.\nHa fatto parte della nazionale Under-17 messicana che ha vinto il Campionato mondiale di calcio Under-17 2005 insieme a Giovanni dos Santos e Carlos Vela."}
{"id": "2831881", "revid": "110157", "url": "https://it.wikipedia.org/wiki?curid=2831881", "title": "Amelinghausen", "text": "Amelinghausen \u00e8 un comune di 3.785 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Amelinghausen."}
{"id": "2831883", "revid": "288300", "url": "https://it.wikipedia.org/wiki?curid=2831883", "title": "Fausto Manuel Pinto Rosas", "text": ""}
{"id": "2831887", "revid": "947914", "url": "https://it.wikipedia.org/wiki?curid=2831887", "title": "Lucina (mitologia)", "text": "Lucina (latino: \"Lucina\") \u00e8 una dea della mitologia romana di origine etrusca.\nStoria.\nNella mitologia romana, Lucina era la dea del parto. E salvaguardava inoltre le donne nel lavoro. Lucina si trova anche come epiteto della dea Giunone: \"Giunone Lucina\" (\"colei che porta i bambini alla luce\").\nIl nome \u00e8 stato generalmente tradotto con il significato di \"colei che porta i bambini verso la luce\" (in latino: \"lux\" che significa \"luce\"), ma potrebbe anche derivare dalla parola latina \"lucus\" (che significa \"bosco sacro\"), per un bosco sacro di alberi di loto che si trovava sul colle Esquilino, associato alla dea. Recenti studi etimologici hanno ironicamente proposto la derivazione della parola \"lucus\" da \"lux secondo l'etimologia degli opposti\": Varrone defin\u00ec nella sua De lingua latina la cosiddetta \"etimologia degli opposti\" secondo cui lux avrebbe portato a lucus, cio\u00e8 radure all'interno dei boschi nei quali venivano compiuti i sacrifici.\nLa leggenda.\nLucina \u00e8 descritta da Publio Ovidio Nasone nelle \"Metamorfosi\", come la levatrice che fece nascere Adone da Mirra figlia del re C\u00ecnira.\nCorrispondenza nella mitologia greca.\nNella mitologia greca, Lucina corrisponderebbe a \"Ilizia\" di Amniso (dal greco \"Eil\u00e9ithyia\"), probabilmente una divinit\u00e0 pre-olimpica. Inizialmente le Ilizie (nel plurale utilizzato da Omero) erano coloro che provocavano i dolori del parto. Solo successivamente, a Creta, l'Ilizia fu venerata come dea della fertilit\u00e0, prima di affermarsi a Delo. Col passare del tempo il culto si diffuse in molte citt\u00e0 greche, in Etruria e in Egitto, e la sua funzione divent\u00f2 quella di aiutare le partorienti.\nCorrispondenza nella mitologia etrusca.\nNella mitologia etrusca, Lucina corrisponde a \"Thalna\" , la dea del parto e moglie di Tinia, raffigurata nell'arte etrusca come una giovane donna. Thalna si trova spesso raffigurata negli specchi etruschi, sui quali erano comunemente incise delle scene mitologiche.\nL'asteroide 146 Lucina prende il nome dalla dea."}
{"id": "2831888", "revid": "300067", "url": "https://it.wikipedia.org/wiki?curid=2831888", "title": "Adas Ju\u0161kevi\u010dius", "text": ""}
{"id": "2831889", "revid": "767487", "url": "https://it.wikipedia.org/wiki?curid=2831889", "title": "MINURCAT", "text": "La missione delle Nazioni Unite nella Repubblica Centrafricana e Ciad (MINURCAT) \u00e8 una missione di peacekeeping delle Nazioni Unite istituita dal Consiglio di sicurezza delle Nazioni Unite il 25 settembre 2007 per fornire una presenza multidimensionale della polizia fino a 350 unit\u00e0 e fornire il personale militare al Ciad orientale e nel nord-est della Repubblica Centrafricana.\nSuccessivamente il Consiglio di Sicurezza ha prorogato e ampliato la missione di pace fino al marzo del 2009 ed ha aumentato il numero di soldati fino a 768 unit\u00e0, anzich\u00e9 1600 come precedentemente previsto dal piano del Segretario generale."}
{"id": "2831891", "revid": "287204", "url": "https://it.wikipedia.org/wiki?curid=2831891", "title": "Adas Juskevicius", "text": ""}
{"id": "2831892", "revid": "298171", "url": "https://it.wikipedia.org/wiki?curid=2831892", "title": "Martin pescatore dal becco a cicogna", "text": ""}
{"id": "2831893", "revid": "298171", "url": "https://it.wikipedia.org/wiki?curid=2831893", "title": "Martin pescatore delle mangrovie", "text": ""}
{"id": "2831896", "revid": "298171", "url": "https://it.wikipedia.org/wiki?curid=2831896", "title": "Martin pescatore sacro", "text": ""}
{"id": "2831899", "revid": "111782505", "url": "https://it.wikipedia.org/wiki?curid=2831899", "title": "Steven Holcomb", "text": "Biografia.\nPrima di dedicarsi al bob Holcomb \u00e8 stato un atleta di sci alpino per otto anni.\nGli inizi da frenatore.\nInizi\u00f2 a gareggiare professionalmente nel 1998 come frenatore per la squadra nazionale statunitense. Debutt\u00f2 in Coppa del Mondo nel novembre 1998 a Calgary, dove si piazz\u00f2 al 17\u00ba posto pilotato da Brian Shimer. Durante il suo apprendistato da frenatore fece parte anche degli equipaggi condotti da Jim Herberich, Todd Hays e Mike Dionne.\nLa carriera da pilota e i successi.\nNel 2002 Holcomb decise di intraprendere la carriera di pilota, debuttando in \"Coppa Nordamericana\" e vincendo sei gare e ottenendo due secondi posti nella sua prima stagione. \nEsord\u00ec in Coppa del Mondo nel nuovo ruolo a met\u00e0 della stagione 2002/03, il 9 gennaio 2003 a Sankt Moritz giungendo ventesimo nel bob a due e sedicesimo nel bob a quattro. Centr\u00f2 il suo primo podio nonch\u00e9 la sua prima vittoria il 13 gennaio 2007 a Cortina d'Ampezzo imponendosi nel bob a due con il compagno Brock Kreitzburg e ripetendosi il giorno successivo nella gara a quattro con Kreitzburg, Pavle Jovanovic e Steve Mesler. Ha vinto in totale sei trofei di Coppa del Mondo, due nel bob a due (2006/07 e 2013/14), uno nel bob a quattro (2009/10) e tre nella combinata (2006/07, 2009/10 e 2013/14).\nHa partecipato a tre Olimpiadi: a si classific\u00f2 al 14\u00ba posto nel bob a due e al 6\u00ba nel bob a quattro. Vinse la medaglia d'oro nel bob a quattro a con Steve Mesler, Curtis Tomasevicz e Justin Olsen, a distanza di 62 anni dall'ultimo alloro olimpico conquistato da un equipaggio maschile statunitense, ottenuto ai Giochi di sempre nella disciplina a quattro. Conquist\u00f2 infine altre due medaglie d'argento in entrambe le specialit\u00e0 a .\nHolcomb pu\u00f2 vantare anche dieci medaglie vinte ai campionati mondiali, di cui cinque d'oro e cinque di bronzo. Vinse infatti il titolo nel bob a quattro a Lake Placid 2009 e tre anni dopo, nell'edizione 2012 disputatasi sempre a Lake Placid fece l\"'en plein\" conquistando tre medaglie d'oro su tre disponibili (bob a due, a quattro e competizione a squadre). Si ripet\u00e9 nella gara a squadre anche a \nSankt Moritz 2013.\nProblemi alla vista.\nNel 2002 gli fu diagnosticato un problema degenerativo alla vista, che inizi\u00f2 a condizionargli la vita sia in ambito quotidiano sia in ambito sportivo. Nel 2007 gli fu quindi praticata un'operazione non invasiva che gli permise di vincere, in quella stagione, tre ori, tre argenti e un bronzo in Coppa del Mondo.\nI problemi alla vista per\u00f2 non sparirono, e si accentuarono l'anno successivo quando gli fu diagnosticato il cheratocono, assottigliamento della cornea che distorce il campo visivo. Il dottor Brian Boxer Wachler propose a Holcomb una cura a base di vitamine la cui assunzione, combinata con la luce, avrebbe permesso a Holcomb di riottenere una vista perfetta. La procedura dur\u00f2 soltanto 20 minuti e da allora Holcomb ricominci\u00f2 a vedere perfettamente.\nLa morte.\nLa mattina del 6 maggio 2017 Holcomb \u00e8 stato trovato morto nella sua stanza all'Olympic Training Center di Lake Placid, dove si trovava per delle sedute di allenamento. Il primo referto del medico legale accert\u00f2 che Holcomb \u00e8 deceduto nel sonno a causa di una congestione polmonare, di cui tuttavia non \u00e8 nota la causa scatenante."}
{"id": "2831901", "revid": "287204", "url": "https://it.wikipedia.org/wiki?curid=2831901", "title": "Lucina", "text": ""}
{"id": "2831908", "revid": "1005847", "url": "https://it.wikipedia.org/wiki?curid=2831908", "title": "Efisio Corrias", "text": "Bench\u00e9 nato in Romagna dove il padre prestava servizio, visse tuttavia in Sardegna dove svolse tra l'altro la sua attivit\u00e0 politica.\nEsponente della Democrazia Cristiana ricopr\u00ec numerosi incarichi come il suo predecessore Alfredo Corrias. \u00c8 stato infatti presidente del consiglio regionale della Sardegna, presidente della regione (per 8 anni in 3 legislature) e senatore nella V Legislatura.\nEfisio Corrias \u00e8 stato il presidente della regione che \u00e8 durato pi\u00f9 a lungo ed \u00e8 stato definito presidente della rinascita perch\u00e9 durante il suo mandato riusc\u00ec a ottenere l'approvazione del piano straordinario dal parlamento nel 1962.\nOltre ai suoi incarichi istituzionali, fu presidente del Credito Industriale Sardo e presidente del Cagliari Calcio negli anni dello scudetto.\n\u00c8 morto a Cagliari nel 2007."}
{"id": "2831913", "revid": "287204", "url": "https://it.wikipedia.org/wiki?curid=2831913", "title": "Masayuki Mori", "text": "Biografia.\nFiglio del romanziere Takeo Arishima, Mori comparve in molti film di Akira Kurosawa come \"Rash\u014dmon\" e \"L'idiota\". Fu inoltre protagonista di pellicole di Kenji Mizoguchi (\"I racconti della luna pallida d'agosto\"), Mikio Naruse (\"Floating Clouds\") e altri importanti ."}
{"id": "2831914", "revid": "300067", "url": "https://it.wikipedia.org/wiki?curid=2831914", "title": "Tadas Klimavi\u010dius", "text": ""}
{"id": "2831916", "revid": "287204", "url": "https://it.wikipedia.org/wiki?curid=2831916", "title": "Tadas Klimavicius", "text": ""}
{"id": "2831917", "revid": "1442080", "url": "https://it.wikipedia.org/wiki?curid=2831917", "title": "Carlo Fontanelli (editore)", "text": " \n\u00c8 stato protagonista dell'istituzionalizzazione e della divulgazione dell'economia politica a Firenze.\nBiografia.\nFontanelli si laurea in Legge all'Universit\u00e0 di Siena. \u00c8 stato professore di Economia politica presso la Scuola Superiore di Scienze Sociali e nella Scuola Superiore di Commercio di Firenze.\nPrincipali opere.\nOltre quattro letture al Circolo filologico di Firenze sopra \"Ippolito Nievo, Erminia Fua-Fusinato, Sallustio Bandini e Vittorio Emanuele\" e vari articoli in giornali e riviste, pubblic\u00f2 \"Del governo rappresentativo, Discorsi di un Maestro di scuola\" (Firenze, 1864); \"Manuale popolare di economia sociale\" (Firenze, 1870) (di cui ancora oggi si pubblica un'edizione aggiornata e riveduta a cura di Filippo Fontanelli); \"Le nostre istituzioni\" (Milano, 1874); \"Il lavoro a Firenze\" (1874), opera nella quale fornisce ai maestri elementari una guida ai principi dell'Economia politica; \"Gli scioperi\" (Napoli, 1874). Quest'ultima opera era stata premiata al Concorso internazionale del 1873 dal R. Istituto d'incoraggiamento di Napoli."}
{"id": "2831919", "revid": "214753", "url": "https://it.wikipedia.org/wiki?curid=2831919", "title": "Steve Mesler", "text": "Biografia.\nCompete professionalmente dal 2001 e ha partecipato a due Olimpiadi, qualificandosi al 7\u00ba posto a Torino 2006 nel bob a quattro e vincendo la medaglia d'oro a Vancouver 2010 nella stessa specialit\u00e0 con i compagni Steven Holcomb, Curtis Tomasevicz e Justin Olsen.\nVanta anche un oro e un bronzo ai Mondiali, entrambi nel bob a quattro."}
{"id": "2831920", "revid": "288300", "url": "https://it.wikipedia.org/wiki?curid=2831920", "title": "Edgar Bismarck Andrade Renter\u00eda", "text": ""}
{"id": "2831924", "revid": "852776", "url": "https://it.wikipedia.org/wiki?curid=2831924", "title": "Gi\u014drgos Mpogr\u012bs", "text": ""}
{"id": "2831928", "revid": "287204", "url": "https://it.wikipedia.org/wiki?curid=2831928", "title": "Saint Francois Mountains", "text": "Le Saint Francois Mountains sono una catena montuosa del sud-est dello Stato del Missouri negli Stati Uniti d'America. \nStoria.\nLe Saint Francois Mountains sono apparse circa 1,4 miliardi di anni fa, quando un'intensa attivit\u00e0 vulcanica cre\u00f2 un'importante faglia tettonica. Il magma form\u00f2 queste rocce ignee e ora domina l'altopiano d'Ozark, che culmina con un'altitudine di 540 metri sul livello del mare con il Taum Sauk. Oggi queste montagne offrono il caratteristico aspetto frutto dell'erosione subita durante i vari periodi geologici. \nQuesta catena montuosa rappresenta l'unica regione del Midwest degli Stati Uniti che non venne mai sommersa dalle acque ed \u00e8 costituita da antichi scogli di un arcipelago di isole che emergevano dal mare durante il periodo paleozoico. I depositi di arenaria e scisti sono importanti in tutto il massiccio. "}
{"id": "2831931", "revid": "214753", "url": "https://it.wikipedia.org/wiki?curid=2831931", "title": "Curtis Tomasevicz", "text": "Biografia.\nCompete professionalmente dal 2004 e ha partecipato a tre Olimpiadi, qualificandosi al 6\u00ba posto a Torino 2006 nel bob a quattro e vincendo la medaglia d'oro a Vancouver 2010 nella stessa specialit\u00e0 con i compagni Steven Holcomb, Steve Mesler e Justin Olsen. A ha invece vinto la medaglia d'argento, insieme a Steven Holcomb, Steven Langton e Christopher Fogt.\nVanta anche tre ori, un argento e cinque bronzi ai Mondiali."}
{"id": "2831932", "revid": "247933", "url": "https://it.wikipedia.org/wiki?curid=2831932", "title": "Monti Saint Francois", "text": ""}
{"id": "2831934", "revid": "287204", "url": "https://it.wikipedia.org/wiki?curid=2831934", "title": "Arctozenus risso", "text": "Il barracudina di Risso (Arctozenus risso, spesso noto con il sinonimo di \"Notolepis rissoi\") \u00e8 un pesce abissale della famiglia Paralepididae.\nDistribuzione e habitat.\nPopola, con due sottospecie, il mar Mediterraneo, l'Oceano Atlantico settentrionale e l'Oceano Artico. Nei mari italiani \u00e8 presente un po' ovunque, pi\u00f9 comune nel mar Ligure e nello stretto di Messina, dove si rinviene spiaggiato con frequenza.\nHa abitudini pelagico di profondit\u00e0 e si rinviene almeno fino a 700\u00a0m.\nDescrizione.\nHa l'aspetto tipico dei membri della sua famiglia, alla cui voce si rimanda per la descrizione generale. Ha grandi denti, pi\u00f9 sviluppati sulla mandibola che sulla mascella. Le pinne ventrali sono inserite molto indietro, all'altezza della fine della pinna dorsale. Il corpo \u00e8 coperto di minute scaglie argentee molto caduche. Pu\u00f2 essere riconosciuta con certezza dagli altri membri della famiglia solo mediante l'esame delle branchiospine.\nIl colore \u00e8 argenteo bluastro brillante ma facilmente perde le squame diventando brunastro smorto.\nMisura fino a 25\u00a0cm.\nAlimentazione.\nSi ciba di piccoli pesci ed altri organismi pelagici.\nRiproduzione.\nSi riproduce in tutti i mesi dell'anno.\nBiologia.\n\u00c8 una specie gregaria, quando sono in branco questi pesci nuotano con la testa rivolta in alto.\nPesca.\nSi cattura per caso con reti da circuizione dotate di fonti luminose, con reti a strascico pelagiche di profondit\u00e0 e con retini da plancton scientifici. Le carni sono buone ma non hanno nessun mercato."}
{"id": "2831936", "revid": "281901", "url": "https://it.wikipedia.org/wiki?curid=2831936", "title": "Arctozenus rissoi", "text": ""}
{"id": "2831937", "revid": "281901", "url": "https://it.wikipedia.org/wiki?curid=2831937", "title": "Notolepis rissoi", "text": ""}
{"id": "2831938", "revid": "281901", "url": "https://it.wikipedia.org/wiki?curid=2831938", "title": "Arctozenus", "text": ""}
{"id": "2831939", "revid": "757396", "url": "https://it.wikipedia.org/wiki?curid=2831939", "title": "K\u014dstas Sloukas", "text": ""}
{"id": "2831940", "revid": "281901", "url": "https://it.wikipedia.org/wiki?curid=2831940", "title": "Barracudina di Risso", "text": ""}
{"id": "2831942", "revid": "124123", "url": "https://it.wikipedia.org/wiki?curid=2831942", "title": "Justin Olsen", "text": "Biografia.\nGli inizi da frenatore.\nCompete professionalmente dal 2008 come frenatore per la squadra nazionale statunitense. Debutt\u00f2 in Coppa Nordamericana a gennaio del 2008, partecipando alle gare negli equipaggi pilotati da John Napier e Steven Holcomb (con quest'ultimo legher\u00e0 poi tutti i suoi pi\u00f9 grandi successi da frenatore). Dal 2011 prese parte anche ad alcune gare di Coppa Europa.\nEsord\u00ec in Coppa del Mondo nel mezzo della stagione 2007/08, il 27 gennaio 2008 a Sankt Moritz, dove si piazz\u00f2 al 15\u00ba posto nel bob a quattro con Napier alla guida. Centr\u00f2 il suo primo podio all'avvio della stagione successiva, il 30 novembre 2008 a Winterberg, classificandosi terzo nella gara a due, stavolta con Holcomb a pilotare la slitta; vinse la sua prima corsa il 13 febbraio 2009 a Park City, sempre nel bob a quattro e con l'equipaggio di Holcomb. \nHa partecipato a due Olimpiadi, vincendo la medaglia d'oro nel bob a quattro a con Steven Holcomb, Steve Mesler e Curtis Tomasevicz; a si piazz\u00f2 invece decimo nella stessa specialit\u00e0. Olsen pu\u00f2 inoltre vantare tre ori e tre bronzi vinti ai campionati mondiali tra cui spiccano le vittorie ottenute nel bob a quattro a Lake Placid 2009 (dove ottenne anche il bronzo a squadre) e a Lake Placid 2012 dove si ripet\u00e9 anche nella gara a squadre. Completano il suo palmar\u00e8s iridato altri due bronzi vinti nel bob a quattro.\nIl passaggio al ruolo di pilota.\nNel 2015 Olsen decise di intraprendere la carriera di pilota, debuttando a novembre in Coppa Nordamericana e a gennaio in Coppa Europa. Esord\u00ec in Coppa del Mondo nel nuovo ruolo sul finire della stagione 2015/16, il 6 febbraio 2016 a Sankt Moritz giungendo ventunesimo nel bob a due con il compagno Samuel McGuffie. Centr\u00f2 invece il suo primo podio da pilota il 10 novembre 2017 a Lake Placid classificandosi al terzo posto nel bob a due con Evan Weinstock a spingere la slitta. Detiene quali migliori piazzamenti in classifica generale il quindicesimo posto nel bob a due e il diciannovesimo nel bob a quattro, ottenuti sia nel 2016/17 che nel 2018/19, e il quindicesimo in combinata, raggiunto sempre nel 2016/17.\nDa pilota Olsen ha partecipato anche a due edizioni dei mondiali, piazzandosi undicesimo in entrambe le specialit\u00e0 a Sch\u00f6nau am K\u00f6nigssee 2017 e decimo a squadre sia a Igls 2016 che nel 2017."}
{"id": "2831943", "revid": "1714743", "url": "https://it.wikipedia.org/wiki?curid=2831943", "title": "Agnese di Baviera-Landshut", "text": "Biografia.\nEra figlia del duca di Baviera Stefano II di Baviera e della prima moglie Isabella di Sicilia.\nVenne data in sposa nel 1356 al re Giacomo I di Cipro."}
{"id": "2831944", "revid": "486946", "url": "https://it.wikipedia.org/wiki?curid=2831944", "title": "Trois jours de La Panne", "text": ""}
{"id": "2831946", "revid": "110157", "url": "https://it.wikipedia.org/wiki?curid=2831946", "title": "Michel Mirowski", "text": " \u00c8 stato con Morton Mower il primo medico a utilizzare nella pratica clinica un defibrillatore cardiaco impiantabile (ICD), dispositivo per il trattamento di aritmie cardiache pericolose per la vita.\nBiografia.\nMordechai Frydman nacque nel 1924 a Varsavia, in Polonia. \nQuando nel 1939 i tedeschi invasero la Polonia, il padre decise di cambiargli il nome in Mieczys\u0142aw Mirowski per proteggerlo dalle persecuzioni naziste. In seguito, la moglie francese, volle chiamarlo Michel, nome con il quale \u00e8 conosciuto.\nPer sfuggire ai nazisti, Mirowski si rifugi\u00f2 in Ucraina, dove per cinque anni visse in condizioni di assoluto disagio. \nNel 1944, tornato in Polonia, divenne ufficiale dell'esercito, per poi iscriversi alla Facolt\u00e0 di Medicina dell'Universit\u00e0 di Danzica. \n\"\u201cVarsavia, compreso il ghetto, era stata completamente distrutta\u201d\" ricorda Mirowski \"\u201cNessuno dei miei familiari era rimasto e io non potevo ritrovare la mia vecchia casa\u201d\". Mirowski frequent\u00f2 l'Universit\u00e0 per un anno quindi si trasfer\u00ec in Palestina \"\u201dLasciai la Polonia. Ero diventato sionista. Dopo tutto quello che era successo e che avevo visto, gli ebrei dovevano avere un paese dove poter vivere. Per quanto riguardava la Polonia, per me era diventata un cimitero e decisi che non vi avrei pi\u00f9 fatto ritorno\u201d.\"Mirowski emigr\u00f2 in Palestina, dove per\u00f2 nel dopoguerra nessuna facolt\u00e0 di Medicina era attiva. Ritorn\u00f2 perci\u00f2 in Europa e nel 1947 si iscrisse alla Facolt\u00e0 di Medicina dell'Universit\u00e0 di Lione in Francia. Parlava male francese e non conosceva l'inglese ma, ascoltando le lezioni in francese e studiando sui testi inglesi, impar\u00f2 entrambe le lingue.\nLaureatosi nel 1954, Mirowski ritorn\u00f2 in Israele dove divent\u00f2 primo assistente di Harry Heller, primario del reparto di Medicina, presso il \u201cTel Hashomer Hospital\u201d. Avendo deciso di dedicarsi alla cardiologia, frequent\u00f2 l'Istituto di cardiologia di Citt\u00e0 del Messico e il Johns Hopkins Hospital di Baltimora nel Maryland, sotto la guida di Helen Taussig, pioniere della cardiologia pediatrica. Per 5 anni, Mirowski fu l'unico cardiologo dell\u2019\"Asaf Harofeh Hospit\" a qualche decina di chilometri da Tel Aviv.\nNel 1966, il suo primario e amico Harry Heller mor\u00ec di morte improvvisa mentre era a cena con i familiari, dopo che da un paio di settimane aveva iniziato a presentare episodi di tachicardia ventricolare, un'aritmia cardiaca potenzialmente letale.\nMirowski si chiese cosa avrebbe potuto fare per salvare il suo maestro e pens\u00f2 che sarebbe stato possibile impiantare nel suo corpo un defibrillatore capace di riconoscere e interrompere le aritmie letali. Dopo aver consultato cardiologi esperti sull'uso dei defibrillatori, si convinse che questi apparecchi, all'epoca solo esterni, potessero essere realizzati in dimensioni molto pi\u00f9 ridotte. In un'epoca in cui questi apparecchi pesavano quasi 20\u00a0kg, sembr\u00f2 una follia il solo pensare di poterne costruire alcuni grandi quando una scatola di sigarette.\nMirowski ritenne che solo gli Stati Uniti potessero garantire fondi e supporto tecnologico per realizzare tale progetto che divenne il suo perno fisso.\nGrazie all'aiuto di un suo collega americano, Mirowski fu assunto al Sinai Hospital di Baltimora, ospedale affiliato alla Johns Hopkins University School of Medicine, con la qualifica di responsabile della unit\u00e0 coronarica. Qui trascorse parte del suo tempo, lavorando alla realizzazione del suo defibrillatore automatico impiantabile. Anche la moglie Anna e le sue tre figlie, che sarebbero diventate medici, si trasferirono negli Stati Uniti.\nPer 12 anni, Mirowski e i suoi collaboratori si dedicarono alla realizzazione di dispositivi miniaturizzati tali da poter essere impiantati nei pazienti. Cos\u00ec il 4 febbraio 1980, per la prima volta al mondo, un defibrillatore fu impiantato in un paziente, in una sala operatoria del Johns Hopkins Hospital.\nDa quel momento, il dispositivo inventato da Mirowski, progressivamente migliorato e sempre pi\u00f9 rimpicciolito, sar\u00e0 impiantato con successo in milioni di pazienti.\nA met\u00e0 degli anni 80, Mirowski si ammal\u00f2 di mieloma multiplo, morendo il 26 marzo 1990 all'et\u00e0 di 65 anni.\nPer anni osteggiato a causa della sua idea, ricever\u00e0 ampio e unanime riconoscimento scientifico internazionale negli ultimi anni della sua vita.\nNel 2002 \u00e8 stato inserito nella \"National Inventors Hall of Fame\""}
{"id": "2831948", "revid": "110157", "url": "https://it.wikipedia.org/wiki?curid=2831948", "title": "Betzendorf", "text": "Betzendorf \u00e8 un comune di 1.143 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Amelinghausen."}
{"id": "2831955", "revid": "767487", "url": "https://it.wikipedia.org/wiki?curid=2831955", "title": "Cima di Rosso", "text": "La Cima di Rosso (3.369\u00a0) \u00e8 una montagna dei Monti della Val Bregaglia nelle Alpi Retiche occidentali.\nDescrizione.\nSi trova lungo la linea di confine tra l'Italia e la Svizzera.\nSalita alla vetta.\nSi pu\u00f2 salire sulla montagna partendo dalla Capanna del Forno (2.574\u00a0m)."}
{"id": "2831956", "revid": "281901", "url": "https://it.wikipedia.org/wiki?curid=2831956", "title": "Siluro greco", "text": ""}
{"id": "2831957", "revid": "281901", "url": "https://it.wikipedia.org/wiki?curid=2831957", "title": "Siluro di Aristotele", "text": ""}
{"id": "2831960", "revid": "767487", "url": "https://it.wikipedia.org/wiki?curid=2831960", "title": "Emilio Nazzani", "text": "Biografia.\nSi laure\u00f2 \"in ambo le leggi\" (diritto ecclesiastico e civile), presso l'Universit\u00e0 di Pavia nel 1854. Tenne dapprima un ufficio nella Camera di commercio di Pavia; nel 1862 fu nominato professore di Economia politica nell'Istituto tecnico di Forl\u00ec, di cui ebbe nel 1872 la presidenza. Spos\u00f2 Elvira Servadei. Nel 1878 risult\u00f2 vincitore nel concorso a professore ordinario di Economia politica nell'Universit\u00e0 di Pisa, ma rifiut\u00f2 il posto, secondo Achille Loria per la sua naturale timidezza e anche per le minacce subite da un altro concorrente. Trascorse gli ultimi venti anni della sua vita in un ospedale psichiatrico.\nPrincipali opere.\nTra i suoi scritti principali si segnalano i seguenti: \"Sulla rendita fondiaria\" (Forl\u00ec, 1872); \"Sunto di economia politica\" (1\u00aa ediz., Forl\u00ec, 1873); \"Sul profitto\" (Milano, 1877); \"Alcuni quesiti sulla domanda di lavoro\" (Forl\u00ec, 1880). Il \"Sunto\", raccomandato come lettura dai programmi di vari corsi universitari, batte per numero di edizioni e ristampe i \"Primi elementi di economia politica\" di Luigi Cossa (Milano, U. Hoepli, 1875). La seguente \u00e8 la lista delle diverse edizioni, le ultime delle quali curate e pubblicate dalla moglie: 1\u00aa ed., Forl\u00ec, Tip. soc. democratica, 1873; 2\u00aa ed., Milano, Fratelli Dumolard, 1875; 3\u00aa ed. con correzioni ed aggiunte, Milano, Fratelli Dumolard, 1882; 4\u00aa ed., Milano, Fratelli Dumolard, 1886; 5\u00aa ed., Milano, Fratelli Dumolard, 1894; 6\u00aa ed., Torino, Bocca, 1897; 7\u00aa ed., Torino, Bocca, 1898; 8\u00aa ed., Torino, Bocca, 1901; 10\u00aa ed., ripubblicato con aggiunte e prefazione di Achille Loria, Forl\u00ec, L. Bordandini, 1906; 11\u00aa ed., Forl\u00ec, L. Bordandini, 1908; 12\u00aa ed., Forl\u00ec, E. Servadei, 1911; 14\u00aa ed., Forl\u00ec, E. Servadei Ved. Nazzani, 1918; 15\u00aa ed., Forl\u00ec, E. Servadei Ved. Nazzani, 1919; 16\u00aa ed., Forl\u00ec, S. Tip. E. Servadei Ved. Nazzani, 1921."}
{"id": "2831963", "revid": "712828", "url": "https://it.wikipedia.org/wiki?curid=2831963", "title": "Takekura Construction Babies", "text": ""}
{"id": "2831974", "revid": "281901", "url": "https://it.wikipedia.org/wiki?curid=2831974", "title": "Parasilurus aristotelis", "text": ""}
{"id": "2831980", "revid": "287204", "url": "https://it.wikipedia.org/wiki?curid=2831980", "title": "Chiesa del Sacro Cuore (Ancona)", "text": "La chiesa del Sacro Cuore \u00e8 una chiesa cattolica di Ancona.\nStoria.\n\u00c8 stata eretta intorno al 1920 su disegno dell'architetto Lorenzo Basso, in previsione dell'espansione dell'abitato nella zona pianeggiante della citt\u00e0 che si estendeva oltre la cinta muraria costruita in seguito all'allargamento dell'area urbana nel 1810 circa. \n\u00c8 oggi la parrocchia del quartiere Adriatico.\nIl tempio in origine era di forma basilicale, a tre navate, ispirato ad un \"revival\" gotico limitato per\u00f2 alla sua espressione formale; recentemente \u00e8 stato ampliato realizzando un transetto che ha alterato gli originari rapporti interni e variato la primitiva planimetria.\nIn questo edificio, officiato dai Padri Servi di Maria, sono stati trasportati i superstiti arredi recuperati dalla Chiesa di San Pietro dopo la sua distruzione bellica, in quanto anche questa chiesa era officiata dal clero dello stesso Ordine.\nRimasta praticamente indenne sia durante il periodo bellico 1943-1944, sia durante quello sismico del 1972, la chiesa divenne in entrambe le circostanze il punto di riferimento della vita religiosa cittadina. A causa dei danni subiti per il terremoto, il Duomo fu dichiarato inagibile e quindi interdetto al culto. Le reliquie di San Ciriaco e l'immagine della Madonna miracolosa del Duomo vi furono traslate e vi rimasero sino alla ripresa di funzionalit\u00e0 della Cattedrale nell'autunno del 1977."}
{"id": "2831983", "revid": "125755669", "url": "https://it.wikipedia.org/wiki?curid=2831983", "title": "Devraha Baba", "text": "Viveva su una piattaforma di legno alta dodici piedi accanto al fiume Yamuna, a Mathura, e non portava vestiti: delle travi di bamb\u00f9 nascondevano il suo corpo nudo ai suoi devoti. Scendeva dalla piattaforma solo per fare il bagno nel fiume.\nI suoi seguaci sostengono che aveva pi\u00f9 di 250 anni quando mor\u00ec nel 1990. Il primo presidente dell'India, Rajendra Prasad, ha dichiarato che suo padre si era seduto ai piedi di Devraha Baba quando era un bambino a met\u00e0 del XIX secolo, e Devraha Baba era gi\u00e0 anziano in quel momento.\nDevraha Baba \u00e8 stato descritto come un \"Dio pienamente realizzato, un Maestro\" , \"un santo senza et\u00e0 di fama leggendaria\".\nSecondo l'immaginario popolare, Devraha Baba non \u00e8 nato dal grembo di una donna, ma \u00e8 emerso dalle acque. Devraha Baba non ha mai ingerito cibo. Devraha Baba non ha mai toccato terra. Altri supposti miracoli attribuitogli erano: la sua capacit\u00e0 di rimanere sott'acqua per 30 minuti senza riprendere aria; capire il linguaggio degli animali, ed avere il controllo su quelli selvatici, guarire le persone col suo sguardo o con una sua parola, vedere il futuro.\nOggi, il suo santuario \"Samadhi\" si trova nella citt\u00e0 santa di Vrindavan, vicino al fiume Yamuna. \u00c8 stato uno dei esseri viventi pi\u00f9 longevi di sempre."}
{"id": "2831988", "revid": "287204", "url": "https://it.wikipedia.org/wiki?curid=2831988", "title": "Matuzalem", "text": ""}
{"id": "2831989", "revid": "120004550", "url": "https://it.wikipedia.org/wiki?curid=2831989", "title": "Andreas Gryphius", "text": " \nAutore del Barocco, \u00e8 stato il pi\u00f9 significativo compositore tedesco di sonetti del XVII secolo.\nVita.\nGryphius era il pi\u00f9 giovane dei figli dell'arcidiacono Paul Greif di Glogau, oggi G\u0142og\u00f3w. Suo padre mor\u00ec nel 1621 e il patrigno Michael Eder, un insegnante protestante, fu cacciato dagli Imperiali poco dopo che nel 1628 la madre di Gryphius mor\u00ec di tisi. Gryphius dovette prima rimanere in citt\u00e0, come era previsto per tutti i ragazzi sotto i 15 anni, ma pot\u00e9 poi raggiungere il patrigno a Driebitz, un piccolo paese in territorio polacco. Nel 1632 la sua vita pot\u00e9 proseguire in maniera pi\u00f9 regolare a Fraustadt, oggi Wschowa. A G\u00f6rlitz frequent\u00f2 il \"Gymnasium Augustum\" e dal 1634 al 1636 studi\u00f2 all\"'Akademisches Gymnasium\" di Danzica. Infine segu\u00ec la famiglia di Georg Sch\u00f6nborner in qualit\u00e0 di precettore prima a Freystadt e poi in Prussia Orientale per molto pi\u00f9 tempo.\nNel 1638 accompagn\u00f2 due figli del suo patrono Sch\u00f6nborner nei Paesi Bassi, nel corso del loro Grand Tour. Lui stesso in seguito studi\u00f2 per circa sei anni all'universit\u00e0 di Leida. Nel 1640 suo fratello Paul e sua sorella Anna Maria morirono nel giro di pochi mesi e Gryphius stesso si ammal\u00f2 rischiando la vita. Fino al maggio 1647 si trattenne nell'universit\u00e0 di Strasburgo e nel novembre dello stesso anno raggiunse di nuovo Fraustadt. Successivamente trascorse un periodo a Berlino, finch\u00e9 dopo alcuni anni ritorn\u00f2 di nuovo nei Paesi Bassi e in Prussia Orientale.\nIl 12 gennaio 1649 Gryphius spos\u00f2 a Fraustadt Rosina Deutschl\u00e4nder, con cui ebbe quattro figli e tre figlie. Il figlio maggiore Christian Gryphius rielabor\u00f2 in alcuni punti il lavoro del padre e lo pubblic\u00f2. Nel 1650 Gryphius divenne giurista a Glogau e pubblic\u00f2 come tale i \"Glogauisches F\u00fcrstenthumbs Landes-Privilegia\" a Leszno nel 1653.\nNel 1662 fu accolto dal principe Guglielmo di Sassonia-Weimar nella Societ\u00e0 dei Carpofori. Il suo nome all'interno della societ\u00e0 era \"Unsterblicher\" (in italiano, \"immortale\"). Nel registro di K\u00f6then della societ\u00e0 si trova l'iscrizione di Grypius sotto il numero 788. Vi si trova anche il motto attribuitogli, \"wegen verborgener Kraft\" (in italiano, \"grazie alla forza nascosta\") e il simbolo \"Orant\" (\"fedele orante\"). Il 16 luglio 1664 Andreas Gryphius mor\u00ec per un attacco di cuore.\nLa sua vita fu influenzata dalle sofferenze e dalle esperienze del suo tempo, specialmente dalla perdita dei genitori, la distruzione di Glogau nella Guerra dei Trent'Anni e le persecuzioni religiose ad essa collegate. Intriso di un forte anelito per la pace, visse intensamente le tragedie del suo tempo.\nGryphius ebbe come tema per le sue tragedie e poesie la sofferenza e il degrado morale al tempo della guerra, in particolare la Guerra dei Trent'Anni, cos\u00ec come l'inquietudine, la solitudine e la lacerazione interiore dell'uomo. A questi temi si affianca nelle sue opere il ripetuto richiamo alla Vanit\u00e0, motivo tipico del Barocco circa la caducit\u00e0 di tutte le opere e i desideri umani. Esemplare a questo proposito \u00e8 la poesia di Gryphius \"Alles ist eitel\". Un'altra opera tipicamente presa in considerazione \u00e8 il sonetto \"Tr\u00e4nen des Vaterlands\", in cui tratta il terrore della Guerra dei Trent'Anni."}
{"id": "2831994", "revid": "80339", "url": "https://it.wikipedia.org/wiki?curid=2831994", "title": "Regno lombardo-veneto", "text": ""}
{"id": "2832002", "revid": "158913", "url": "https://it.wikipedia.org/wiki?curid=2832002", "title": "Harlem (film)", "text": "Harlem \u00e8 un film del 1943 diretto da Carmine Gallone.\nIl film \u00e8 conosciuto anche con i titoli Knock-out o Harlem! (Knock-out).\nTrama.\nTommaso Rossi \u00e8 un giovane architetto che lascia l'Italia per raggiungere il fratello Amedeo che negli Stati Uniti d'America ha fatto fortuna come costruttore. Scoperto il suo talento per il pugilato, Tommaso accetta le proposte del manager Farrell, e si affida ad un allenatore per provare la carriera sportiva, contro il volere del fratello. Mentre Tommaso inanella una serie di successi, si innamora di Muriel, e diventa popolare, il fratello Amedeo per essersi opposto alla vendita di un immobile diventa il bersaglio di una banda di malfattori. Cos\u00ec, incastrato per un assassinio che non ha commesso, Amedeo viene arrestato e tutte le sue attivit\u00e0 sequestrate. Tommaso \u00e8 vittima del rovescio del fratello venendo scaricato dal suo manager e ignorato da tutti gli altri. I malfattori intendono trattenere Amedeo Rossi in prigione il tempo necessario per far scadere la sua opzione di acquisto sull'immobile sul quale hanno messo gli occhi per una grande speculazione.\nImprovvisamente per\u00f2 il vecchio manager di Tommaso gli offre una grande opportunit\u00e0 per un match al Madison Square Garden con il grande pugile di colore Charlie Lamb. Una vittoria, per quanto improbabile, permetterebbe di pagare l'ingente cauzione per liberare il fratello. Tommaso accetta ma la sera del match deve affrontare anche il rapimento del nipote, che il boss Sherman ha organizzato per stroncare l'ambizioso disegno del giovane italiano. E contro ogni pronostico, dopo aver liberato il piccolo Tony con l'aiuto dell'amico Pat, Tommaso fa giusto in tempo a presentarsi per il match e sconfigge il temutissimo avversario. I cattivi finiscono in prigione, mentre Amedeo pu\u00f2 uscirne grazie al fratello Tommaso.\nAltro finale.\nUn'altra versione del film, meno consolatoria e ancor pi\u00f9 nazionalista e anti-americana, presenta un'appendice nella quale Amedeo viene ucciso in un agguato, e in punto di morte supplica Tommaso di tornare in patria.\nProduzione.\nIl film \u00e8 stato girato negli studi di Cinecitt\u00e0 in piena Seconda guerra mondiale tra la fine del 1942 e l'inizio del 1943.\n\u00c8 considerato un classico esempio di pellicola rientrante nel filone del cinema di propaganda.\nCarmine Gallone, per disporre del folto pubblico di afroamericani, riusc\u00ec a far giungere nel teatro di posa un gruppo di prigionieri di colore, provenienti da un campo di prigionia che si trovava nei pressi di Roma.\nTra gli sceneggiatori del film vi fu anche Giacomo Debenedetti che per\u00f2 non fu accreditato nei titoli a causa delle sue origini ebraiche.\nIl protagonista Massimo Girotti recita con la sua voce, eccetto alcune sequenze in cui \u00e8 doppiato da Luigi Pavese, il quale \u00e8 presente nel film anche come attore, nel ruolo di Joe Smith.\nDistribuzione.\nIl film fu distribuito nelle sale cinematografiche italiane il 21 aprile del 1943.\nCritica.\nAntonio Pietrangeli, nelle pagine di \"Bianco e Nero\" del 1\u00ba giugno 1943:\nAccoglienza.\nStando ai dati disponibili, con un introito di oltre 10 milioni di lire dell'epoca, \"Harlem\" sarebbe stato il film dal maggior incasso in Italia del 1943."}
{"id": "2832007", "revid": "287204", "url": "https://it.wikipedia.org/wiki?curid=2832007", "title": "Antun Gustav Matos", "text": ""}
{"id": "2832010", "revid": "599013", "url": "https://it.wikipedia.org/wiki?curid=2832010", "title": "L\u0103\u010dezar Baltanov", "text": "Carriera.\nClub.\nDebutta nel 2004 debutta con la maglia del Levski Sofia, squadra della sua citt\u00e0 natale. Nel 2014 passa al Botev Plovdiv, dove milita tuttora."}
{"id": "2832011", "revid": "767487", "url": "https://it.wikipedia.org/wiki?curid=2832011", "title": "Elisabetta di Baviera-Landshut (1419-1451)", "text": "Biografia.\nEra figlia di Enrico XVI di Baviera e Margherita d'Asburgo.\nPer Margherita venne combinato il matrimonio con Ulrico V di W\u00fcrttemberg che ella spos\u00f2 a Stoccarda l'8 febbraio 1445, divenendone la seconda moglie.\nDiede al marito tre figli:\nMor\u00ec nel 1451 e suo marito si rispos\u00f2 con Margherita di Savoia, figlia Amedeo VIII di Savoia."}
{"id": "2832016", "revid": "1573940", "url": "https://it.wikipedia.org/wiki?curid=2832016", "title": "Chiesa di Santa Croce (Ancona)", "text": "La chiesa di Santa Croce \u00e8 un luogo di culto cattolico che sorge nella rione di Pietralacroce di Ancona.\nVenne eretta nel primo ventennio dell'Ottocento ed inaugurata nel 1826, al posto di quella dedicata allo Spirito Santo eretta nel 1562, rinnovata nella seconda met\u00e0 del XVIII secolo (con opere di Gioacchino Varl\u00e8 nel suo interno e la sacrestia \"ricca di arredi\" ), ed andata distrutta nell'assedio del 1799.\nIl progetto della chiesa, ancora esistente e sede della parrocchia, era del locale ingegner Michele Bevilacqua, ed \u00e8 al presente l'unico esempio nel territorio comunale di edificio ecclesiastico ottocentesco superstite, dopo le distruzioni durante la seconda guerra mondiale della Chiesa del Santissimo Crocifisso al rione Archi opera dello stesso artefice, della completa ristrutturazione dopo il 1958 della Chiesa dei Santi Cosma e Damiano in corso Mazzini, della demolizione dopo il sisma del 1972 della vecchia chiesa di San Michele Arcangelo nel quartiere Pinocchio e delle profonde modifiche ad usi civili della vecchia Chiesa di Santa Maria delle Grazie nel rione omonimo.\nLa chiesa \u00e8 ad una navata, absidata, coperta a botte, con due vani laterali dotati di altari fino alla eliminazione di questi in occasione dei restauri effettuati dopo il sisma del 1972, ed attualmente conserva di pregevole l'organo settecentesco di autore ignoto ed un tronetto settecentesco per l'esposizione Eucaristica, descritto da dati dell'archivio parrocchiale fanese, intagliatore e doratore. Attualmente le funzioni religiose correnti si svolgono in un moderno edificio polifunzionale (Chiesa Festiva dello Spirito Santo), nella parte a sud della frazione, vicino all'ottocentesco ex forte Altavilla."}
{"id": "2832020", "revid": "466539", "url": "https://it.wikipedia.org/wiki?curid=2832020", "title": "Black Mountain College", "text": "Il Black Mountain College, fondato nel 1933 sui Monti Blue Ridge vicino ad Asheville, \u00e8 stato un innovativo college statunitense per lo studio dell'arte nelle sue varie espressioni.\nStoria.\nFondato nel 1933 da John Andrew Rice Jr., Theodore Dreiser e altri docenti provenienti dal Rollins College, il Black Mountain fu per sua natura sperimentale e votato ad un approccio interdisciplinare. Il college sorse nel periodo dell'ascesa al potere di Adolf Hitler in Germania, allorquando intellettuali e artisti, perseguitati in Europa, giunsero al Black Mountain College come insegnanti o studenti.\nIl Black Mountain si trovava in una localit\u00e0 rurale relativamente isolata, aveva disponibilit\u00e0 finanziarie modeste e in esso vigeva uno spirito informale e collaborativo. Alcune innovazioni del Black Mountain ebbero un'influenza duratura sull'arte americana del dopoguerra, sulla cultura alta e, , sulla cultura pop.\nBuckminster Fuller con lo studente Kenneth Snelson realizzarono la prima cupola geodetica, improvvisandola con doghe nel cortile della scuola; Merce Cunningham costitu\u00ec la sua compagnia di danza e John Cage mise in scena il suo primo \"happening\".\nIl Black Mountain College fu una scuola di discipline artistiche che derivava dal concetto di educazione progressiva. Tale metodo di insegnamento innovativo, si ispir\u00f2 al pensiero di John Dewey, il quale sostenne che democrazia e educazione fossero profondamente collegate. Pertanto, il college non prevedeva voti, tasse, esami o gerarchie, garantiva piena libert\u00e0 nella scelta del percorso educativo e richiedeva un comune impegno per il sostentamento della scuola stessa.\nIl Black Mountain fu precursore fungendo da prototipo per ulteriori college alternativi quali l'University of California, Santa Cruz, il Marlboro College all'Evergreen State College, il Bennington College, lo Shimer College, il Goddard College e il New College of Florida.\nDurante i primi otto anni, il college affitt\u00f2 gli edifici del YMCA Blue Ridge Assembly a sud della citt\u00e0 di Black Mountain. Nel 1937, con l'avvicinarsi della scadenza del contratto di locazione, il college acquist\u00f2 271 ettari sulle rive del Lake Eden, pochi chilometri a nord-ovest dalla Swannanoa Valley. Josef Albers contatt\u00f2 Walter Gropius affinch\u00e9 sviluppasse il progetto della nuova sede; rivelatosi troppo dispendioso, la realizzazione del campus fu perci\u00f2 affidata a Lawrence Kocher. Il college fu trasferito sul Lake Edene nel 1941.\nNel 1957 la scuola chiuse definitivamente a causa dell\u2019esiguo numero di iscritti e alla conseguente instabilit\u00e0 finanziaria. I cospicui debiti accumulati furono saldati solo nel 1962, quando la propriet\u00e0 fu venduta a George Pickering, il quale vi fond\u00f2 in seguito il campo estivo \"Camp Rockmont for boys\". Tale luogo, a memoria della precedente attivit\u00e0, ospita i festival \"Black Mountain Festival\" e \"Lake Eden Arts Festival\".\nTheatre Piece No.1.\nNel 1952, John Cage, Merce Cunningham e Robert Rauschenberg diedero vita alla rappresentazione \"Theater Piece No.1\", uno dei progetti pi\u00f9 significativi della scuola, successivamente denominato \"The Event\".\nCage e Cunningham furono le due personalit\u00e0 cardine di tale esibizione: un evento in cui musica, danza, pittura e poesia coesistevano nella stessa dimensione. Ogni artista ebbe a disposizione un intervallo di tempo per esprimere la propria creativit\u00e0, senza attenersi a testi, coreografie o spartiti predeterminati. Gli spettatori, diversamente da una comune rappresentazione, sedevano nello stesso luogo in cui avveniva la performance. L'evento fu ospitato nella sala da pranzo del college e non previde alcun spazio divisorio tra palco e platea, garantendo agli spettatori il pieno coinvolgimento.\nDurante le esibizioni i dipinti monocromatici di Rauschenberg furono esposti e utilizzati come superfici per la proiezione delle componenti multimediali di Nicholas Chernovitch: cinematografie mute in bianco e nero raffiguranti tramonti e rappresentazioni di scene di vita quotidiana; riferimento diretto alla cultura neo-dadaista che influenz\u00f2 diversi movimenti come Fluxus, il minimalismo e il concettualismo. Lo spettacolo, tuttavia, non fu mai replicato per insufficienza di fondi e liti interne alla scuola che portarono alla chiusura definitiva."}
{"id": "2832028", "revid": "399", "url": "https://it.wikipedia.org/wiki?curid=2832028", "title": "Girolamo Boccardo", "text": ""}
{"id": "2832033", "revid": "599013", "url": "https://it.wikipedia.org/wiki?curid=2832033", "title": "Carl Brown", "text": ""}
{"id": "2832037", "revid": "54253", "url": "https://it.wikipedia.org/wiki?curid=2832037", "title": "Alessandro Proni", "text": "Figlio di Umberto Proni, ciclista dilettante vincitore di numerose gare a cavallo degli anni 60-80, \u00e8 sposato con Luana Bastianelli, sorella di Marta Bastianelli, e ha due figlie, Rebecca e Ludovica.\nCarriera.\nDivenuto professionista nel 2007 con la Quick Step, ha conquistato nello stesso anno una vittoria di tappa al Giro di Svizzera. Nella stagione 2009 ha vestito i colori della ISD di Luca Scinto, classificandosi quarto al Giro del Veneto e ottavo alla Coppa Bernocchi; l'ultima sua corsa \u00e8 stata in ottobre, alla Japan Cup.\nRimasto senza squadra, nel febbraio 2010 si sottopone ad un intervento chirurgico per donare midollo osseo alla sorella Debora, 42 anni, malata di leucemia mieloide acuta. Ritorna alle gare nell'agosto seguente dopo aver trovato l'accordo con l'Acqua &amp; Sapone di Palmiro Masciarelli: il contratto \u00e8 valido fino alla fine del 2011.\nNel luglio 2012 ritorna alla Farnese Vini-Selle Italia di Luca Scinto, venendo confermato per la stagione 2013, ma non per il 2014. Dopo il ritiro dalle corse si occupa di biomeccanica applicata al ciclismo e allenamenti personalizzati per atleti professionisti ed amatori."}
{"id": "2832040", "revid": "767487", "url": "https://it.wikipedia.org/wiki?curid=2832040", "title": "Non entrate in quel collegio", "text": "Non entrate in quel collegio (\"The House on Sorority Row\") \u00e8 un film a basso costo del 1983, scritto e diretto da Mark Rosman. Il film \u00e8 diventato un \"cult\" per gli appassionati del genere \"slasher\".\nIn Italia \u00e8 noto anche con il titolo La soffitta delle ombre.\nTrama.\nL'austera Mrs. Slater ha trasformato la sua villa in un dormitorio per studentesse, che devono sottostare alle sue rigide regole. Quando la donna nega alle ragazze il permesso di organizzare una festa, le sette \"sorelle\" decidono di tirarle un brutto scherzo, ma lo scherzo sfugge al loro controllo tanto che Mrs. Slater muore accidentalmente. Le ragazze decidono di nascondere il cadavere della donna nella piscina e organizzano ugualmente la loro festa. Durante il party, le ragazze iniziano ad essere uccise una ad una, in modo brutale.\nRemake.\nNel 2009 \u00e8 stato realizzato un \"remake\" intitolato \"Patto di sangue\" (\"Sorority Row\") per la regia di Stewart Hendler. Tra gli interpreti del film figurano Briana Evigan, Rumer Willis, Audrina Patridge, Julian Morris, Leah Pipes, Jamie Chung, Margo Harshman e Carrie Fisher."}
{"id": "2832043", "revid": "767487", "url": "https://it.wikipedia.org/wiki?curid=2832043", "title": "Miloud Doubal", "text": ""}
{"id": "2832048", "revid": "712828", "url": "https://it.wikipedia.org/wiki?curid=2832048", "title": "Saikyoudai University", "text": ""}
{"id": "2832054", "revid": "1543377", "url": "https://it.wikipedia.org/wiki?curid=2832054", "title": "Epipactis autumnalis", "text": "L'elleborina autunnale (Epipactis autumnalis ) \u00e8 una piccola pianta erbacea perenne appartenente alla famiglia delle Orchidacee, endemica dell'Italia nord-orientale.\nEtimologia.\nIl termine \"Epipactis\" si trova per la prima volta negli scritti di Dioscoride Pedanio (Anazarbe in Cilicia, 40 circa - 90 circa) che fu un medico, botanico e farmacista greco antico che esercit\u00f2 a Roma ai tempi dell'imperatore Nerone. L'origine di questo termine \u00e8 sicuramente greca, ma l'etimologia esatta ci rimane oscura (qualche testo lo traduce con \u201ccrescere sopra\u201d). Sembra comunque che in origine sia stato usato per alcune specie del genere \"Helleborus\". In tempi moderni il nome del genere fu creato dal botanico e anatomista germanico Johann Gottfried Zinn (1727 \u2013 1759), membro tra l'altro dell'Accademia delle Scienze di Berlino, in una pubblicazione specifica sul genere \"Epipactis\" nel 1757. \nL'epiteto specifico (\"autumnalis\") si riferisce al periodo di fioritura di questa orchidea.\nDescrizione.\n\u00c8 una pianta erbacea perenne alta da 25 a 40\u00a0cm (massimo 70\u00a0cm). La forma biologica di questa orchidea \u00e8 geofita rizomatosa (G rizh), ossia \u00e8 una pianta con un particolare fusto sotterraneo, detto rizoma, che ogni anno si rigenera con nuove radici e fusti avventizi. Queste piante, contrariamente ad altri generi delle orchidee, non sono \u201cepifite\u201d, ossia non vivono a spese di altri vegetali di maggiori proporzioni (hanno cio\u00e8 un proprio rizoma).\nRadici.\nLe radici sono secondarie da rizoma.\nFoglie.\nLe foglie (da 1 a 5 per pianta), a disposizione spiralata, sono distribuite lungo tutto il fusto, sono intere a forma arrotondata-oblunga; sono sessili, appena amplessicauli. Il colore \u00e8 verde chiaro. La lamina \u00e8 percorsa da diverse nervature longitudinali (lamina quasi scanalata) ed ha i bordi debolmente dentellati; la consistenza non \u00e8 coriacea. Le foglie superiori sono progressivamente pi\u00f9 ristrette. Dimensione delle foglie: larghezza 22 \u2013 58\u00a0mm; lunghezza 28 \u2013 70\u00a0mm.\nInfiorescenza.\nL'infiorescenza \u00e8 un racemo terminale, lasso con fiori penduli (massimo una trentina) e pedicellati; la disposizione \u00e8 leggermente unilaterale. Alla base del pedicello \u00e8 presente una brattea a forma lanceolata. Queste brattee sono di tipo fogliaceo e quelle pi\u00f9 basse sono molto simili alle foglie superiori, mentre quelle superiori sono progressivamente pi\u00f9 piccole; tutte sono pendule come i fiori. I fiori sono resupinati, ruotati sottosopra tramite torsione del pedicello. Lunghezza del pedicello: 4 \u2013 6\u00a0mm.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami, 1 verticillo dello stilo). I fiori sono colorati di verde chiaro, mentre all'interno hanno sfumature biancastre e brune.\nFrutti.\nIl frutto \u00e8 una capsula obovoide (o esagonale) a pi\u00f9 coste. Anche le capsule, come i fiori, sono orizzontali o pendule. Nell'interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di questa pianta avviene in due modi:\nDistribuzione e habitat.\nQuesta specie \u00e8 un endemismo delle Prealpi Vicentine (Veneto).\nIl suo habitat tipico sono i boschi freschi e le zone a mezza ombra da 600 fino a 800 . Il substrato preferito \u00e8 a pH acido con terreno piuttosto secco.\nSistematica.\nIl genere \"Epipactis\" appartiene alla sottofamiglia delle Epidendroideae caratterizzata dall'avere lo stame (l'unico fertile) ripiegato sopra il ginostemio e il labello composto da due pezzi distinti: ipochilo e epichilo; e al livello inferiore alla trib\u00f9 delle Neottieae.\nSpecie simili.\nIn genere tutte le \"Epipactis\" sono abbastanza simili nella forma del fiore. Qui ricordiamo alcune specie (tralasciando le varie sottospecie) quali: \nConservazione.\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES)."}
{"id": "2832055", "revid": "767487", "url": "https://it.wikipedia.org/wiki?curid=2832055", "title": "Giovanna di Baviera-Landshut", "text": "Biografia.\nEra figlia di Enrico XVI di Baviera e Margherita d'Asburgo.\nVenne data in sposa a Ottone I di Mosbach che spos\u00f2 a Burghausen nel 1430.\nDiede al marito nove figli:"}
{"id": "2832060", "revid": "71433", "url": "https://it.wikipedia.org/wiki?curid=2832060", "title": "The House on Sorority Row", "text": ""}
{"id": "2832064", "revid": "149485", "url": "https://it.wikipedia.org/wiki?curid=2832064", "title": "Joseph Le Moyne de S\u00e9rigny", "text": "Figlio di Charles Le Moyne, segu\u00ec le orme del padre entrando nel 1686 nella marina francese; sua prima destinazione fu Rochefort, in Francia, dove aveva sede la Flotte du Ponant.\nNel 1689, conoscendo la lingua degli Irochesi, scort\u00f2 da Marsiglia a La Rochelle alcuni di essi, prigionieri di ritorno in Canada. Il 1\u00ba gennaio 1692 fu promosso tenente di vascello e cavaliere dell'Ordine di San Luigi.\nNel 1694, Joseph e il fratello Pierre s'imbarcarono per l'America. A Qu\u00e9bec, reclutarono dei soldati di marina per combattere nella baia di Hudson e riconquistare i territori strappati agli inglesi dieci anni prima dal capitano Pierre de Troyes, ma da allora riconquistati dai nemici. Presero con successo il fort Bourbon (ribattezzato Fort York dai britannici).\nTornato in Francia nel 1695, ripart\u00ec l'anno seguente per la baia di Hudson, con l'ordine di\nrifornire il Fort Bourbon. Nel frattempo il forte era stato ripreso dagli inglesi: Joseph Le Moyne de S\u00e9rigny lo riconquist\u00f2 ancora una volta, inducendo gli inglesi ad arrendersi senza combattere.\nNel 1699 ricevette l'ordine di condurre una fregata ad evacuare il fort Bourbon ceduto agli inglesi in cambio di alcuni posti fortificati nella baia di James, secondo il Trattato di Ryswick del 1697.\nNel 1701 si rec\u00f2 nella Louisiana francese col fratello Pierre.\nNel 1706 partecip\u00f2 ad alcune campagne militari contro il nemico inglese nelle Antille.\nNel 1719 combatt\u00e9 contro gli spagnoli e prese possesso della baia di Pensacola in Louisiana.\nNel 1723 torn\u00f2 in Francia e fu nominato governatore di Rochefort, funzione che ricopr\u00ec sino alla morte, il 12 settembre 1734.\nEra il suocero di Louis-Philippe de Rigaud de Vaudreuil, che ne aveva sposato la figlia, Elisabetta-Caterina."}
{"id": "2832065", "revid": "1543377", "url": "https://it.wikipedia.org/wiki?curid=2832065", "title": "Tau Ercolidi", "text": "Le Tau Ercolidi sono uno sciame meteorico con sigla internazionale TAH: \u00e8 uno sciame poco conosciuto e poco studiato a causa della sua bassa e spesso inesistente attivit\u00e0 annua.\nCorpo progenitore.\nLe Tau Ercolidi derivano dalla disgregazione della cometa periodica 73P/Schwassmann-Wachmann. La cometa 73P/Schwassmann-Wachmann fu scoperta nel 1930 quando pass\u00f2 a meno di 10 milioni di km dalla Terra: gi\u00e0 in quel passaggio la cometa mostr\u00f2 una tendenza alla frammentazione, mostrando un doppio nucleo.\nNel 1995 la cometa manifest\u00f2 un'intensissima attivit\u00e0 disgregativa che port\u00f2 alla frantumazione in cinque pezzi del suo nucleo; al passaggio del 2001 furono osservati solo 3 frammenti, e al passaggio successivo del 2006 il numero dei frammenti era salito ad oltre sessanta: probabilmente il numero reale dei frammenti \u00e8 enormemente superiore, ma la loro scoperta \u00e8 impedita dai limiti degli strumenti di osservazione. \u00c8 probabile che in un prossimo futuro la cometa si disgreghi totalmente dando origine a una nube di polveri e di meteoroidi, anche di discrete dimensioni, che espandendosi dar\u00e0 origine a forti piogge annuali di Tau Ercolidi.\nCaratteristiche.\nIl periodo durante il quale possono essere viste meteore di questo sciame \u00e8 compreso tra il 19 maggio e il 14 giugno: \u00e8 da notare che lo sciame non sembra essere attivo tutti gli anni.\nIl radiante dello sciame \u00e8 situato, durante la sua massima attivit\u00e0 che capita attorno al 3-4 giugno, nelle vicinanze delle coordinate celesti 15 H 14 M, + 40\u00ba. La velocit\u00e0 geocentrica delle Tau Ercolidi \u00e8 di 15 km/s.\nAttivit\u00e0 passata e futura.\nRiguardo alla prima apparizione delle Tau Ercolidi c'\u00e8 stata in passato una certa confusione: nel 1930 sono state osservate due piogge meteoriche, la prima avvenuta il 21 maggio 1930, pochi giorni dopo la scoperta della cometa 73P, la seconda il 9 giugno e il 10 giugno 1930. Oggi si ritiene che la pioggia del 21 maggio non abbia alcun legame con la cometa 73P/Schwassmann-Wachmann: riguardo alla seconda pioggia, che \u00e8 derivata effettivamente dalla cometa 73P/Schwassmann-Wachmann, i calcoli odierni indicano che la parte principale della pioggia dovrebbe essere avvenuta l'8 giugno 1930 e che non sia stata osservata per il cattivo tempo.\nSi prevede che lo sciame possa dare nuovamente origine a piogge meteoriche intense nel 2022 e nel 2049.\nOltre a queste piogge, la disgregazione, tuttora in corso, della cometa 73P/Schwassmann-Wachmann, porter\u00e0 probabilmente alla formazione di un esteso e denso toro meteorico che dar\u00e0 origine tra qualche decina di anni a piogge annuali di discreta intensit\u00e0."}
{"id": "2832067", "revid": "121427364", "url": "https://it.wikipedia.org/wiki?curid=2832067", "title": "Jean Clouet", "text": "Biografia.\nProbabilmente nato a Bruxelles, era il padre del pittore Fran\u00e7ois Clouet (1515-1572). I primi accenni certi sulla sua vita li ritroviamo nel 1516, quando alla corte del re Francesco I di Francia ci fu un suo interessamento, riguardante un atto di donazione. Anche il suo nome non \u00e8 certo, secondo alcuni era Clowet.\nVisse a Tours (comune della Francia centro-occidentale) per numerosi anni, e vi conobbe la futura moglie, figlia di un gioielliere. Era famoso per i ritratti \"\u00e0 crayon\", rapidi schizzi realizzati in preparazione di ritratti ad olio, ma che potevano essere anche utilizzati per medaglie o per miniature. La prima opera che gli \u00e8 attribuita \u00e8 una serie di otto miniature, note col titolo \"I prodi di Marignano\" e datate 1519. Si conservano a Parigi, alla Biblioth\u00e8que nationale de France.\nDivenne palafreniere della camera nel 1523 (titolo che tocc\u00f2 in seguito a suo figlio Fran\u00e7ois) con uno stipendio di 180 Livre tournois (il nome delle monete usata nella Francia medioevale, valuta francese fino all'introduzione del franco germinale) aumentato in seguito a 240.\nIn seguito si spost\u00f2 a Parigi a partire dal 1529, forse nelle vicinanze del cimitero dove in seguito venne seppellito. Aveva un fratello, Clouet de Navarra, che era al servizio di Margherita d'Angoul\u00eame sorella del re di Francia, secondo la testimonianza a noi riportata da una lettera, datata 1529, scritta da Marguerite stessa.\nJean ebbe due figli, Fran\u00e7ois, pittore, e Catherine."}
{"id": "2832069", "revid": "729019", "url": "https://it.wikipedia.org/wiki?curid=2832069", "title": "Santa Maria (Azzorre)", "text": "Santa Maria \u00e8 un'isola dell'arcipelago delle Azzorre con una superficie di 97\u00a0km\u00b2 e una popolazione di 6.500 abitanti. Il capoluogo dell'isola \u00e8 Vila do Porto. Fu scoperta da Diogo de Silves.\nUfficialmente \u00e8 considerata la prima isola dell'arcipelago ad essere scoperta e poi a essere abitata.\n\u00c8 l'isola pi\u00f9 a sud-est ed \u00e8 anche l'isola pi\u00f9 antica dell'arcipelago la cui formazione \u00e8 fatta risalire a circa 10 milioni di anni fa. Pur essendo un'isola vulcanica la sua origine \u00e8 ben celata da erosione e sedimentazione.\n\u00c8 sede di un grosso aeroporto che per mezzo secolo ha costituito lo scalo intermedio per i voli tra il Nordamerica e l'Europa. Nel 1989 fu teatro di un disastro aereo in cui persero la vita 144 persone tra le quali 137 italiani ."}
{"id": "2832076", "revid": "124123", "url": "https://it.wikipedia.org/wiki?curid=2832076", "title": "Charles-Albert II Le Moyne de Longueil", "text": "Biografia.\nMaggiore dei figli di Charles Le Moyne, intraprese la sua prima carriera militare come tenente del reggimento di Saint-Laurent e il 9 gennaio 1684 acquis\u00ec il titolo di signore di Longueil.\nNel 1703 entr\u00f2 a far parte di una delle prime logge massoniche e contemporaneamente divenne cavaliere dell'Ordine Militare di San Luigi e dell'Ordine Cavalleresco di Malta.\nNominato intendente reale di Montr\u00e9al nel 1710, divenne governatore di Trois-Rivi\u00e8res nel 1720 e, nel 1724, succedette a Claude de Ramezay nella carica di Governatore della Nuova Francia.\nNel 1727 lasci\u00f2 la carica per trasferirsi nella sede dei Cavalieri di Malta a La Valletta."}
{"id": "2832086", "revid": "212348", "url": "https://it.wikipedia.org/wiki?curid=2832086", "title": "Mitrovica", "text": ""}
{"id": "2832087", "revid": "287204", "url": "https://it.wikipedia.org/wiki?curid=2832087", "title": "Bender Bending Rodriguez", "text": ""}
{"id": "2832088", "revid": "322321", "url": "https://it.wikipedia.org/wiki?curid=2832088", "title": "Giovanni Piccolomini", "text": "Biografia.\nDi nobile famiglia, secondo figlio di Andrea Todeschini Piccolomini e Agnese Farnese, era pronipote di papa Pio II e nipote di papa Pio III. Non si hanno informazioni precise sulla sua istruzione, ma era considerato un \u00abuomo dottissimo\u00bb.\nNel 1503 fu eletto arcivescovo di Siena. Partecip\u00f2 al Concilio Lateranense V (1512-1517).\nIl 1\u00ba luglio 1517 fu creato cardinale da papa Leone X e il 6 luglio dello stesso anno ricevette il titolo di Santa Sabina. Il 7 gennaio 1521 divenne Camerlengo del Sacro Collegio, carica che tenne fino al 6 febbraio 1523. L'11 giugno 1521 opt\u00f2 per il titolo di Santa Balbina.\nFu amministratore apostolico della diocesi dell'Aquila dal 1523 al 1525 e lo sar\u00e0 ancora dal 1532 alla morte. Il 24 luglio 1524 opt\u00f2 per l'ordine dei cardinali-vescovi ed ebbe la sede suburbicaria di Albano. Fu amministratore apostolico della diocesi di Umbriatico dal 1524 al 1531.\nSub\u00ec affronti dalle truppe imperiali durante il sacco di Roma (1527). Il 7 aprile 1529 si dimise da arcivescovo di Siena. Il 22 settembre 1531 ebbe la sede suburbicaria di Palestrina, da dove il 26 settembre 1533 fu trasferito alla sede suburbicaria di Porto e Santa Rufina, sede propria del vicedecano del Sacro Collegio, quindi il 26 febbraio 1535 divenne decano del Sacro Collegio ed ebbe la sede di Ostia e Velletri.\nFu un benefattore e un mecenate.\nMor\u00ec a Siena e fu sepolto in cattedrale.\nConclavi.\nDurante il suo cardinalato il Piccolomini partecip\u00f2 ai seguenti conclavi:"}
{"id": "2832089", "revid": "339392", "url": "https://it.wikipedia.org/wiki?curid=2832089", "title": "Bender Piegatore Rodriguez", "text": ""}
{"id": "2832090", "revid": "1005847", "url": "https://it.wikipedia.org/wiki?curid=2832090", "title": "Luigi D'Agr\u00f2", "text": "Vita.\nCresciuto politicamente nelle sezioni giovanili della Democrazia Cristiana, nelle file della quale viene eletto nel 1990 al Consiglio regionale del Veneto, alla dissoluzione di questa entra a far parte del Partito Popolare Italiano di Mino Martinazzoli. Nelle giunte Bottin e Frigo \u00e8 anche Assessore regionale con delega a Programmazione, Bilancio, Lavoro, Cultura e Sport.\nNel 1995 aderisce al CDU di Rocco Buttiglione, mentre nel 2001 \u00e8 eletto alla Camera dei deputati con sistema uninominale nella circoscrizione VIII (Veneto 2) con il ruolo di Segretario del gruppo Unione dei Democratici Cristiani e dei Democratici di Centro. Nel 2006, con il nuovo sistema elettorale a liste bloccate, viene riconfermato alla Camera con il ruolo di vice capogruppo. Tra il 2004 e il 2008 \u00e8 anche Consigliere Comunale a Bassano del Grappa.\nPur non candidandosi alle elezioni regionali del Veneto del 2010, dichiara di sostenere il candidato presidente Luca Zaia e in particolare la lista a lui collegata dell'Alleanza di Centro.\nOltre all'attivit\u00e0 politica, D'Agr\u00f2 \u00e8 anche docente di Sociologia dei sistemi organizzativi presso l'Universit\u00e0 degli Studi di Padova, facolt\u00e0 di Scienze della Formazione."}
{"id": "2832093", "revid": "1318658", "url": "https://it.wikipedia.org/wiki?curid=2832093", "title": "Picco H\u00f9jt\u0117n", "text": "Il Picco H\u00f9jt\u0117n (o H\u00f9jtnij; mongolo: \u0425\u04af\u0439\u0442\u044d\u043d \u043e\u0440\u0433\u0438\u043b, trascritto \"H\u00f9jt\u0117n orgil\", IPA [xwit\u0259n orgi\u026e], che significa \"freddo\"; in cinese: \u53cb\u8c0a \u5cf0, \"Y\u01d2uy\u00ec F\u0113ng\"; picco Kh\u00fciten secondo la traslitterazione anglosassone) conosciuto precedentemente come Najramdal (\u041d\u0430\u0439\u0440\u0430\u043c\u0434\u0430\u043b \u043e\u0440\u0433\u0438\u043b, \"Najramdal orgil\"; \"picco dell'Amicizia\"), \u00e8 il punto pi\u00f9 alto della Mongolia, si trova nella Provincia del Bajan-\u00d4lgij nell'estremo ovest del paese. La vetta raggiunge i 4\u00a0374\u00a0m. \nDescrizione.\nIl Picco H\u00f9jt\u0117n \u00e8 una delle cinque vette del massiccio Tabyn Bogd-Ola (\"cinque santi\"). Un picco, chiamato anch'esso Tavan Bogd (Tavan Bogd Uul), alto 4\u00a0082\u00a0m, che si trova circa 2,5\u00a0km a nord dello H\u00f9jt\u0117n, segna il punto di confine tra Russia, Mongolia e Cina. Secondo accordi tripartiti, le coordinate di questo punto sono \nDalla cima dello H\u00f9jt\u0117n scende il ghiacciaio Potanin, il maggiore di tutto il massiccio, lungo 19\u00a0km, con un'area di 56,5\u00a0km\u00b2 (in fase di ritiro). "}
{"id": "2832094", "revid": "712828", "url": "https://it.wikipedia.org/wiki?curid=2832094", "title": "Dream Team (Eyeshield 21)", "text": ""}
{"id": "2832115", "revid": "767487", "url": "https://it.wikipedia.org/wiki?curid=2832115", "title": "Fisher Cube", "text": "Il Fisher Cube \u00e8 un twisty puzzle, variante del pi\u00f9 celebre cubo di Rubik, inventato dal costruttore Tony Fisher attorno al 1985 . Da risolto, la sua forma \u00e8 quella di un cubo ma ha la caratteristica di cambiare la sua forma ad ogni movimento degli strati esterni. Come visibile in figura, uno degli assi di rotazione \u00e8 ruotato di 45\u00b0. Lo schema di colori \u00e8 lo stesso del cubo classico.\nI metodi di risoluzione del Fisher Cube sono molto simili a quelli di un qualsiasi supercubo, ossia un cubo di Rubik i cui pezzi centrali vanno orientati correttamente. Per la risoluzione dello stesso, Tony Fisher usa un metodo da lui inventato, probabilmente ispirato al Metodo Corners First.\nRecentemente la ditta cinese YongJun ha lanciato sul mercato un puzzle analogo con il nome di \"Square King\" e un brevetto a s\u00e9, alimentando molte polemiche nei vari forum di speedcubing."}
{"id": "2832124", "revid": "1005847", "url": "https://it.wikipedia.org/wiki?curid=2832124", "title": "Premio Giappone", "text": "Il viene assegnato a persone provenienti da tutte le parti del mondo che ottengono risultati straordinari nella scienza e nella tecnologia, e che grazie alle loro scoperte fanno avanzare le frontiere della conoscenza e servono la causa della pace e della prosperit\u00e0 umana.\nIl premio viene assegnato dalla Japan Prize Foundation.\nApprovato nel 1983 con la cooperazione del governo giapponese, a partire dal 1985, vengono celebrate le prime cerimonie di premiazione. Ad oggi la fondazione ha assegnato 81 premi a persone provenienti da 13 Paesi differenti.\nIl premio consiste in un certificato, una medaglia commemorativa e un premio in denaro di \u00a550 M (ca. \u20ac500000).\nSolo le persone in vita possono essere nominate.\nOgni anno a novembre, la Japan Prize Foundation sceglie due cambi per il premio, che siano in rilevanza con scienza e tecnologia.\nLa candidatura e il processo di selezione impiegano circa un anno.\nI vincitori, uno per ogni settore, vengono annunciati a gennaio.\nLa cerimonia di premiazione si tiene alla presenza della Famiglia imperiale del Giappone.\nA questo evento partecipano anche il Primo ministro, altri vertici dello Stato, ambasciatori stranieri in Giappone e circa un migliaio di altri illustri ospiti, tra cui eminenti accademici, ricercatori e rappresentanti di circoli politici, commerciali e di stampa. La cerimonia di premiazione del Premio Giappone 2014 si \u00e8 tenuta il 23 aprile al Teatro Nazionale di Tokyo. "}
{"id": "2832137", "revid": "767487", "url": "https://it.wikipedia.org/wiki?curid=2832137", "title": "Keith Gray", "text": "Per la sua appartenenza di anni e la sua partecipazione determinante ai successi nella Coppa di Germania di pallacanestro maschile \u00e8 annoverato, insieme a Carl Brown, Bernard Thompson e James Marsh, come una delle pi\u00f9 importanti persone di Treviri nel \"basket\"."}
{"id": "2832141", "revid": "6923", "url": "https://it.wikipedia.org/wiki?curid=2832141", "title": "Ephraim Katzir", "text": ""}
{"id": "2832153", "revid": "104458", "url": "https://it.wikipedia.org/wiki?curid=2832153", "title": "Passo del Muretto", "text": "Il passo del Muretto (\"Murettopass\" in tedesco) \u00e8 un valico alpino che collega Italia e Svizzera attraverso le Alpi Retiche.\nGeografia.\nSi trova ad un'altezza di 2.562 e collega la Valmalenco (provincia di Sondrio) con il passo del Maloja (canton Grigioni), mettendo in comunicazione la Valtellina con l'Engadina.\nDal punto di vista orografico il passo si trova nelle Alpi Retiche occidentali e separa i monti della Val Bregaglia (ad ovest) dal massiccio del Bernina (ad est).\nDal versante italiano il passo \u00e8 accessibile da Chiareggio, frazione di Chiesa in Valmalenco grazie ad un ampio tracciato, residuo della strada militare carrozzabile della Frontiera Nord, il sistema difensivo italiano verso la Svizzera impropriamente noto come Linea Cadorna; dal versante elvetico il passo si raggiunge da Maloja grazie ad un sentiero storico che oggi, a causa di frane e slavine e per la scarsa manutenzione, consente appena il transito a piedi, mentre anticamente consentiva il passaggio agevole di cavalli e bestie da soma.\nDal soprastante Piz Duan nasce il fiume Mera.\nToponimo.\nIl toponimo \"Muretto\" (\"Pass de M\u00fcret\" nel dialetto locale) deriverebbe dall'antichissima radice m\u00fcr, che indicherebbe un'altura, probabilmente corrispondente al vicino monte dell'Oro.\nStoria.\nConosciuto sin dall'antichit\u00e0, il passo del Muretto \u00e8 stato sfruttato anche grazie alla quota relativamente bassa e alla comodit\u00e0 del collegamento sulla direttrice Sondrio - Coira (tramite il successivo superamento del Septimer Pass), che consente di mettere in comunicazione i due versanti delle Alpi Retiche.\nIl 24 luglio 1618 una schiera di soldati del Cantone dei Grigioni pass\u00f2 per il Passo del Muretto per recarsi a Sondrio, ove prelev\u00f2 l'arciprete Nicol\u00f2 Rusca, deportandolo poi a Coira. Il prelato, imputato per il tentato omicidio del pastore protestante Scipione Calandrini, venne poi tradotto a Thusis ove mor\u00ec per le torture subite dal Tribunale Cantonale.\nQuest'episodio fu una delle cause dell'eccidio conosciuto come Sacro Macello di Valtellina accaduto il 20 luglio 1620 per mano di alcuni fanatici cattolici. Nei giorni seguenti molti protestanti superstiti ripararono in Engadina proprio attraverso il Muretto.\nNell'allestimento della Linea Cadorna (prima guerra mondiale) tra Chiareggio e il passo del Muretto \u00e8 stata realizzata una strada carrozzabile, attualmente non accessibile agli autoveicoli.\nL'importanza commerciale del valico \u00e8 diminuita in corrispondenza dell'aumento del traffico veicolare, che ha privilegiato il trasporto delle merci su gomma e rotaia, escludendo quindi il passo del Muretto dalle direttrici economiche moderne.\nTurismo.\nLa posizione di comunicazione tra Valmalenco ed Engadina, sedi di localit\u00e0 turistiche rinomate, ha consentito al passo del Muretto di registrare un discreto afflusso di visitatori: in particolare praticanti del trekking nella bella stagione."}
{"id": "2832154", "revid": "767487", "url": "https://it.wikipedia.org/wiki?curid=2832154", "title": "Judex (film 1916)", "text": "Judex \u00e8 un serial cinematografico del 1916 diretto da Louis Feuillade. Il film, in 12 episodi, venne girato nel 1914 ma, a causa della guerra, non venne distribuito fino alla fine del 1916.\nDopo il grande successo dei suoi due serial \"Fant\u00f4mas\" (1913) e \"I vampiri\" (1915), Feuillade incontr\u00f2 molte critiche a causa dei protagonisti, che erano tutti criminali.\nIn \"Judex\", allora, prende a personaggio principale un giustiziere che si batte contro la criminalit\u00e0; il regista continua, in ogni caso, a sfruttare il lato \"noir\" della storia, quello che aveva decretato il grande successo delle sue storie precedenti.\nMusidora, smessa la calzamaglia di \"I vampiri\", indossa i panni dell'avventuriera Diana Monti/Marie Verdier, mentre il vampiro pentito Mazamette, ovvero Marcel L\u00e9vesque, diventa qui l'investigatore Giocondo.\nIn Judex \u00e8 possibile vedere l'origine del film noir e del film poliziesco, generi che lasciarono un'importante impronta sul cinema francese.\nTrama.\nIl banchiere Favraux, per arricchirsi, sfrutta chiunque senza piet\u00e0.\nJudex \u00e8 un vendicatore misterioso, vestito tutto di nero: un travestimento adottato da Jacques de Tr\u00e9meuse per vendicare il proprio padre, rovinato dal banchiere e dalla sua banda criminale, in cui milita anche la pericolosa e affascinante Diana Monti, che si spaccia per l'istitutrice Marie Verdier. Costei, insieme al complice e amante Morales, cerca di mettere le mani sopra la fortuna del banchiere.\nLa vendetta di Judex, per\u00f2, si complica quando si ritrova innamorato di Giacomina, l'innocente figlia di Favraux.\nProduzione.\nIl film, prodotto dalla Gaumont, venne girato nel 1914 ma a causa della guerra, la lavorazione sub\u00ec dei ritardi e la pellicola fu terminata solo nel 1916.\nDistribuzione.\nIl serial \u00e8 uscito in Francia il 16 dicembre 1916 in prima per poi uscire nelle sale il 19 gennaio 1917.\nNel 1918, Feuillade firm\u00f2 un sequel della storia, \"La Nouvelle Mission de Judex\" che per\u00f2 ebbe meno successo.\nVersione in DVD.\nIl 1\u00ba luglio 2004, \u00e8 uscita negli USA una versione di 315 minuti in DVD, la versione del serial pi\u00f9 completa di quelle che si conoscono: riversata da un'ottima copia in 35\u00a0mm, colorata in alcune parti, con sottotitoli in inglese e con un accompagnamento musicale di Robert Israel.Il commento al film \u00e8 affidato a Jan-Christopher Horak, uno dei pi\u00f9 noti critici e studiosi internazionali di cinema muto.Distribuzione: Flicker Alley.\nData di uscita.\nData uscita IMDB\nAltre versioni.\nMaurice Champreux, genero di Feuillade, ne gira nel 1934 un remake, \"Judex 34\", con Ren\u00e9 Fert\u00e9, Marcel Vall\u00e9e, Mihalesco, Jean Lef\u00e8bvre, Ren\u00e9 Navarre, Constantini e Blanche Bernis nel ruolo di Diana Monti.\nGeorges Franju ha girato nel 1963 un remake che rendeva omaggio al serial intitolato \"Judex\" (in Italia \"L'uomo in nero\"). La sceneggiatura era firmata, oltre che da Francis Lacassin, da Jacques Champreaux, nipote di Feuillade e figlio di Maurice Champreaux. Il film era interpretato da Channing Pollock (Judex), Michel Vitold (Favraux), \u00c9dith Scob (Jacqueline), Francine Berg\u00e9, Jacques Jouanneau, Th\u00e9o Sarapo, Sylva Koscina e Ren\u00e9 G\u00e9nin."}
{"id": "2832156", "revid": "580197", "url": "https://it.wikipedia.org/wiki?curid=2832156", "title": "World Cup of Hockey 2004", "text": "La World Cup of Hockey 2004 \u00e8 stata la seconda edizione della World Cup of Hockey, torneo per nazionali di hockey su ghiaccio organizzato dalla NHL.\nQuesta edizione del torneo si \u00e8 svolta ad otto anni di distanza da quella precedente (1996) e ha visto la partecipazione di otto nazionali (due nordamericane e sei europee); a vincere \u00e8 stato per la prima volta il , che in finale ha sconfitto la con il punteggio di 3-2.\nAl termine del torneo ha avuto inizio il \"lock-out\" della NHL che ha portato alla cancellazione della stagione 2004-2005.\nSedi.\nLa Word Cup of Hockey 2004 si \u00e8 svolta in tre citt\u00e0 nordamericane e quattro europee:\nPartecipanti.\nAl torneo hanno partecipato otto nazionali suddivise in due gironi da quattro squadre ciascuno:\nPremi.\nMiglior portiere: Martin Brodeur\nMiglior difensore: Kimmo Timonen\nMiglior attaccante: Fredrik Modin\nMiglior giocatore: Vincent Lecavalier"}
{"id": "2832157", "revid": "729019", "url": "https://it.wikipedia.org/wiki?curid=2832157", "title": "Charles Lennox, III duca di Richmond", "text": "Biografia.\nInfanzia ed educazione.\nFiglio di Lord Charles Lennox, II duca di Richmond, nipote di Carlo II d'Inghilterra, e Lady Sarah Cadogan, figlia di William Cadogan, I conte Cadogan, studi\u00f2 alla Westminster School e al Winchester College.\nCarriera.\nDivenne membro della Royal Society l'11 dicembre 1755, affiancandosi alle correnti pi\u00f9 liberali del partito \"whig\", nel quale militava alla Camera dei Lords.\nIl Duca di Richmond divenne ufficiale d'esercito nel 2nd Foot Guards nel 1751. Dal 1756 al 1758 fu tenente colonnello del 33rd Regiment of Foot. Nel 1758 entr\u00f2 a far parte del reggimento indipendente 72nd Regiment of Foot, del quale venne nominato poi colonnello e suo fratello minore Lord George Lennox prese il comando del 33rd Regiment. I due fratelli presero cos\u00ec parte alla Guerra dei sette anni e precisamente parteciparono agli scontri del Raid di Cherbourg nel 1758 ed alla Battaglia di Minden del 1759. Il 72nd Regiment venne sciolto nel 1763 alla fine della guerra.\nIl Duca di Richmond venne nominato ambasciatore britannico straordinario a Parigi nel 1765 e deall'anno successivo divenne membro insigne del governo Rockingham, avvers\u00f2 William Pitt e divenne Segretario di Stato e Intendente del Gloucestershire e fu anche ambasciatore a Parigi, prima che la carica venisse ottenuta dall'amico William Nassau de Zuylestein, II conte di Rochford, nobile d'origine olandese.\nNella veste di Consigliere Generale d'Irlanda port\u00f2 a termine molte riforme, emanando editti intesi alla tolleranza religiosa e ad una maggior eguaglianza sociale davanti alla giustizia. Per tali motivi fu accusato dal partito Tory e principalmente da Lord James Maitland, VIII conte di Lauderlade, rappresentante del gruppo estremista reazionario dei tory, di fomentare i disordini sociali, e costretto ad abbandonare tutte le cariche.\nMorte e successione.\nAlla sua morte, avvenuta il, come \"Duca di Richmond\" gli succedette il nipote Lord Charles Lennox; come Segretario di Stato Lord William Petty; come Ministro delle Ordinanze Lord Charles Cornwallis e come Intendente d'Irlanda Lord Charles Howard, XI duca di Norfolk."}
{"id": "2832175", "revid": "767487", "url": "https://it.wikipedia.org/wiki?curid=2832175", "title": "Edward Maya", "text": "Biografia.\nSi \u00e8 diplomato presso il Liceo Musicale \"George Enescu\" di Bucarest.\nA 19 anni scrisse con Eduard Carcota la canzone \"Torner\u00f2\" interpretata da Mihai Tr\u0103istariu, rappresentando cos\u00ec la Romania al Eurovision Song Contest 2006, arrivando quarto.\nStereo Love (2009-2010).\nHa raggiunto il successo e la notoriet\u00e0 a livello europeo e mondiale nel 2009 con il suo primo singolo, di genere dance e techno, intitolato \"Stereo Love \"(pubblicato dall'etichetta discografica Sony Music) che contiene il supporto vocale della cantante Vika Jigulina. Il brano ha raggiunto la seconda posizione in classifica in Romania nell'estate del 2010, mentre invece in Francia, Paesi Bassi, Svezia, Spagna e Portogallo \u00e8 riuscito a raggiungere la prima posizione, ottenendo risultati altrettanto buoni in Svizzera, Belgio, Polonia ed Italia. Dopo aver raggiunto il picco massimo in tutta Europa; inserito in numerose compilation di genere dance, il brano ha avuto un notevole successo mondiale, soprattutto in Canada, dove \u00e8 stata pubblicata una versione con la cantante Mia Martina.\nAlbum di debutto (2010-2013).\nNel 2010 esce un secondo singolo \"This Is My Life\" e nel 2011 un terzo \"Desert Rain.\"\nNel 2012 pubblica \"Friends Forever \"e \"Mono in Love\", entrambi tratti dal suo album di debutto \"The Stereo Love Show\" sotto la sua etichetta discografica Mayavin Records.\nDopo pi\u00f9 di 1000 concerti in tutto il mondo, Edward Maya ha creato un nuovo progetto musicale per i suoi fan: Violet Light (2012). Il primo brano, con un video omaggio alla natura del Messico, \u00e8 \"Love Story\" seguito da \"Nostalgy\", \"Next Door\" ed infine \"Back Home.\"\nDebutta poi, nel 2013, l'album \"The Stereo Love Show\" ed un altro singolo di successo, dal titolo \"Feeling\".\nIl nuovo album Angels ed i vari singoli (2014-presente).\nUn anno molto intenso \u00e8 di sicuro il 2014 che vede produrre vari singoli: \"Colombian girl, Miracles, Love Of My Life, Historia de Amor \"e\" You and Me. \"A fine anno, viene pubblicato un nuovo album \"Angels\" a seguito di un concetto diverso che cattura un altro lato dell'essere umano, cercando di raggiungere l'equilibrio offrendo un assaggio dei sentimenti umani.\nIl primo singolo del 2015 \u00e8 \"Run away.\"\nCuriosit\u00e0.\nDopo il limitato lavoro svolto nei primi anni, nel 2009 ha co-prodotto l'album \"True Believers\" degli artisti musicali rumeni Akcent, collaborando alla composizione di brani di successo come \"That's My Name, Stay with Me\" e \"Lover's Cry.\""}
{"id": "2832192", "revid": "712828", "url": "https://it.wikipedia.org/wiki?curid=2832192", "title": "Pentagramma (Eyeshield 21)", "text": ""}
{"id": "2832193", "revid": "98077", "url": "https://it.wikipedia.org/wiki?curid=2832193", "title": "Amedeo Ferdinando duca d'Aosta", "text": ""}
{"id": "2832197", "revid": "2012541", "url": "https://it.wikipedia.org/wiki?curid=2832197", "title": "Patria Indipendente", "text": "Patria Indipendente \u00e8 una rivista edita dall'ANPI (Associazione Nazionale Partigiani d'Italia).\nNasce nel 1952 con il sottotitolo \u201cQuindicinale della Resistenza e degli ex combattenti\u201d; nel 1998 la cadenza diventa mensile fino a cessare le pubblicazioni a stampa nel 2015; dal 2016 esce solo in versione digitale on line.\nIl primo comitato di direzione era composto da Emilio Lussu, Leonida Repaci e Giovanni Serbandini, avendo come responsabile Fausto Vighi. Successivamente la pubblicazione \u00e8 stata diretta da Fausto Vighi (1959), Francesco Fausto Nitti (1959-1974), Alfonso Bartolini (1974 -2001), Lucio Cecchini (2001-2004), Giulio Mazzon (2004-2005), Wladimiro Settimelli (2005-2015). Gianfranco Pagliarulo (2015-2021). Dal 2021 \u00e8 direttore responsabile Natalia Marino.\nLe sue tematiche sono prevalentemente di carattere storico-politico legate alla Resistenza, all'antifascismo, alla Costituzione ed alla attualit\u00e0, con ampio spazio a segnalazioni e cronache di eventi ad esse collegate."}
{"id": "2832205", "revid": "6923", "url": "https://it.wikipedia.org/wiki?curid=2832205", "title": "Accentramento amministrativo", "text": "L'accentramento amministrativo \u00e8 un modello di organizzazione della pubblica amministrazione opposto al decentramento amministrativo.\nEsempi storici.\nNella penisola italiana subito dopo l'unit\u00e0 d'Italia, i primi governi del regno optarono per una \"piemontesizzazione\" del paese, estendendo a tutta la penisola lo Statuto Albertino e la legislazione piemontese, introducendo la figura dei prefetti su tutto il territorio e servendosi di personale sabaudo da inserire in tutte le istituzioni nazionali."}
{"id": "2832218", "revid": "599013", "url": "https://it.wikipedia.org/wiki?curid=2832218", "title": "Waldir S\u00e1enz", "text": "Caratteristiche tecniche.\nGioca come attaccante; ha una grande abilit\u00e0 nel segnare reti.\nCarriera.\nClub.\nNel 1992 Waldir S\u00e1enz fu promosso in prima squadra con l'Alianza Lima a diciannove anni: l'anno successivo divenne capocannoniere del Campeonato Descentralizado con 31 reti, partecipando cos\u00ec con giocatori come Dar\u00edo Muchotrigo e Juan Jos\u00e9 Jayo alla creazione della squadra denominata \"los potrillos\" (i puledri). Il 1997 vide il giocatore segnare la rete numero 100 con la maglia dell'Alianza Lima e vincere il titolo nazionale dopo un digiuno durato 18 anni. Nel 1998 venne contattato dagli statunitensi del Colorado Rapids in vista della Major League Soccer 1998; nel 1999 invece si trasfer\u00ec in Argentina, al Club Atl\u00e9tico Uni\u00f3n di Santa Fe.\nNel 2000 torn\u00f2 in patria per giocare con lo Sporting Cristal, ma le prestazioni non eccelse fecero s\u00ec che tornasse nuovamente all'Alianza Lima, proprio nell'anno del centenario di tale societ\u00e0. Qui vinse il titolo di Apertura del 2001 sconfiggendo in finale proprio la sua ex squadra per 2-1, ed il titolo nazionale contro il Cienciano del Cusco. Due anni dopo vinse nuovamente il campionato, cos\u00ec come nel 2004, mentre nel 2006 gioc\u00f2 per il Melgar di Arequipa. Passata la prima met\u00e0 del 2007 senza squadra, firm\u00f2 per il Deportivo Municipal in vista del Clausura 2007. Per l'Apertura 2008 invece torn\u00f2 all'Alianza Lima ma non ripet\u00e9 le prestazioni degli anni passati.\nNel 2009 fu lo Sport Boys di Callao, militante in seconda divisione, ad assicurarsi le prestazioni del giocatore, che segn\u00f2 12 reti contribuendo cos\u00ec alla promozione del club in prima divisione.\nNel 2013, dopo 4 anni di inattivit\u00e0, ha giocato con il Club Deportivo Walter Orme\u00f1o, annunciando al tempo stesso il suo ritiro definitivo dal calcio giocato.\nNazionale.\nConvocato per la prima volta nel 1993 da Vladimir Popovi\u0107, prese parte alla Copa Am\u00e9rica 1993. Fece parte pi\u00f9 o meno stabilmente della Nazionale fino al 2000, quando una volta terminata la CONCACAF Gold Cup 2000, non venne pi\u00f9 incluso nelle liste dei convocati del n\u00e9 in amichevoli n\u00e9 in competizioni ufficiali."}
{"id": "2832221", "revid": "287204", "url": "https://it.wikipedia.org/wiki?curid=2832221", "title": "Waldir Saenz", "text": ""}
{"id": "2832222", "revid": "125187220", "url": "https://it.wikipedia.org/wiki?curid=2832222", "title": "Eralda Hitaj", "text": "Eralda Hitaj ha rappresentato la sua nazione, l'Albania, presso il concorso di bellezza Miss Universo 2006. Attualmente svolge la professione di modella; \u00e8 stata anche faccia della firma di orologi Rolex.\nAspetto.\nEralda \u00e8 alta 1,68m, ha gli occhi azzurri/blu ed \u00e8 castana."}
{"id": "2832223", "revid": "919662", "url": "https://it.wikipedia.org/wiki?curid=2832223", "title": "Kaillie Humphries", "text": "Nata Simundson, assunse il cognome Humphries in seguito al matrimonio con il bobbista britannico Dan Humphries, da cui divorzi\u00f2 nel 2014; ha poi mantenuto il cognome dell'ex marito anche dopo il secondo matrimonio con l'ex bobbista statunitense Travis Armbruster, celebrato nel 2019.\nCarriera.\nSino all'et\u00e0 di 16 anni Kaillie Humphries praticava lo sci alpino ma dovette interrompere la carriera a seguito di un grave incidente che provoc\u00f2 dei traumi agli arti inferiori.\nGli inizi da frenatrice.\nRipresasi dall'infortunio, pass\u00f2 al bob nel 2002 per poi iniziare a competere professionalmente dal 2004 come frenatrice per la squadra nazionale canadese. Debutt\u00f2 in Coppa del Mondo nella stagione 2004/05, il 25 novembre 2004 a Winterberg dove si classific\u00f2 al dodicesimo posto nel bob a due con Helen Upperton. Si distinse nelle categorie giovanili vincendo la medaglia d'argento ai mondiali juniores di Igls 2006, sempre con la Upperton. Ha inoltre gareggiato ai campionati mondiali di Sch\u00f6nau am K\u00f6nigssee 2004 da frenatrice, piazzandosi ottava con Helen Upperton.\nLa carriera da pilota.\nNell'inverno del 2006 la Humphries pass\u00f2 al ruolo di pilota, debuttando in Coppa Europa nella stagione 2006/07 e ottenendo un'altra medaglia d'argento mondiale nella categoria juniores ad Altenberg 2007.\nCoppa del Mondo.\nEsord\u00ec in Coppa del Mondo nel nuovo ruolo all'avvio della stagione 2007/08, il 30 novembre 2007 a Calgary dove giunse quarta al traguardo. Centr\u00f2 il suo primo podio il 25 novembre 2007 a Lake Placid (3\u00aa nel bob a due) e la sua prima vittoria il 19 dicembre 2009 ad Altenberg con la frenatrice Heather Moyse. Conquist\u00f2 la sua prima Coppa di bob a due nel 2012-13 vincendo sei gare su nove e interrompendo il dominio delle atlete tedesche che perdurava dal 2001/02, biss\u00f2 il successo nella stagione successiva portando a casa la coppa per un solo punto sulla statunitense Elana Meyers; conquist\u00f2 la sua terza sfera di cristallo nel 2015/16 e la quarta nel 2017/18.\nInsieme alle frenatrici Melissa Lotholz, Cynthia Appiah e Genevieve Thibault, Kaillie Humphries \u00e8 stata altres\u00ec la prima donna a condurre un equipaggio tutto al femminile in una gara di bob a quattro in Coppa del Mondo, competendo contro i colleghi maschi a Lake Placid il 6 gennaio 2016 durante la quarta tappa della stagione 2015/16. Terminarono al diciassettesimo e ultimo posto con un distacco di 4 secondi e 77 centesimi dal vincitore Maximilian Arndt e a 2\"67 dal sedicesimo classificato, il britannico John James Jackson.\nGiochi olimpici.\nHa partecipato a quattro edizioni dei Giochi olimpici invernali: a ha vinto la medaglia d'oro nel bob a due, in squadra con Heather Moyse, davanti alle connazionali Helen Upperton e Shelley-Ann Brown e alle statunitensi Erin Pac ed Elana Meyers. Quattro anni dopo, ai Giochi di , si \u00e8 confermata campionessa olimpica, sempre insieme a Heather Moyse, diventando entrambe le prime donne nella storia del bob ad aver bissato il titolo olimpico; in virt\u00f9 di questo risultato venne designata dal Comitato Olimpico Canadese, assieme alla Moyse, quale portabandiera della delegazione canadese ai giochi per la cerimonia di chiusura della manifestazione. Vinse la sua terza medaglia olimpica, stavolta di bronzo, a con la frenatrice Phylicia George. Ha vinto la medaglia d\u2019oro a nel monobob, risultato che la pone in testa tra le atlete pi\u00f9 medagliate alle Olimpiadi.\nCampionati mondiali.\nHa preso parte altres\u00ec a ulteriori dieci edizioni dei campionati mondiali da pilota, conquistando un totale di dodici medaglie, delle quali cinque d'oro. Detiene il record di titoli iridati vinti nel bob a due femminile (quattro), davanti alle tedesche Sandra Kiriasis e Romy Logsch, ferme a quota tre, mentre \u00e8 al secondo posto tra le atlete pi\u00f9 medagliate in assoluto ai mondiali a quota dodici medaglie conquistate, stavolta preceduta di una lunghezza dalla stessa Kiriasis. \nNel dettaglio i suoi risultati da pilota nelle prove iridate sono stati, nel monobob: medaglia d'oro ad Altenberg 2021; nel bob a due: quinta ad Altenberg 2008, quinta a Lake Placid 2009, medaglia di bronzo a Sch\u00f6nau am K\u00f6nigssee 2011 in coppia con Heather Moyse, medaglia d'oro a Lake Placid 2012 con Jennifer Ciochetti, medaglia d'oro a Sankt Moritz 2013 con Chelsea Valois, settima a Winterberg 2015, medaglia d'argento a Igls 2016 con Melissa Lotholz, medaglia d'argento a Sch\u00f6nau am K\u00f6nigssee 2017 con Melissa Lotholz, medaglia d'oro ad Altenberg 2020 con Lauren Gibbs e medaglia d'oro ad Altenberg 2021 con Lolo Jones; nel bob a quattro: ventisettesima a Winterberg 2015, dove pilot\u00f2 un equipaggio composto da altri tre frenatori uomini; nella gara a squadre: medaglia d'argento ad Altenberg 2008, medaglia di bronzo a Sch\u00f6nau am K\u00f6nigssee 2011, medaglia di bronzo a Lake Placid 2012, medaglia di bronzo a Sankt Moritz 2013, medaglia di bronzo a Winterberg 2015, quinta a Igls 2016 e nona a Sch\u00f6nau am K\u00f6nigssee 2017. Delle sei medaglie colte nel bob a due cinque sono state vinte gareggiando con altrettante diverse frenatrici.\nHa inoltre vinto due titoli nazionali nel bob a due.\n2019: il passaggio alla squadra statunitense.\nA partire dal novembre del 2019 gareggia per la squadra nazionale statunitense dopo essere convolata in seconde nozze con l'ex bobbista Travis Armbruster. Humphries dichiar\u00f2 inoltre che nell'ultimo periodo in seno alla squadra canadese sub\u00ec pressioni psicologiche da parte del suo allenatore, l'ex bobbista Todd Hays, per circa due anni, vicenda che la port\u00f2 poi a passare alla squadra a stelle e strisce. Esord\u00ec con la nuova nazionalit\u00e0 a Lake Placid, nella prima gara della Coppa Nordamericana 2019/20. Nel circuito delle World Series di monobob femminile and\u00f2 per la prima volta a podio, vincendo la gara, il 16 gennaio 2021 a Sankt Moritz nella sesta tappa della stagione 2020/21, e concludendo l'annata al quindicesimo posto in classifica generale..\nPalmar\u00e8s.\nCoppa del Mondo.\nVincitrice della Coppa del Mondo nel bob a due nel 2012/13, nel 2013/14, nel 2015/16 e nel 2017/18."}
{"id": "2832226", "revid": "125439608", "url": "https://it.wikipedia.org/wiki?curid=2832226", "title": "Esaclorobenzene", "text": "L'esaclorobenzene, noto anche come perclorobenzene, \u00e8 un composto organico derivato da un anello di benzene policlorurato, ovvero in cui tutti gli atomi di idrogeno sono sostituiti dal cloro. Viene ottenuto per clorurazione del benzene in presenza di FeCl3 a temperatura di circa 230\u00a0\u00b0C, o alternativamente per decomposizione termica dell'esaclorocicloesano in presenza di cloro.\nSi presenta sotto forma di solido bianco ed \u00e8 insolubile in acqua, poco solubile in etanolo e solubile in solventi apolari quali cloroformio ed etere.\nUtilizzo.\nL'esaclorobenzene era utilizzato come fungicida nel trattamento dei semi ed era anche impiegato come preservante del legno. \u00c8 stato proibito su scala mondiale dalla Convenzione di Stoccolma sugli inquinanti organici persistenti. Rappresenta un sottoprodotto della sintesi di alcuni composti chimici e di altri fitofarmaci.\nTossicit\u00e0.\nL'esaclorobenzene \u00e8 considerato essere un probabile cancerogeno per gli esseri umani e pu\u00f2 dare bioaccumulo entrando nella catena alimentare. Studi di cancerogenicit\u00e0 sugli animali hanno riportato un aumento di incidenza di tumori al fegato, reni, e alla tiroide. L'esposizione acuta pu\u00f2 causare irritazione a occhi, pelle e tratto respiratorio, mentre l'esposizione cronica causa malattia epatica con lesioni cutanee associate (porfiria cutanea tarda). L'EPA ha stabilito, in base a dati relativi all'effetto epatico riscontrato sui ratti, una dose orale di riferimento pari a 8\u00b710\u22124 milligrammi per chilogrammo die onde evitare l'insorgenza di effetti cronici.\nStudi su animali ed esseri umani hanno dimostrato che l'esaclorobenzene \u00e8 in grado di attraversare la placenta accumulandosi nel tessuto fetale, inoltre si riscontra anche nel latte materno."}
{"id": "2832229", "revid": "1573940", "url": "https://it.wikipedia.org/wiki?curid=2832229", "title": "Gerash", "text": "Ger\u0101sh (farsi \u06af\u0631\u0627\u0634), Iran, \u00e8 il capoluogo dello shahrest\u0101n di Gerash, in Iran, circoscrizione Centrale, nella provincia iraniana di Fars. Era fino a poco tempo fa una circoscrizione dello shahrest\u0101n iraniano di Larestan. Aveva, nel 2006, una popolazione di 27.574 abitanti."}
{"id": "2832230", "revid": "81195", "url": "https://it.wikipedia.org/wiki?curid=2832230", "title": "Perclorobenzene", "text": ""}
{"id": "2832231", "revid": "367445", "url": "https://it.wikipedia.org/wiki?curid=2832231", "title": "Val Masino (valle)", "text": "La Val M\u00e0sino \u00e8 una valle della Lombardia, in provincia di Sondrio, afferente alla Valtellina (Lombardia), per gran parte amministrata dall'omonimo comune di Val Masino (in minor parte anche dai comuni di Ardenno, Civo e Dazio), i cui paesi principali sono Cataeggio, Filorera e San Martino.\nGeografia.\nScavata dal torrente Masino, che scende dal pizzo Badile (Alpi Retiche occidentali) verso sud, confluendo nell'Adda nel territorio del comune di Ardenno, all'altezza della frazione di Masino, presenta valli affluenti come, a destra, la Val di Spluga e la val dei Bagni, conosciuta per le sue calde acque termali, e dalla quale si pu\u00f2 raggiungere il versante meridionale del pizzo Badile; a sinistra la valle di Sasso Bisolo e la val di Mello, famosa per chi pratica il bouldering.\nAlla valle dei Bagni afferiscono la Valle dell'Oro e la val Porcellizzo; alla val di Mello, la Val del Ferro, la val Qualido, la val di Zocca, la val Torrone, la Valle Pioda, la Val Romilla; alla val di Sasso Bisolo afferiscono la val di Preda Rossa e la Valle Scermendone. Dalla valle dei Bagni si passa in Val Codera e quindi in Valchiavenna attraverso i passi del Ligoncio, dell'Oro e del Barbacan mentre dalla valle Porcellizzo si passa in Val Bondasca, e quindi in Svizzera, dal passo di Bondo.\nOrografia.\nI monti principali che contornano la valle sono:\nStoria.\nFino al XIX secolo vi si poteva accedere solo lungo la strada che da Morbegno porta a Civo e di qui, passando da Cevo, arriva al \"ponte dei Baff\" sul Masino. Nel secolo scorso \u00e8 stata costruita una strada pi\u00f9 diretta da Ardenno, comune adiacente, attraversando l'omonima frazione ardennate di Masino. Le frazioni ardennate di Piazzalunga, Scheneno, Biolo, Lotto e Pioda, accessibili attraverso mulattiere da Ardenno, sono ora servite da una carreggiabile a partenza della provinciale 404 della Val Masino.\nLa Val Masino \u00e8 sempre stata trascurata dalla Storia, nemmeno i Dominio Grigionese e il Sacro Macello hanno mai intaccato la solitudine di questa valle. Qualche personalit\u00e0 \u00e8 stata legata ai Bagni di Masino come, parrebbe, Francesco I d'Austria. Si conosce ben prima dell'anno Mille la realt\u00e0 di una colonia di pastori amministrata dal monastero di Sant'Abbondio a Como (ancora oggi a Piazzalunga c'\u00e8 una chiesa dedicata al santo). Fino al Settecento non vi fu n\u00e9 una parrocchia n\u00e9 un'unit\u00e0 amministrativa: i pascoli appartenevano ai comuni di Mello o di Civo, che vi compivano la transumanza stagionale. Cataeggio divenne comune nel 1812.\nEconomia.\nIndustrie.\nOltre alla pastorizia, un'altra industria della Val di Masino \u00e8 sempre stata argine allo spopolamento della valle: l'attivit\u00e0 estrattiva del granito. Otto sono le cave attualmente aperte. Il plutone Masino-Bregaglia \u00e8 formato da una granodiorite detta \"ghiandone\" (per edilizia) e da una diorite detta \"serizzo\" (per monumenti). A Milano si trova nell'anfiteatro romano, in qualche palazzo medievale e dell'inizio del Novecento.\nNegli anni settanta del secolo scorso la valle ha incominciato ad essere frequentata da alpinisti, scalatori ed escursionisti che rappresentano tutt'ora una delle principali fonti economiche.\nArtigianato.\nL'artigianato locale \u00e8 incentrato sulla lavorazione della pietra ollare, finalizzata anticamente per utensili domestici ed attualmente per usi decorativi."}
{"id": "2832233", "revid": "30419679", "url": "https://it.wikipedia.org/wiki?curid=2832233", "title": "Lingua cabardina", "text": ""}
{"id": "2832234", "revid": "228587", "url": "https://it.wikipedia.org/wiki?curid=2832234", "title": "Ludwig Karl Ratschiller", "text": "Biografia.\nI genitori erano Ludwig-Andreas, direttore di banca, imprigionato nel 1944 per motivi politici, e Marja Iwanicka, di origine polacca (della Galizia orientale). In casa parlavano polacco.\nNel contesto della politica di snazionalizzazione praticata dal fascismo in Sudtirolo (Alto Adige), Ratschiller sviluppa sentimenti di orgoglio nazionale tedesco. Nel 1939, quando viene imposto ai sudtirolesi, con le Opzioni in Alto Adige, la necessit\u00e0 di dichiararsi italiani o tedeschi, per evitare di essere automaticamente dichiarato italiano per effetto della scelta in questo senso del padre (che aveva la patria potest\u00e0, essendo Ludwig ancora minorenne) fugg\u00ec dall'Italia e si rifugi\u00f2 a Berlino, dove consegu\u00ec il diploma di maturit\u00e0, quindi a Innsbruck, dove studi\u00f2 geologia all'universit\u00e0. Si candid\u00f2 volontariamente per il corpo delle SS ma venne respinto. Nella primavera del 1941 fin\u00ec in Alsazia come studente-lavoratore, e poi in Polonia, dove ebbe modo di constatare il trattamento riservato ai polacchi, visitare il ghetto di Varsavia e maturare convinzioni di opposizione al nazismo.\nNel 1942, ottenuta la cittadinanza germanica, venne chiamato alle armi nella Luftwaffe, finendo prima in Francia, a Pruniers, per un periodo di addestramento, e quindi in Finlandia, a Kirkenes, sul fronte di Petsamo. Nel marzo 1943 disert\u00f2, al termine di una licenza in Alto Adige, ignorando per\u00f2 che il Distretto Militare di Bolzano, non al corrente del suo cambio di cittadinanza, aveva emesso nei suoi confronti un mandato di cattura per renitenza alla leva. Fu pertanto preso e inviato a Fiume, fu costretto a entrare nella Milizia Confinaria, in una unit\u00e0 di Camicie nere. Risalgono a quel periodo i primi contatti con elementi croati della Resistenza.\nDopo la caduta del fascismo e la virtuale dissoluzione dell'esercito italiano, che aveva interessato anche l'unit\u00e0 cui apparteneva, nell'estate 1943 gli venne di nuovo chiesto conto della sua diserzione. Nel mutato clima politico, Ratschiller si costitu\u00ec, venendo destinato all'Arma del genio a Firenze. L'8 settembre scapp\u00f2 dalla caserma nascondendosi da amici fiorentini. Una volta procuratasi una falsa identit\u00e0 rimase in clandestinit\u00e0 nel Cadore fino al 1\u00ba maggio 1944, quando entr\u00f2 nella Resistenza arruolandosi nella Brigata d'assalto Garibaldi \"Calvi\" (chiamata cos\u00ec in ricordo di Pietro Fortunato Calvi, veneziano, volontario risorgimentale del 1848). Il 22 novembre venne catturato dai tedeschi e torturato, ma nel marzo 1945 fu assegnato all'organizzazione Todt dove si trovava il 25 aprile.\nNel dopoguerra Ratschiller svolse un apprezzato lavoro da geologo."}
{"id": "2832235", "revid": "1005847", "url": "https://it.wikipedia.org/wiki?curid=2832235", "title": "Elezioni regionali in Piemonte del 2005", "text": "Le elezioni regionali italiane del 2005 in Piemonte si sono tenute il 3 e 4 aprile. Esse hanno visto la vittoria di Mercedes Bresso, sostenuta da L'Unione, che ha sconfitto il presidente uscente Enzo Ghigo, sostenuto dalla Casa delle Libert\u00e0."}
{"id": "2832237", "revid": "125108647", "url": "https://it.wikipedia.org/wiki?curid=2832237", "title": "Vanda (botanica)", "text": "Vanda \u00e8 un genere di piante della famiglia delle Orchidacee cui appartengono circa 80 specie originarie di India, Cina, Malaysia, Indonesia e Australia.\nDescrizione.\nIn natura crescono spesso su cortecce di altre piante e sono sprovviste di pseudobulbi.\nLe foglie possono essere piatte o cilindriche o con forme intermedie.\nLe radici sono grandi e carnose.\nTassonomia.\nIl genere comprende le seguenti specie:\nIbridi.\nSono noti i seguenti ibridi:\nColtivazione.\nNon amano i vasi ma devono essere lasciate all'aria aperta per poter accedere all'umidit\u00e0 presente nell'aria. Solitamente, sono riposte in panieri appesi.\nSe coltivate in condizioni ottimali, possono fiorire anche 3 volte all'anno.\nLe specie con foglie piatte si adattano bene ad essere coltivate in casa in posizione ombreggiat; quelle con foglie cilindriche: devono essere coltivate all'esterno in quanto hanno bisogno di grandi quantit\u00e0 di luce.\nLe \"Vanda\" tollerano temperature notturne di 12\u00a0\u00b0C e diurne anche di 30\u00a0\u00b0C. Se sono coltivate in panieri sospesi, devono essere annaffiate anche tutti i giorni in primavera / estate. L'umidit\u00e0 ottimale per questo tipo di pianta \u00e8 intorno all'80%.\nLe \"Vanda\" devo essere concimate con frequenza, di pi\u00f9 in primavera, ma evitando l'accumulo di sali minerali sulle radici. Per fare ci\u00f2, \u00e8 necessario mantenere umido il substrato. "}
{"id": "2832243", "revid": "1669436", "url": "https://it.wikipedia.org/wiki?curid=2832243", "title": "Lodoiga", "text": "La Lodoiga \u00e8 una \"statua parlante\" di Brescia, scolpita da Giovanni Battista Bonometti o Cesare Federico da Bagno o altri nella seconda met\u00e0 del Cinquecento.\nDi origine molto controversa e storia altrettanto dibattuta, era posta originariamente davanti all'ultimo pilone sinistro della facciata del Palazzo della Loggia e rappresent\u00f2 un elemento tradizionale popolaresco della piazza fino alla fine dell'Ottocento, quando fu rimossa e portata in nuova sede. Dopo varie vicissitudini e trasferimenti, nel novembre del 2011 \u00e8 stata definitivamente ricollocata sotto il porticato della Loggia.\nStoria.\nLa storia della statua, oggi quasi del tutto chiara, fu in passato molto dibattuta, tanto che se ne possono trovare varie versioni differenti. Le conoscenze attuali sono state raggiunte attraverso attenti studi sul tema, che hanno permesso di chiarire alcuni fondamentali aspetti sulle sue origini.\nLe origini.\nDa dove venga esattamente, cos\u00ec come il motivo per il quale fu scolpita, sono fatti indubbi: durante la seconda met\u00e0 del Cinquecento il cantiere della Loggia era giunto alla sommit\u00e0 ed entro poco tempo si sarebbe eretta la copertura a carena di nave. Il progetto di Jacopo Sansovino, ormai giunto al completamento, prevedeva come coronamento della facciata sulla piazza una spessa fascia decorativa costituita da un alto fregio, una balaustra e una doppia fila di statue, quattro doccioni e quattro figure di altro tipo, in asse gli uni rispetto alle altre.\nLe due esterne, ai lati della balaustra, rappresentavano i Santi Faustino e Giovita, i patroni della citt\u00e0, mentre le due interne dovevano rifarsi al motto di Brescia, scolpito anche in un'epigrafe pochi metri pi\u00f9 in basso, \"Fidelis Brixia fidei et iusticiae consecravit\" (Brescia fedele consacr\u00f2 [il Palazzo della Loggia] alla Fede e alla Giustizia), cio\u00e8 Giustizia, Fedelt\u00e0 (in senso civico) e Fede (in senso religioso). Di fatto, solo le prime due finirono sulla sommit\u00e0 della Loggia, mentre la terza, la Fede, rimase ai suoi piedi. \u00c8 questo l'unico passo della storia della Lodoiga ancora oggi oscuro, cio\u00e8 il motivo per cui fu scartata.\nIl fatto che doveva essere una delle statue di coronamento \u00e8 fuori discussione, visto che presenta la stessa altezza, le stesse proporzioni e lo stesso tipo di basamento. \u00c8 anche ormai confermato, dopo vari dibattiti, che si tratti di una rappresentazione della Fede. Decine di rappresentazioni del tema, anche pittoriche, sono tutte affini: una figura femminile coperta pudicamente da un velo con in mano un calice contenente un'ostia. Quest'ultimo particolare, oggigiorno, non \u00e8 pi\u00f9 completamente visibile sulla statua poich\u00e9 asportato in seguito (vedi dopo), ma la base del calice e la sua sagoma contro il corpo della figura sono ancora chiaramente leggibili. Impossibile anche che sia una delle altre due virt\u00f9 in questione, cio\u00e8 Giustizia o Fedelt\u00e0, poich\u00e9 esse sono correttamente rappresentate secondo tradizione, l'una con spada e bilancia e l'altra in compagnia di un cane, dalle due statue poste a coronamento del palazzo.\nAnche circa la concreta esecuzione della statua vi sono alcune lacune: un contratto del 1557 commissiona al toscano Francesco Bonaiuti la produzione sia delle quattro statue (segnalando come virt\u00f9 da rappresentare la Fede e la Giustizia) sia di quattro \"acquari\", cio\u00e8 i doccioni. Nel novembre dello stesso anno, dopo aver realizzato solo tre \"acquari\", il Bonaiuti muore e la commessa viene in parte ereditata dal giovane e ancora poco conosciuto Giovanni Battista Bonometti, bresciano, che si impegna a realizzare il doccione mancante. Il lavoro riesce bene e gli viene affidata anche la realizzazione delle statue dei due Patroni, mentre le due virt\u00f9 vengono commissionate al ferrarese Lodovico Ranzi nel 1558. L'ordine non cambia: le statue devono raffigurare la Fede e la Giustizia. Per motivi non noti, nemmeno il Ranzi riesce a portare a termine l'incarico e si ricorre nuovamente al Bonometti, al quale viene affidata la statua della Giustizia.\nInspiegabilmente, per la statua rimanente viene chiamato il fiorentino Cesare Federico da Bagno, completamente estraneo al cantiere della Loggia: la scelta appare improvvisa, dovuta come ad una improvvisa decisione di ripiego. \u00c8 probabile che avesse gi\u00e0 comunque lavorato a Brescia per la realizzazione del portale del palazzo del deputato Ottaviano Martinengo in via Trieste, oggi sede dell'Universit\u00e0 Cattolica del Sacro Cuore, e quindi forse gi\u00e0 conosciuto dall'amministrazione. La Lodoiga potrebbe anche essere di questo autore, come evidenzierebbero alcune affinit\u00e0 con le statue del suddetto portale.\nIn ogni caso, sul coronamento della Loggia viene issata una virt\u00f9 estranea ai contratti, la Fedelt\u00e0. L'ipotesi pi\u00f9 probabile, quindi, sul come la questione termin\u00f2 \u00e8 che il Bonometti realizz\u00f2 di fatto entrambe le virt\u00f9, ma quella della Fede, per qualche motivo ignoto, non piacque e rest\u00f2 alla base, a causa del troppo oneroso ritiro della scultura da parte dell'autore. A quel punto l'amministrazione si sarebbe rivolta \"in extremis\" al da Bagno, che forse fraintese la virt\u00f9 da scolpire (vari documenti dell'epoca dimostrano come, al tempo, la distinzione fra Fede e Fedelt\u00e0 non era spesso rispettata). Troppo brutta la statua del Bonometti e sbagliata quella del da Bagno: i deputati alla fabbrica avrebbero quindi elevato la statua migliore, anche se errata, confidando che la lontananza dall'osservatore avrebbe mascherato l'esito della sfortunata vicenda.\nTutto ci\u00f2 potrebbe essere accettabile, ma in tal caso resterebbero inspiegabili le affinit\u00e0 fra la Lodoiga e le statue del portale del da Bagno, come se anche la misteriosa statua fosse stata scolpita da lui e non dal Bonometti, e poi scartata, come vuole la prima ipotesi. Se si vuol seguire questa strada, allora bisogna credere che la statua fu subito affidata al da Bagno, e non in un momento successivo come ripiego all'errore del Bonometti, e che a questo punto fu la sua statua a non piacere e ad essere abbandonata a terra. Il da Bagno ne avrebbe quindi scolpita un'altra per rimediare, ma perch\u00e9 allora scolpire la Fedelt\u00e0 e non rifare, migliorata, la Fede? La questione resta ancora oggi molto intricata e, vista la scarsit\u00e0 di documenti al riguardo, praticamente insolubile.\nLa statua parlante.\nIn un modo o nell'altro, comunque, la statua viene trascinata in un angolo, davanti all'ultimo pilone di sinistra della facciata, e l\u00ec rimase nei secoli. Il portico della Loggia, per sua natura cardine fra l'interno e l'esterno, fra le cariche pubbliche e il popolo, rappresent\u00f2 da sempre il luogo dove forse maggiormente si esplicavano i rapporti fra i due. Nell'angolo nord-est, opposto quindi alla Lodoiga, si trovava il congegno per le punizioni corporali; pi\u00f9 a est, alla base della colonna con il Leone di San Marco, venivano compiute le esecuzioni capitali e le torture. Accanto alla statua, poi, era posta la \"pietra del bando\", dove salivano i banditori o gli oratori per parlare alla folla e sotto il porticato il commercio fioriva. Quel porticato, quasi una sorta di anticamera popolare e, per cos\u00ec dire, \"democratica\" della sede del governo, non ebbe difficolt\u00e0 a trovare la sua voce proprio nella Lodoiga, che fu assunta come \"statua parlante\" della citt\u00e0, similmente alle pi\u00f9 famose statue parlanti romane come Madama Lucrezia e il Pasquino.\nNon sempre era possibile, ovviamente, commentare ad alta voce i bandi o il comportamento degli amministratori: interveniva quindi la Lodoiga attraverso biglietti e fogli incollati anonimamente sul pilone adiacente o sul muro interno. In realt\u00e0, il fenomeno delle statue parlanti si ebbe soprattutto a Roma e nelle citt\u00e0 della zona, mentre a Brescia fu favorito dallo scontro di idee e pensieri coincidente con la fase napoleonica e giacobina, dunque verso la fine del Settecento, arrivando addirittura a pubblicare \"dibattiti\" fra le due statue che battono le ore sull'orologio astronomico della piazza, i \"macc d\u00e8le ure\", popolarmente chiamati \"Tone\" e \"Batista\" e visti come parteggianti il governo (data anche l'altitudine e la lontananza dal popolo) e la Lodoiga, sempre invece dalla parte del popolo (posta infatti sulla piazza, vicina a tutti, senza nemmeno un piedistallo che la elevasse). Una sorte simile riguard\u00f2 anche il \"Mostas\u00f9 d\u00e8le Cos\u00e9re\" in corso Goffredo Mameli, analoga scultura dalle dubbie origini fissata nei secoli nell'immaginario popolare.\nLo stesso nomignolo, \"Lodovica\" o \"Lodoiga\" in dialetto bresciano, \u00e8 da far risalire a questo periodo e la prima citazione in questo senso \u00e8 proprio del 1799: il termine deriverebbe dal nome della poetessa Lodovica F\u00e8 d'Ostiani (1736-1814), autrice nota per i suoi facili versi di maniera diffusi fra i salotti aristocratici. Il nobile Carlo Girelli le dedic\u00f2 un sonetto in dialetto, che forse ebbe fama popolare, dove si cantava la sua voce femminile in versi, schietta bocca della verit\u00e0. \u00c8 chiaro, dunque, come il capitolo pi\u00f9 consistente del suo ruolo di statua parlante si possa circoscrivere al solo periodo napoleonico, tanto che, prima di questo, essa non aveva nemmeno un nome o, comunque, \"parlava\" al posto del popolo con meno forza e pi\u00f9 sporadicamente.\nNuovamente in questi anni, oltretutto, si pu\u00f2 collocare l'atto vandalico che rimuove il calice con l'ostia, gesto assimilabile ad una lunga serie di piccoli delitti all'arte, in Brescia e in molte altre citt\u00e0, commessi dai giacobini che appunto in questi anni danneggiarono o rimossero gran parte dei simboli religiosi immediatamente accessibili su piazze e strade, quali croci, affreschi e iscrizioni. Il volto della statua viene anche deturpato da una secchiata di vernice nera, lanciata sempre in questo periodo.\nDalla rimozione al ricollocamento.\nIl 21 marzo 1874, nell'ambito dei lavori di restauro e di recupero della qualit\u00e0 originaria della piazza sotto la direzione di Giuseppe Conti, la statua viene rimossa, vista come \"deformit\u00e0 innanzi alla facciata\", e portata nel Palazzo Martinengo Avogadro in corsetto Sant'Agata, al tempo carcere e sede della Pretura. \u00c8 solo l'inizio di una lunga serie di trasferimenti: nel 1877 ha gi\u00e0 cambiato sede e viene sistemata nel cortile d'ingresso al museo dell'Et\u00e0 Cristiana, aperto in alcuni locali dell'ex monastero di Santa Giulia, in occasione dell'inaugurazione del museo avvenuta nel 1882.\nMa l'ironia che ormai circondava la statua, radicata nell'immagine popolare, non doveva abbandonarla e fa riconoscere alla statua il ruolo di \"portinaia\" del museo, poich\u00e9 collocata prima della biglietteria e quindi visibile da tutti, anche da chi non avesse ancora pagato il biglietto o da chi semplicemente passava davanti all'ingresso. Ulteriori motti di celia accompagnavano il suo fantasioso sodalizio con la statua del profeta Elia che le stava accanto, una delle due statue del sagrato della Chiesa di Santa Maria del Carmine (l'altra era del profeta Eliseo) rimosse anch'esse nell'Ottocento.\nTrasferita in seguito sotto un porticato del monastero, negli anni ottanta del Novecento la Lodoiga diventa nuovamente oggetto di discussione: il progetto di riforma storica della piazza, pensato dall'architetto Giorgio Lombardi, la voleva ricollocare nella sua posizione originaria, ma il piano non trova applicazione e la statua rimane al suo posto. Con l'apertura del museo di Santa Giulia nel 1998, viene trasferita nel primo cortile est della chiesa di San Salvatore, presso una fontana. E l'ironia, sebbene fossero passati pi\u00f9 di cento anni, torna a farsi sentire: la Lodoiga rischiava di passare come lavandaia del museo.\nSi propongono quindi altre sistemazioni: nel 2001 un accordo fra il sindaco dell'epoca Paolo Corsini e il Rettore dell'Universit\u00e0 statale porta la statua all'interno del cortile del monastero di Santa Chiara, sede della Facolt\u00e0 di Economia e Commercio dell'Universit\u00e0 degli Studi di Brescia, presso la scalinata barocca. La statua, nell'occasione, viene anche ripulita, asportando la colorazione nerastra della vernice gettatale addosso duecento anni prima. Per via della prescrizione della direzione museale, che richiedevano la protezione alle intemperie, la Lodoiga viene sistemata in uno stretto angolo coperto, vicino al parcheggio dei motorini.\nA inizio novembre 2011 viene finalmente annunciato il definitivo trasferimento della statua nella sua collocazione originale, sotto il porticato della Loggia. A una sistemazione provvisoria, entro materiale di imballaggio, \u00e8 seguita la cerimonia di svelamento il 14 novembre 2011. La statua non \u00e8 per\u00f2 stata ricollocata nella posizione originale, a fianco del primo pilastro sinistro della facciata, bens\u00ec nell'ultima campata destra del portico interno: l'assessore al Centro storico Mario Labolani, al riguardo, ha spiegato che \"qui \u00e8 pi\u00f9 riparata da vento e intemperie, \u00e8 l'attenta osservatrice di chi entra a palazzo Loggia e guarda dritta verso la sua posizione originaria, con un occhio rivolto al presente e l'altro fermo al passato\". La definitiva ricollocazione, avvenuta dopo pi\u00f9 di un secolo, \u00e8 stata promossa dalla giunta di Adriano Paroli con lo scopo di \"ripristinare il legame di dialogo che i cittadini bresciani hanno sempre mantenuto con i loro amministratori\".\nLa statua.\nLa scultura, come conseguenza ultima delle ipotesi sulla sua origine, \u00e8 da attribuire al bresciano Giovanni Battista Bonometti o, anche se pi\u00f9 improbabile, al fiorentino Cesare Federico da Bagno e collocabile al 1558-1559. Si tratta di una figura massiccia in marmo di Botticino, alta due metri e trenta centimetri, con base larga novanta centimetri e profonda settanta. Rappresenta una figura femminile, forse nuda, coperta da una tunica leggera con maniche a met\u00e0 braccio e scolpita con una lieve pieghettatura. La veste presenta una scollatura rettangolare sul petto e i piedi, che sporgono con le sole dita, calzano dei lievi sandali.\nLa donna indossa anche un mantello che copre parzialmente spalle e braccia, annodato e sorretto dalla mano sinistra sul pube, che ricade a terra con ampi panneggi coprendo le gambe. Un velo, inoltre, copre la testa della figura, arrivando alla fronte e ricadendo poi sulle spalle. La mano destra, libera, \u00e8 appoggiata sulla vita, in un gesto apparentemente generico ma che, invece, \u00e8 una delle chiavi per comprendere ci\u00f2 che la statua rappresenta. Fra le dita, infatti, \u00e8 ancora ben visibile il basamento di un calice e, contro il seno della figura, il contorno della parte superiore dello stesso e dell'ostia che conteneva, portando a identificare la scultura, praticamente senza ombra di dubbio, una tradizionale raffigurazione della Fede. Oltretutto, fra il corpo della figura e il braccio sinistro, prima della mano che sorregge il nodo del mantello, \u00e8 presente uno spazio vuoto che porta il braccio sinistro ad assumere una posizione non del tutto naturale, forse pensato per l'inserimento di una croce che, assieme al calice, accompagna frequentemente le allegorie di questa virt\u00f9.\nLa statua appare evidentemente sproporzionata ad una vista frontale e segue difatti le regole prospettiche e anamorfiche da applicarsi a sculture che devono essere viste dal basso, cio\u00e8 accorciamento delle gambe e stiramento dell'addome e dei lineamenti del volto. Il retro, oltretutto, \u00e8 praticamente sbozzato, appena accennato, ulteriore segno che l'opera si sarebbe dovuta vedere s\u00ec dal basso, ma anche solo da davanti, come lo sono appunto le statue del coronamento della Loggia, il cui retro \u00e8 invisibile a causa della copertura a carena di nave."}
{"id": "2832248", "revid": "767487", "url": "https://it.wikipedia.org/wiki?curid=2832248", "title": "Kostadin Gad\u017ealov", "text": "Carriera.\nClub.\nDopo aver giocato con il Botev Plovdiv, nel 2010 si trasferisce all'altra squadra di Filippopoli, il Lokomotiv Plovdiv.\nNazionale.\nDal 2008 rappresenta la Nazionale bulgara Under-21."}
{"id": "2832249", "revid": "30419852", "url": "https://it.wikipedia.org/wiki?curid=2832249", "title": "Gemelli (zodiaco)", "text": ""}
{"id": "2832250", "revid": "24443", "url": "https://it.wikipedia.org/wiki?curid=2832250", "title": "Gruppo Masino-Bregaglia", "text": ""}
{"id": "2832252", "revid": "1632387", "url": "https://it.wikipedia.org/wiki?curid=2832252", "title": "No Guts. No Glory.", "text": "No Guts. No Glory. \u00e8 il secondo album in studio del gruppo hard rock australiano Airbourne, pubblicato nel 2010 da Roadrunner negli Stati Uniti e da EMI in Australia. \u00c8 stato pubblicato il 5 marzo 2010 in Germania e Paesi Bassi, l'8 marzo 2010 nel Regno Unito, Spagna, Polonia e Francia, il 9 marzo in Canada, il 10 marzo in Giappone, il 12 marzo in Italia e il 20 aprile negli Stati uniti.\nIl primo singolo estratto dall'album \u00e8 \"No Way But the Hard Way\", \u00e8 disponibile su iTunes dall'8 febbraio 2010."}
{"id": "2832253", "revid": "204012", "url": "https://it.wikipedia.org/wiki?curid=2832253", "title": "Jan Van Scorel", "text": ""}
{"id": "2832257", "revid": "1543377", "url": "https://it.wikipedia.org/wiki?curid=2832257", "title": "Secrets of Love", "text": "Secrets of Love \u00e8 un brano musicale del 2006 interpretato in duetto tra la cantante pop tedesca Sandra ed il disc jockey svizzero DJ BoBo.\nPubblicato il 3 marzo 2006 come singolo della compilation di DJ BoBo \"Greatest Hits\", il brano riscosse successo in Svizzera e Germania, dove raggiunse la top 15 hit. Il video musicale fu diretto da Robert Br\u00f6llochs e girato a Disneyland Resort Paris, a Parigi."}
{"id": "2832259", "revid": "1573940", "url": "https://it.wikipedia.org/wiki?curid=2832259", "title": "Juyom", "text": "J\u016byom (farsi \u062c\u0648\u06cc\u0645) \u00e8 una citt\u00e0 dello shahrest\u0101n di Larestan, circoscrizione di Juyom, nella provincia di Fars. Aveva, nel 2006, una popolazione di 6.396 abitanti."}
{"id": "2832264", "revid": "71433", "url": "https://it.wikipedia.org/wiki?curid=2832264", "title": "Secrets of love", "text": ""}
{"id": "2832269", "revid": "1372005", "url": "https://it.wikipedia.org/wiki?curid=2832269", "title": "Raterio di Verona", "text": "Biografia.\nEbbe una vita molto avventurosa e tormentata a causa del suo difficile carattere e della sua forte volont\u00e0 di rimoralizzare la Chiesa ritenuta eccessivamente secolarizzata.\nDi nobile famiglia, nacque intorno all'887 nel territorio di Liegi. Studi\u00f2 nell'abbazia benedettina di Lobbes, acquisendo un'ottima conoscenza del latino, della Bibbia e della patristica, divenendo poi monaco nella stessa abbazia. Nel 926 segu\u00ec l'abate di Lobbes, Induino in Italia, dove nel 931 Raterio ricevette dall'allora re d'Italia Ugo di Provenza, cugino d'Induino, il vescovato della diocesi di Verona. Gi\u00e0 due anni dopo per\u00f2, in conflitto con la diocesi e con il re, Raterio fu mandato prima in prigione a Pavia, poi in esilio a Como da dove scapp\u00f2 nel 939 per riparare in Provenza. Qui rimase fino al 944, anno in cui rientr\u00f2 all'abbazia di Lobbes. Tra il 946 e il 948 fu ancora una volta vescovo di Verona, ma si trov\u00f2 di nuovo a fuggire in Germania a causa dei forti contrasti che emersero con la diocesi e la citt\u00e0 di Verona, rappresentata dal conte Milone. Dal 953 al 955 fu vescovo di Liegi, ma, cacciato da una rivolta della nobilt\u00e0 locale, dovette riparare nell'abbazia di Aulne. Nel 962 fu di nuovo nominato vescovo di Verona con l'appoggio di Ottone I, ma anche questa terza volta fu obbligato nel 968 ad andar via, riparando ancora una volta nell'abbazia di Lobbes. \nDa qui infine, in contrasto con l'allora Abbate di Lobbes Folcwin, fu costretto dal vescovo di Liegi Notker a riparare nell'abbazia di Aulne dove rimase fino alla morte che lo colse il 25 aprile 974 a Namur, regalandogli quella pace che in vita non aveva mai avuto.\nGli scritti.\nScrittore vivace, dalla vena potente e talvolta contorta e oscura come alcuni lati del suo carattere, Raterio ci ha lasciato una congerie di scritti in cui prevale una forte componente introspettiva e di autoanalisi che lo rende molto interessante e originale nel quadro degli scrittori del X secolo. La sua opera pi\u00f9 conosciuta, i \"Praeloquia\", scritta durante la sua prigionia a Pavia, \u00e8 una serie di dialoghi rivolti a personaggi di diverse categorie sociali (vescovi, soldati, mercanti, donne ecc...) a cui Raterio si rivolge con consigli adatti a ciascuna categoria per invogliarli a comportarsi bene secondo una legge morale pi\u00f9 austera. Essa rappresenta una delle prime opere in cui la societ\u00e0 medievale appare descritta attraverso le singole componenti sociali di cui \u00e8 composta. L\"'Excerptum ex dialogo confessionali\", invece, scritto in vecchiaia, \u00e8 un dialogo con un immaginario confessore nel quale Raterio giudica con lucida introspezione i suoi errori ma in cui trova anche lo spazio per giustificare i suoi spesso cos\u00ec estremi comportamenti.\nA queste due opere principali si aggiungono 2 pamphlet risalenti alla sua prima cacciata da Verona dal titolo \"Phrenesis\" e \"Conclusio deliberativa\", dai quali traspare tutta la sua amarezza per la totale incomprensione della citt\u00e0 nei suoi confronti, 15 sermoni pastorali che risalgono al terzo periodo veronese, e infine un paio di agiografie dal titolo \"Vita Sancti Usmari\" e \"Pauca de vita S. Donatiani\"."}
{"id": "2832270", "revid": "767487", "url": "https://it.wikipedia.org/wiki?curid=2832270", "title": "Adriano Cerquetti", "text": "Eletto nella VII legislatura nelle file dell'MSI-DN, fece parte degli scissionisti che diedero vita al movimento di\nDemocrazia nazionale di cui fu uno dei vicepresidenti alla Camera.\nFu la sua unica esperienza politica alla Camera dei Deputati."}
{"id": "2832272", "revid": "121253981", "url": "https://it.wikipedia.org/wiki?curid=2832272", "title": "L'arpa discordata", "text": "L'arpa discordata (\"L'arpa d\u00ebscord\u00e0\", in piemontese) \u00e8 un poemetto in lingua piemontese, scritto nel XVIII secolo probabilmente dal sacerdote Francesco Antonio Tarizzo. Narra gli eventi intercorsi tra il 1705 e il 1706 nel Piemonte sabaudo, durante l'invasione francese.\nIl testo.\nL\"'Arpa Scordata\" (come compare nel testo edito nel 1788) \u00e8 un poemetto di circa 1700-1800 versi che narra la storia dell'assedio e della liberazione di Torino nel 1706. Venne scritta nella lingua del popolo, ed \u00e8 infatti il popolo ad esserne il protagonista: dall'arrivo delle truppe di Louis d'Aubusson de la Feuillade (\"La Fojada\", in piemontese) alla solenne cerimonia nel duomo di Torino, che chiude il poemetto, \u00e8 il popolo ad animare le scene che via via si presentano. \nLa prima versione di cui si ha notizia \u00e8 databile al 1710 circa (il cosiddetto \"testo Guigonio\", oggi perduto), ma la prima edizione stampata a noi nota, il cosiddetto \"testo Fontana\", \u00e8 datato al 1787. Del testo del Fontana si ha notizia che gi\u00e0 circolasse nel 1788, e la Biblioteca civica di Torino oggi ne possiede tre copie. \nNon esiste per\u00f2 una versione definitiva del poemetto. Un secondo testo, edito da Soffietti, presenta notevoli differenze rispetto al testo \"Fontana\" del quale si \u00e8 detto, pi\u00f9 corto di circa 100 versi e con episodi nuovi rispetto al precedente.\nL'autore.\nL'autore \u00e8 ignoto, ma molti studiosi propendono per identificarlo in Francesco Antonio Tarizzo, un prete di Favria del quale sono note altre composizioni; principalmente viene ricordato come l'autore del \"Ragguaglio istorico dell'assedio, difesa e liberazione della Citt\u00e0 di Torino\", opera preziosissima, testimonianza dell'assedio di Torino del 1706. \nL'attribuzione dell'Arpa al Tarizzo fu oggetto di numerosi studi; in primo luogo fu Vallauri, nella sua \"Storia della Poesia in Piemonte\" ad accostare il nome del sacerdote al poemetto, nel 1841. Da allora, studi pi\u00f9 dettagliati hanno permesso di attribuire con maggiore precisione l'Arpa al Tarizzo, senza comunque numerose remore al riguardo. "}
{"id": "2832273", "revid": "253269", "url": "https://it.wikipedia.org/wiki?curid=2832273", "title": "Louis Leubas", "text": "Biografia.\nAttore di teatro, venne notato durante uno spettacolo di vaudeville da L\u00e9once Perret che lo fece recitare per lo schermo in un ruolo di banchiere in \"Main de fer contre la bande aux gants blancs\". Un altro ruolo di banchiere lo porter\u00e0 al successo, impersonando il corrotto Favraux nel serial \"Judex\" di Louis Feuillade.\nCon Feuillade aveva gi\u00e0 girato \"Les Vampires\", interpretando due ruoli: quello di padre Silence, personaggio che appare unicamente nel terzo episodio, e quello di Satanas, il nuovo capo dei Vampiri negli ultimi episodi del serial.\nLoubas al cinema si divideva tra Feuillade e L\u00e9once Perret, con cui gir\u00f2 \"L'Enfant de Paris\". Altri registi che lo diressero furono Jean Durand e Charles Burguet, ma la sua carriera cinematografica fin\u00ec nel 1922."}
{"id": "2832275", "revid": "1573940", "url": "https://it.wikipedia.org/wiki?curid=2832275", "title": "Chamaeleo senegalensis", "text": "Il camaleonte del Senegal (\"Chamaeleo senegalensis\" ) \u00e8 un rettile della famiglia Chamaeleonidae, originario dell'Africa.\nDescrizione.\nDi norma le dimensioni massime sono 25\u00a0cm anche se la femmina \u00e8 poco pi\u00f9 tozza. Le caratteristiche che lo contraddistinguono sono il colore verde oliva che a seconda del periodo o stato emotivo pu\u00f2 virare verso il marrone o il giallo. Alla base della coda il maschio ha due emipeni.\nBiologia.\n\u00c8 una specie con abitudini diurne. Si nutre di insetti e altri artropodi.\nDistribuzione e habitat.\nIl camaleonte del Senegal \u00e8 originario dell'Africa occidentale tropicale, dal Senegal alla Nigeria.\nI suoi habitat sono la savana e le foreste aride, ma \u00e8 frequentemente rinvenuto anche nei centri abitati.\nConservazione.\nLa specie \u00e8 inserita nella Appendice II della \"Convention on International Trade of Endangered Species\" (CITES)"}
{"id": "2832276", "revid": "1573940", "url": "https://it.wikipedia.org/wiki?curid=2832276", "title": "Khur (Fars)", "text": "Kh\u016br (farsi \u062e\u0648\u0631) \u00e8 una citt\u00e0 dello shahrest\u0101n di Larestan, circoscrizione Centrale, nella provincia di Fars. Aveva, nel 2006, una popolazione di 6.370 abitanti. Fa praticamente parte dell'area metropolitana della citt\u00e0 di Lar, si trova a sud della citt\u00e0 vecchia."}
{"id": "2832278", "revid": "123100129", "url": "https://it.wikipedia.org/wiki?curid=2832278", "title": "Botteghe Oscure (periodico)", "text": "Botteghe Oscure \u00e8 stata una rivista internazionale di letteratura pubblicata a Roma dal 1948 al 1959 con periodicit\u00e0 semestrale (primavera-autunno).\nStoria.\nLa rivista prese il nome da via delle Botteghe Oscure, la strada di Roma dove si trova \"Palazzo Caetani\", sede della redazione. Ne fu fondatrice la principessa Marguerite Caetani la quale aveva gi\u00e0 diretto a Parigi dal 1924 al 1932 la rivista di letteratura trimestrale \"Commerce\"; redattore capo fu lo scrittore Giorgio Bassani, con la collaborazione temporanea di Ben Johnson (1954) e di Eugene Walter (1956-58). La rivista, di solito molto voluminosa (in media 500 pagine a fascicolo) presentava articoli in ben cinque lingue (italiano, francese, inglese e, a fascicoli alternati, tedesco e spagnolo). Dalle statistiche elaborate da Archibald MacLeish nel fascicolo XX della rivista (1958) si ricava che avevano collaborato fino ad allora a Botteghe Oscure 568 scrittori, di 20 diverse nazionalit\u00e0 e 5 lingue (il 50% degli articoli in lingua inglese; il 20% in italiano, il 20% in francese, 5% in tedesco e 5% in spagnolo).\nOltre al cosmopolitismo, caratteristica di \"Botteghe Oscure\" fu quella di far conoscere autori ancora poco noti. Sono stati pubblicati, per esempio, testi di W. H. Auden, Wallace Stevens, Dylan Thomas, Truman Capote, Marianne Moore, Octavio Paz, G\u00fcnter Grass, Carlos Fuentes, Italo Calvino, Albert Camus, Mario Soldati, Tommaso Landolfi, Andr\u00e9 Malraux. Fra le opere pubblicate per la prima volta sulla rivista baster\u00e0 citare alcuni capitoli de \"Il Gattopardo\" di Giuseppe Tomasi di Lampedusa, \"Le ceneri di Gramsci\" e \"Picasso\" di Pier Paolo Pasolini, \"Beatrice Cenci\" di Alberto Moravia, \"Il mondo \u00e8 una prigione\" di Guglielmo Petroni, \"La casa di via Valadier\" di Carlo Cassola, \"La giacca verde\" di Mario Soldati, \"Do not go gentle into that good night\" di Dylan Thomas and \"Henderson the Rain King\" by Saul Bellow."}
{"id": "2832284", "revid": "123195655", "url": "https://it.wikipedia.org/wiki?curid=2832284", "title": "Marcantonio della Torre", "text": "Biografia.\nFiglio di Girolamo, che fu professore e vice rettore dell'Universit\u00e0 di Padova nel 1470, e di Beatrice Benintendi, prese il dottorato il 1\u00ba febbraio 1501. Nel 1503 ebbe la cattedra di lettura straordinaria di medicina teorica a Padova; nel settembre del 1506 successe ad Antonio Fracanzano nella lettura ordinaria in filosofia. Pass\u00f2 all'Universit\u00e0 di Pavia nel 1510 comme lettore di medicina e promotore alle lauree. Qui incontr\u00f2 Leonardo da Vinci probabilmente nell'inverno del 1510-1511 con il quale studi\u00f2 anatomia allo scopo di dare \u00abla vera notizia della figura umana, la quale \u00e8 impossibile che gli antichi e i moderni scrittori ne potessero mai dare vera notizia, sanza un'immensa e tediosa e confusa lunghezza di scrittura e di tempo; ma, per questo brevissimo modo di figurarla\u00bb - ossia rappresentandola direttamente con disegni, \u00abse ne dar\u00e0 piena e vera notizia. E acci\u00f2 che tal benefizio ch'io do agli uomini non vada perduto, io insegno il modo di ristamparlo con ordine\u00bb.\nSia Giorgio Vasari sia Paolo Giovio sostengono che della Torre avesse scritto alcuni testi di anatomia, ma nessuno \u00e8 giunto fino a noi.\nIl della Torre deve principalmente la sua celebrit\u00e0 alle frequentzioni del da Vinci, Gerolamo Fracastoro, Niccol\u00f2 d'Arco e Matteo Bandello."}
{"id": "2832285", "revid": "83531", "url": "https://it.wikipedia.org/wiki?curid=2832285", "title": "Giro di Svizzera 1959", "text": "Il Giro di Svizzera 1959, ventitreesima edizione della corsa, si svolse dal 12 al 18 giugno 1959, per un percorso totale di 1\u00a0317\u00a0km con partenza e arrivo dalla citt\u00e0 di Zurigo. Il corridore tedesco Hans Junkermann si aggiudic\u00f2 la corsa concludendo in 37h57'24\".\nAl via si presentarono 61 atleti. I ciclisti arrivati al traguardo finale furono 36, mentre 25 si ritirarono, con una percentuale di arrivi pari al 59%."}
{"id": "2832290", "revid": "260676", "url": "https://it.wikipedia.org/wiki?curid=2832290", "title": "Festival della neve di Sapporo", "text": "Il Festival della neve di Sapporo (in giapponese: \u672d\u5e4c\u96ea\u796d\u308a, Sapporo Yuki-matsuri; denominazione internazionale in inglese: Sapporo Snow Festival) \u00e8 una celebre rassegna dedicata alle sculture di neve o di ghiaccio, che dal 1950 si svolge ogni anno - solitamente agli inizi di febbraio e per la durata di 6-7 giorni - nella citt\u00e0 giapponese di Sapporo (penisola di Hokkaid\u014d, nel nord del Paese), in particolar modo nel Parco \u014cd\u014dri, nel quartieri di Susukino e nel Sapporo Community Dome o Tsudomu.\nSi tratta di uno dei principali eventi della stagione invernale in Giappone: la manifestazione attira ca. 2 milioni di turisti.\nCaratteristiche.\nDurante la manifestazione vengono costruite delle sculture in neve o in ghiaccio dalle notevoli dimensioni (tra i 15 e i 25 m di altezza), le quali possono rappresentare sia soggetti di pura fantasia, che temi di attualit\u00e0 o riproduzioni di monumenti.\nStoria.\nLa storia del festival della neve di Sapporo inizia nel 1950, quando, il 18 febbraio, un gruppo di sei studenti costru\u00ec altrettante sculture in neve in un parco della citt\u00e0, l'\u014cd\u014dri.\nL'iniziativa, a cui venne dato ampio risalto nei mass media locali, fu accolta con notevole entusiasmo dalla popolazione, anche perch\u00e9 rappresent\u00f2 \u2014 in un certo qual modo \u2014 un'occasione per risollevarsi dalla depressione post-bellica, che a soli 5 anni dal termine del secondo conflitto mondiale, stava ancora attanagliando il Giappone.\nFu per\u00f2 soltanto nel 1955, grazie al coinvolgimento delle Forze Armate giapponesi, in particolar modo dei soldati della base di Makomanai, che si iniziarono a vedere le sculture per cui la manifestazione \u00e8 famosa.\nUn'altra tappa importante \u00e8 rappresentata dall'anno 1972, quando il festival venne a coincidere con la disputa a Sapporo dell'XI edizione dei Giochi Olimpici Invernali, guadagnando cos\u00ec l'attenzione del mondo intero.\nA partire dal 2006, il coinvolgimento delle Forze Armate nell'organizzazione dell'evento \u00e8 stato ridotto drasticamente.\nLocation.\nParco \u014cd\u014dri.\n\"Centro\" principale del festival \u00e8 un parco cittadino, il , ovvero il luogo dove tutto ebbe inizio, dove lungo i suoi 1,5\u00a0km di lunghezza si possono ammirare le sculture di neve e di ghiaccio pi\u00f9 imponenti.\nSusukino.\nCentinaia di sculture si possono osservare anche a Susukino, principale centro per i divertimenti della citt\u00e0.\nSapporo Community Dome.\nIl , un palaghiaccio di 17,865 m\u00b2, chiamato familiarmente , \u00e8 dedicato invece ai divertimenti per bambini ed adulti. Altre sculture, anche se di dimensioni ridotte, si possono ammirare anche qui."}
{"id": "2832298", "revid": "106908", "url": "https://it.wikipedia.org/wiki?curid=2832298", "title": "Latifi", "text": "Lat\u012bf\u012b (farsi \u0644\u0637\u064a\u0641\u064a) \u00e8 una citt\u00e0 dello shahrest\u0101n di Larestan, circoscrizione Centrale, nella provincia di Fars. Aveva, nel 2006, una popolazione di 5.731 abitanti. Si trova a est della citt\u00e0 di Lar, a nord dell'aeroporto internazionale Larestan."}
{"id": "2832300", "revid": "155613", "url": "https://it.wikipedia.org/wiki?curid=2832300", "title": "Interporto Vespucci", "text": ""}
{"id": "2832307", "revid": "256896", "url": "https://it.wikipedia.org/wiki?curid=2832307", "title": "Lettera ai Compagni", "text": ""}
{"id": "2832310", "revid": "73843", "url": "https://it.wikipedia.org/wiki?curid=2832310", "title": "Dimit\u0103r Krasimirov Iliev", "text": "Carriera.\nClub.\nProdotto del vivaio del , esordisce in prima squadra non ancora sedicenne, l'11 settembre 2004, nella partita di P\u0103rva liga vinta per 4-1 in casa contro il . Nel novembre 2004 sostiene un provino con il . Veste per cinque anni e mezzo la casacca del Lokomotiv, mettendo a segno 14 gol in campionato.\nNel gennaio 2010 si trasferisce al , che lo gira ben presto al con la formula del prestito. Sar\u00e0 prestato poi al , per poi passare a titolo definitivo al nell'agosto 2011. Nel 2012 si trasferisce al , dove trascorre due stagioni.\nNel 2014 si accasa al , squadra polacca di cui veste la maglia per tre anni, ottenendo la promozione in Ekstraklasa al termine della stagione 2015-2016. Nel 2017 passa al , altra compagine polacca, dove rimane per una stagione.\nIl 16 luglio 2018 fa ritorno al Lokomotiv Plovdiv, con contratto biennale. Nel 2018-2019 vince la Coppa di Bulgaria con la fascia di capitano, grazie al successo per 1-0 in finale contro i rivali cittadini del . Il 2 agosto 2020 segna, all'ultimo minuto di gioco, il gol con cui il Lokomotiv Plovdiv batte per 1-0 il , aggiudicandosi la Supercoppa di Bulgaria. Nel 2019 e nel 2020 viene eletto Calciatore bulgaro dell'anno.\nNazionale.\nHa rappresentato varie selezioni minori bulgare. Ha esordito con la nazionale maggiore bulgara il 26 febbraio 2020, nell'amichevole persa per 1-0 contro la ."}
{"id": "2832311", "revid": "211149", "url": "https://it.wikipedia.org/wiki?curid=2832311", "title": "Emanazionismo", "text": ""}
{"id": "2832312", "revid": "1345938", "url": "https://it.wikipedia.org/wiki?curid=2832312", "title": "Borsa di Ulan Bator", "text": "Il Mongolian Stock Exchange (mongolo: \u041c\u043e\u043d\u0433\u043e\u043b\u044b\u043d \u0425\u04e9\u0440\u04e9\u043d\u0433\u0438\u0439\u043d \u0411\u0438\u0440\u0436 / Mongolyn Kh\u00f6r\u00f6ngiin Birj), con sede a Ulan Bator, \u00e8 la Borsa valori della Mongolia. \u00c8 stata istituita nel gennaio 1991 dal Naidansurengiin Zolzhargal, e dal 2006 \u00e8 stato il fulcro degli scambi commerciali e della capitalizzazione di mercato. \u00c8 regolata dalla Mongolian Stock Exchange Commission."}
{"id": "2832313", "revid": "1005847", "url": "https://it.wikipedia.org/wiki?curid=2832313", "title": "Elezioni regionali in Puglia del 2005", "text": "Le elezioni regionali italiane del 2005 in Puglia si sono tenute il 3 e 4 aprile. Esse hanno visto la vittoria di Nichi Vendola, sostenuto da L'Unione, che ha sconfitto il presidente uscente Raffaele Fitto, sostenuto dalla Casa delle Libert\u00e0."}
{"id": "2832314", "revid": "729019", "url": "https://it.wikipedia.org/wiki?curid=2832314", "title": "Guillaume Gouffier de Bonnivet", "text": "Biografia.\nFiglio di Guillaume Gouffier de Boissy (1435-1495), della famiglia Gouffier, e di Philippine de Montmorency. Era il fratello minore di Artus Seigneur Gouffier de Boisy, il tutore del re di Francia Francesco I di Francia, per questo divent\u00f2 uno dei favoriti reali. Nel 1515 fu nominato ammiraglio di Francia. L'altro fratello, Adrien Gouffier de Boissy divenne arcivescovo e cardinale. Edific\u00f2 nel 1515 il castello di Bonnivet, nei pressi di Poitiers, attualmente nel comune di Vendeuvre-du-Poitou.\nDopo la morte del condottiero della Serenissima Niccol\u00f2 Orsini, conte di Pitigliano e Nola, che deteneva la propriet\u00e0, Guillaume fu assegnatario della Tenuta Cacciabella, nei pressi di Asola, da parte del re di Francia.\nGuid\u00f2 l'esercito di Navarra nel 1521 conquistando la citt\u00e0 di Hondarribia.\nBonnivet succedette a Odet de Foix, visconte di Lautrec, nel 1523 come comandante dell'esercito italiano e attacc\u00f2 il ducato di Milano, ma fu sconfitto e costretto a un disastroso ritiro, in cui mor\u00ec Pierre Terrail, signore di Bayard.\nGuillaume mor\u00ec durante la battaglia di Pavia combattuta nel 1525.\nDiscendenza.\nGuillaume spos\u00f2 nel 1506 Bonaventure du Puy du Fou, figlia del ciambellano di corte di Carlo di Valois-Angoul\u00eame, padre del futuro re Francesco I di Francia. Dopo la morte di Bonaventure, nel 1517 contrasse un secondo matrimonio con Louise de Cr\u00e8vec\u0153ur ed ebbero tre figli:"}
{"id": "2832315", "revid": "1719883", "url": "https://it.wikipedia.org/wiki?curid=2832315", "title": "Emanazione", "text": ""}
{"id": "2832332", "revid": "200568", "url": "https://it.wikipedia.org/wiki?curid=2832332", "title": "Tungusi", "text": "La denominazione di tungusi o manci\u00f9-tungusi copre un gruppo di popoli o etnie che parlano o parlavano originariamente lingue tunguse (un gruppo di lingue altaiche). In passato, la denominazione di tungusi \u00e8 stata a volte limitata ai soli Evenchi.\nI tungusi abitano nell'Asia nordorientale (Siberia, Mongolia e Cina settentrionale). Solo una minoranza di tungusi vive nella regione dei fiumi che prendono nome da loro (la Tunguska Inferiore, la Tunguska Pietrosa e la Tunguska Superiore, affluenti di destra dell'Enisej).\nSi stima che le etnie manci\u00f9-tunguse comprendano oltre 10 milioni di persone, che vivono principalmente in Cina. L'etnia di gran lunga pi\u00f9 consistente \u00e8 l'etnia manci\u00f9, mentre le altre contano meno di 100 000 membri ciascuna.\nPopoli.\nI principali popoli attribuiti al gruppo dei tungusi sono:\nTalvolta la delimitazione tra etnie affini non \u00e8 unanimemente riconosciuta.\nEtnie riconosciute ufficialmente.\nIn alcuni casi, le etnie tunguse godono di uno statuto speciale.\nIn Russia alcune etnie tunguse sono registrate tra le circa 160 riconosciute ufficialmente: evenchi, eveni, hezhen, ulci, udege, oroci, negidal e oroki.\nIn Cina, tra le 55 etnie minoritarie riconosciute, cinque sono attribuibili al gruppo dei tungusi:\nMolti membri di queste etnie (soprattutto nel caso dei manci\u00f9) hanno assimilato usanze e lingua dell'etnia cinese maggioritaria (gli han)."}
{"id": "2832333", "revid": "767487", "url": "https://it.wikipedia.org/wiki?curid=2832333", "title": "Dimit\u0103r Vasilev Iliev", "text": "Carriera.\nNel 2009 debutta con il , squadra della sua citt\u00e0 natale."}
{"id": "2832334", "revid": "256896", "url": "https://it.wikipedia.org/wiki?curid=2832334", "title": "Federazione Italiana Associazioni Partigiane", "text": ""}
{"id": "2832338", "revid": "1305772", "url": "https://it.wikipedia.org/wiki?curid=2832338", "title": "FIAP", "text": ""}
{"id": "2832344", "revid": "200568", "url": "https://it.wikipedia.org/wiki?curid=2832344", "title": "Frotteurismo", "text": ""}
{"id": "2832347", "revid": "1573940", "url": "https://it.wikipedia.org/wiki?curid=2832347", "title": "Shahrest\u0101n di Gerash", "text": "Lo shahrest\u0101n di Gerash (farsi \u0634\u0647\u0631\u0633\u062a\u0627\u0646 \u06af\u0631\u0627\u0634) \u00e8 uno dei 29 \"shahrest\u0101n\" della provincia di Fars, in Iran. Il capoluogo \u00e8 Gerash. Era in precedenza una circoscrizione dello shahrest\u0101n di Larestan."}
{"id": "2832350", "revid": "281779", "url": "https://it.wikipedia.org/wiki?curid=2832350", "title": "Abinna", "text": "Abinna \u00e8 un personaggio del \"Satyricon\" di Petronio; fa la sua apparizione durante la famosa cena di Trimalchione. \u00c8 un liberto, amico di Trimalchione, che svolge il mestiere di marmista; a lui il ricchissimo Trimalchione ha affidato la costruzione del suo monumento funebre, di cui ripete alcuni particolari durante la cena, raccomandando ad Abinna di rispettare puntualmente le proprie volont\u00e0.\nLa sua entrata in scena \u00e8 stata giudicata parodica di quella di Alcibiade nel Simposio di Platone fin dal 1922; mentre il \"contributo decisivo\" di Abinna al \"trionfo che il tema della morte, presente in vari punti della \"Cena\"...\u00e8 destinato a celebrare nel finale\", \u00e8 stato notato da diversi studiosi fin dal 1966.\nIn generale, \"il valore emblematico del personaggio di Abinna\" \u00e8 quello di incarnare \"la vocazione mimetica dei liberti, capace di aggredire i modelli canonici della cultura e della societ\u00e0 tradizionale, facendo uso di linguaggi nuovi o profondamente estraniati - linguaggi di parole, di scrittura, di immagini\"."}
{"id": "2832352", "revid": "261248", "url": "https://it.wikipedia.org/wiki?curid=2832352", "title": "Mieczys\u0142aw Mirowski", "text": ""}
{"id": "2832357", "revid": "76963", "url": "https://it.wikipedia.org/wiki?curid=2832357", "title": "Angus Lennie", "text": "Biografia.\n\u00c8 noto per la sua partecipazione in serie televisive quali \"Il Santo\" e \"Doctor Who\", e soap opera britanniche, la pi\u00f9 famosa delle quali \u00e8 \"Crossroads\", in cui apparve per la prima volta nel 1972, per poi lasciarla nel 1981, e dove interpret\u00f2 il personaggio di Shughie McFee, uno dei pi\u00f9 popolari di questa serie, anche se inizialmente il suo ruolo era quello di un agente di viaggio.\nAl cinema apparve in numerose pellicole, tra cui sono da ricordare \"Whisky e gloria\" (1960), \"Squadriglia 633\" (1964), dove recit\u00f2 accanto a Cliff Robertson, \"Oh, che bella guerra!\" (1969), ma soprattutto \"La grande fuga\" (1963), dove interpret\u00f2 il ruolo di Archibald Ives, la \"talpa\". \nNotevole anche la sua carriera teatrale, che vanta la partecipazione a numerosi spettacoli come \"Sogno di una notte di mezza estate\", \"Giulio Cesare\" e altre opere shakespeariane. \nRitiratosi dalle scene nel 2003, mor\u00ec nel 2014."}
{"id": "2832364", "revid": "486946", "url": "https://it.wikipedia.org/wiki?curid=2832364", "title": "T\u014dru Kazama", "text": ""}
{"id": "2832367", "revid": "104458", "url": "https://it.wikipedia.org/wiki?curid=2832367", "title": "Cima della Bondasca", "text": "La cima della Bondasca (3.289\u00a0), o pizzo del Ferro centrale, \u00e8 una montagna dei monti della val Bregaglia nelle Alpi Retiche occidentali. \u00c8 un importante nodo orografico ed \u00e8 la vetta pi\u00f9 alta della catena pizzi del Ferro-monte di Zocca.\nDescrizione.\nIl piccolo gruppo dei \"pizzi del Ferro\", del quale la cima della Bondasca \u00e8 la vetta principale, si trova sulla linea di confine tra l'Italia (val Masino, provincia di Sondrio) e la Svizzera (val Bondasca, laterale della val Bregaglia, Canton Grigioni).\nDal passo di Bondo (3168\u00a0m), con andamento da ovest a est, si seguono: il \"pizzo del Ferro occidentale\" (3267\u00a0m), la \"cima della Bondasca\" (3289\u00a0m), il \"torrione del Ferro\" (3234\u00a0m) e il \"pizzo del Ferro orientale\" (3199\u00a0m), dopo il quale la cresta scende al colle Masino (3061\u00a0m).\nDal pizzo del Ferro occidentale si stacca verso sud il lungo contrafforte che separa la val Porcellizzo e la valle del Ferro e termina con la cima del Cavalcorto (2763&amp;\u00a0m), che domina San Martino. Dalla cima della Bondasca si stacca verso nord l'ancora pi\u00f9 imponente contrafforte che forma il gruppo di Sciora e separa la val Bondasca dalla valle dell'Albigna.\nIl versante sud \u00e8 roccioso e articolato, con marcati speroni che scendono dalle varie cime. Il versante della val Bondasca \u00e8 interamente formato dal ghiacciaio omonimo, che sale fino alla vetta principale. Il versante Albigna precipita invece con canaloni e imponenti pareti rocciose alte fino a 500 metri.\nSul versante italiano si trovano i rifugi Gianetti (2534\u00a0m). e Allievi-Bonacossa (2385\u00a0m) del CAI; su quello svizzero la capanna Sciora del CAS (2118\u00a0m). A pochi metri dal passo di Bondo, a est, sul versante italiano, si trova il bivacco Ronconi. In alta valle del Ferro si trova il bivacco Molteni-Valsecchi (2510\u00a0m circa), poco a valle del sentiero che collega i rifugi Gianetti e Allievi-Bonacossa.\nItinerari.\nLa prima salita della cima della Bondasca fu effettuata nel 1876 dall'ingegner L. Held, allora capo dell'ufficio topografico federale svizzero, per effettuare dei rilievi. Held sal\u00ec dal ghiacciaio della Bondasca e la sua \u00e8 ancora la \"via normale\" alla cima dal versante svizzero, con partenza dalla capanna Sciora (difficolt\u00e0 PD).\nTutte le cime sono peraltro raggiungibili con modeste difficolt\u00e0 (da F a PD) anche dai vari punti d'appoggio del versante italiano, perlopi\u00f9 guadagnando i colli tra l'una e l'altra cima e seguendo quindi le creste sommitali.\nLa cima della Bondasca \u00e8 anche una interessante e impegnativa meta scialpinistica, raggiunta principalmente dalla val Bondasca, ma pi\u00f9 raramente anche dalla valle del Ferro.\nIl versante meridionale dei pizzi del Ferro \u00e8 traversato integralmente dal sentiero Roma nella sua parte centrale, tra il rifugio Gianetti e il rifugio Allievi-Bonacossa. Il sentiero si mantiene intorno ai 2500 metri di quota, salvo per il superamento dei tre passi Camerozzo (2765\u00a0m), Qualido (2674\u00a0m) e dell'Averta (2540\u00a0m), che comportano il superamento di tratti attrezzati, a volte esposti."}
{"id": "2832373", "revid": "308752", "url": "https://it.wikipedia.org/wiki?curid=2832373", "title": "Alex Ribeiro", "text": ""}
{"id": "2832375", "revid": "1005847", "url": "https://it.wikipedia.org/wiki?curid=2832375", "title": "Elezioni regionali in Veneto del 2005", "text": "Le elezioni regionali italiane del 2005 in Veneto si sono tenute il 3 e 4 aprile. Esse hanno visto la vittoria del presidente uscente, Giancarlo Galan, sostenuto dalla Casa delle Libert\u00e0, che ha sconfitto Massimo Carraro, sostenuto da L'Unione."}
{"id": "2832377", "revid": "1494169", "url": "https://it.wikipedia.org/wiki?curid=2832377", "title": "Bondasca", "text": ""}
{"id": "2832388", "revid": "106908", "url": "https://it.wikipedia.org/wiki?curid=2832388", "title": "Citt\u00e0 del Wisconsin (A-B)", "text": "Questa lista comprende i comuni (\"city\", \"town\" e \"village\") del Wisconsin, Stati Uniti d'America, e i principali census-designated place in ordine alfabetico e di contea.\nI dati sono dell'USCB riferiti al 01-07-2006 (tranne i CDP riferiti al censimento del 2000).\nLa contea non \u00e8 indicata laddove la localit\u00e0 si divide tra due o pi\u00f9 contee."}
{"id": "2832390", "revid": "212348", "url": "https://it.wikipedia.org/wiki?curid=2832390", "title": "Citt\u00e0 del Wisconsin (C)", "text": "Questa lista comprende i comuni (\"city\", \"town\" e \"village\") del Wisconsin, Stati Uniti d'America, e i principali census-designated place in ordine alfabetico e di contea.\nI dati sono dell'USCB riferiti al 01-07-2006 (tranne i CDP riferiti al censimento del 2000).\nLa contea non \u00e8 indicata laddove la localit\u00e0 si divide tra due o pi\u00f9 contee."}
{"id": "2832394", "revid": "296631", "url": "https://it.wikipedia.org/wiki?curid=2832394", "title": "Citt\u00e0 del Wisconsin (D-F)", "text": "Questa lista comprende i comuni (\"city\", \"town\" e \"village\") del Wisconsin, Stati Uniti d'America, e i principali census-designated place in ordine alfabetico e di contea.\nI dati sono dell'USCB riferiti al 01-07-2006 (tranne i CDP riferiti al censimento del 2000).\nLa contea non \u00e8 indicata laddove la localit\u00e0 si divide tra due o pi\u00f9 contee."}
{"id": "2832396", "revid": "547034", "url": "https://it.wikipedia.org/wiki?curid=2832396", "title": "Citt\u00e0 del Wisconsin (G-M)", "text": "Questa lista comprende i comuni (\"city\", \"town\" e \"village\") del Wisconsin, Stati Uniti d'America, e i principali census-designated place in ordine alfabetico e di contea.\nI dati sono dell'USCB riferiti al 01-07-2006 (tranne i CDP riferiti al censimento del 2000).\nLa contea non \u00e8 indicata laddove la localit\u00e0 si divide tra due o pi\u00f9 contee."}
{"id": "2832397", "revid": "547034", "url": "https://it.wikipedia.org/wiki?curid=2832397", "title": "Citt\u00e0 del Wisconsin (N-P)", "text": "Questa lista comprende i comuni (\"city\", \"town\" e \"village\") del Wisconsin, Stati Uniti d'America, e i principali census-designated place in ordine alfabetico e di contea.\nI dati sono dell'USCB riferiti al 01-07-2006 (tranne i CDP riferiti al censimento del 2000).\nLa contea non \u00e8 indicata laddove la localit\u00e0 si divide tra due o pi\u00f9 contee."}
{"id": "2832398", "revid": "1005847", "url": "https://it.wikipedia.org/wiki?curid=2832398", "title": "Citt\u00e0 del Wisconsin (Q-R)", "text": "Questa lista comprende i comuni (\"city\", \"town\" e \"village\") del Wisconsin, Stati Uniti d'America, e i principali census-designated place in ordine alfabetico e di contea.\nI dati sono dell'USCB riferiti al 01-07-2006 (tranne i CDP riferiti al censimento del 2000).\nLa contea non \u00e8 indicata laddove la localit\u00e0 si divide tra due o pi\u00f9 contee."}
{"id": "2832399", "revid": "2056951", "url": "https://it.wikipedia.org/wiki?curid=2832399", "title": "Citt\u00e0 del Wisconsin (S-Z)", "text": "Questa lista comprende i comuni (\"city\", \"town\" e \"village\") del Wisconsin, Stati Uniti d'America, e i principali census-designated place in ordine alfabetico e di contea.\nI dati sono dell'USCB riferiti al 01-07-2006 (tranne i CDP riferiti al censimento del 2000).\nLa contea non \u00e8 indicata laddove la localit\u00e0 si divide tra due o pi\u00f9 contee."}
{"id": "2832401", "revid": "1005847", "url": "https://it.wikipedia.org/wiki?curid=2832401", "title": "Elezioni regionali in Liguria del 2005", "text": "Le elezioni regionali italiane del 2005 in Liguria si sono tenute il 3 e 4 aprile. Esse hanno visto la vittoria di Claudio Burlando, sostenuto da L'Unione, che ha sconfitto il presidente uscente Sandro Biasotti, sostenuto dalla Casa delle Libert\u00e0."}
{"id": "2832402", "revid": "686936", "url": "https://it.wikipedia.org/wiki?curid=2832402", "title": "FedEx Ground Player", "text": "Il FedEx Ground Player \u00e8 il riconoscimento assegnato ogni settimana al miglior running back della National Football League. La scelta viene fatta sulla base dei 3 migliori running back della settimana. Dal luned\u00ec al gioved\u00ec i tifosi votano sul sito della lega secondo la loro preferenza il miglior giocatore e il venerd\u00ec, dopo che i voti sono stati raccolti, viene proclamato il vincitore.\n2021.\nVincitore finale\n2020.\nVincitore finale\n2019.\nVincitori settimanali\nVincitore finale\n2018.\nVincitori settimanali\nVincitore finale\n2017.\nVincitori settimanali\nVincitore finale\n2016.\nVincitori settimanali\nVincitore finale\n2015.\nVincitori settimanali\nVincitore finale\n2014.\nVincitori settimanali\nVincitore finale\n2013.\nVincitori settimanali\nVincitore finale\n2012.\nVincitori settimanali\nVincitore finale\n2011.\nVincitori settimanali\nVincitore finale\n2010.\nVincitori settimanali\nVincitore finale\n2009.\nVincitori settimanali\nVincitore finale\n2008.\nVincitori settimanali\nVincitore finale\n2007.\nVincitori settimanali\nVincitore finale\n2006.\nVincitori settimanali\nVincitore finale\n2005.\nVincitori settimanali\nVincitore finale\nVincitori settimanali\n2004.\nVincitori settimanali\nVincitore finale\n2003.\nVincitori settimanali\nVincitore finale"}
{"id": "2832403", "revid": "15756", "url": "https://it.wikipedia.org/wiki?curid=2832403", "title": "Maria Lehel", "text": "Biografia.\nMaria Rell inizia i suoi studi nella scuola di Nagybanya con i maestri K\u00e1roly Ferenczy e B\u00e9la Ivany Grundwald i quali, riconosciuto il talento della giovane allieva, le consigliano \u201cdi molto disegnare perch\u00e9 dipingere avrebbe sempre saputo\u201d.\nIl 28 febbraio 1909 sposa Ferenc Lehel (Papos, Ungheria, 13 novembre 1885 - S\u00e3o Paulo, Brasile, 23 agosto 1975) al quale era legata gi\u00e0 da qualche anno, anch'egli pittore, noto in seguito come critico d'arte e filosofo di valore (\"Notre art d\u00e9ment/Quatre \u00e9tudes sur l'art pathologique\", Parigi, 1926). Da questo momento si firmer\u00e0 sempre Maria Lehel.\nInsieme viaggiano alla scoperta delle citt\u00e0 d'arte italiane e, al rientro a Budapest, Maria Lehel riprende i suoi studi sotto la guida di J\u00f3zsef Rippl Ronay.\nHanno due figlie: Maria (1906-1998) e Anna (1911-2005)\nA 19 anni espone per la prima volta, invitata con i grandi pittori della \u201cSociet\u00e0 degli Otto\u201d.\nDue anni dopo ritorna in Italia, a Roma, presso l'Accademia d'Ungheria e la sua prima mostra personale, a ventun anni, desta forte interesse: sue opere sono acquistate dalla Citt\u00e0 di Budapest e dal noto collezionista Marcel Nemes de J\u00e1noshalma.\nDopo la prima guerra mondiale si stabilisce a Parigi dove risiede per dieci anni.\nNel 1931 espone a Genova al Circolo della Stampa. La mostra del 1933 al Circolo di Roma segna il primo importante successo in Italia: ampie critiche elogiano la sua arte, due quadri sono acquistati dal Governo Italiano per la Galleria Nazionale d'Arte Moderna di Roma.\nNel 1936 espone nuovamente a Genova e nello stesso anno a Milano nella sala del Palazzo degli Studi Romani; la Citt\u00e0 di Milano acquista due opere per la Galleria d'Arte Moderna.\n. Anche qui la Galleria d'Arte Moderna acquisisce una sua opera.\nRientra in Italia nel 1938 dove partecipa all'Esposizione dei \u201c19 pittori ungheresi\u201d a Genova e a Torino. In questa occasione il Comune di Genova acquista un suo quadro che attualmente si trova a Palazzo Rosso.\nNel 1939 espone diverse opere a Londra, alla \"Morland House\", in una mostra nazionale ungherese.\nTrascorre il periodo della seconda guerra mondiale in Ungheria dove tre sue personali di grande successo confermano il talento riconosciutole dai suoi vecchi maestri.\nAd oggi i Musei d'Ungheria sono entrati in possesso di diciassette sue opere.\nNel 1946 torna in Italia, sua patria d'elezione, e si stabilisce a Genova, alternando lunghi periodi nella casa di campagna di Peveragno in provincia di Cuneo, dipingendo paesaggi \u201cen plein air\u201d e coloratissimi mazzi di fiori.\nNel 1953 - dopo lunga assenza dalla scena artistica italiana - espone a Genova alla Galleria Riotta e a Milano alla Galleria Cairoli, suscitando immediato, notevole consenso.\nNell'agosto 1969, invitata dalla Citt\u00e0 di Budapest, torna ancora una volta in Ungheria per la sua ultima mostra accolta da caloroso interesse e ottime critiche.\nMaria Lehel muore a Genova l'11 novembre 1972.\nNel 2002 il Comitato [Europastello] ha scelto tre sue opere per la mostra \u201cIl pastello contemporaneo in Europa \u201c inaugurata al Centro Incontri della Provincia di Cuneo e trasferita nel febbraio 2003 nelle Sale del Palazzo Runjancev, Museo Statale della Storia di San Pietroburgo, nell'ambito delle celebrazioni del tricentenario della fondazione della citt\u00e0.\nDal 5 dicembre 2003 al 31 gennaio 2004 si \u00e8 svolta la sua ultima mostra personale, organizzata dalla nipote presso la Galleria Weber di Torino.\nDopo una esposizione nella citt\u00e0 di P\u00e9cs, al Museo delle Belle Arti di Budapest dal 7 maggio al 11 settembre 2011, si \u00e8 tenuta una mostra dei pittori appartenenti al \"Gruppo degli otto\" che comprendeva tre opere di Maria Lehel, risalenti agli anni Dieci del secolo scorso\nhttp://www.artnet.com/artist/424940575/maria-lehel.html\nhttp://artportal.hu/lexikon/muveszek/lehel-maria--lehel-ferencne-5378\nhttp://www.arteculturaoggi.it/2019/08/10/fiori-e-vasi-il-loro-potere-e-significato-nella-mostra-alla-galleria-nazionale/"}
{"id": "2832404", "revid": "104458", "url": "https://it.wikipedia.org/wiki?curid=2832404", "title": "Val Bondasca", "text": "La Val Bondasca \u00e8 una valle svizzera laterale della Val Bregaglia. Si trova nella regione Maloja (Canton Grigioni).\nDal punto di vista orografico la valle appartiene alle Alpi Retiche occidentali. Pi\u00f9 particolarmente si incunea nei Monti della Val Bregaglia. Tutta la valle \u00e8 compresa nel comune di Bregaglia.\nMonti.\nI monti principali che contornano la valle sono:"}
{"id": "2832408", "revid": "109937637", "url": "https://it.wikipedia.org/wiki?curid=2832408", "title": "Beno\u00eet Vaugrenard", "text": "Carriera.\nBuon passista, debutta tra i professionisti nel 2003 con la Fdjeux.com. Negli anni seguenti milita sempre tra le file della squadra diretta da Marc Madiot, svolgendo compiti di gregariato. A partire dal 2007 comincia a togliersi qualche soddisfazione, laureandosi campione nazionale a cronometro e vincendo La Poly Normande.\nNegli anni successivi riesce sempre a ritagliarsi spazi importanti, aggiudicandosi la classifica finale del Tour du Poitou-Charentes e frazioni del Tour du Limousin, della Volta ao Algarve e della Quatre Jours de Dunkerque; si fa notare anche per piazzamenti di rilievo in alcune classiche francesi."}
{"id": "2832410", "revid": "767487", "url": "https://it.wikipedia.org/wiki?curid=2832410", "title": "Exit (gruppo musicale)", "text": "Gli Exit sono un gruppo musicale italiano di folk acustico. Il nome, che significa \"uscita\", indica desiderio di ritagliare dal quotidiano uno spazio creativo. Il Gruppo \u00e8 nato nel 1987 a Lecco e ha all'attivo tre album.\nIl gruppo.\nLa formazione.\nL'attivit\u00e0 della band ebbe inizio nel 1987, quando tre amici Marco Maggi, Angelo Losa e Natale Bonasio decisero di dar vita al gruppo ed a loro si unirono: Giusy Cal\u00f2, Giuliana Biella . Nel febbraio 1990 registrarono e pubblicarono il loro omonimo album d'esordio. In seguito, nell'ottobre del 2000, incisero un secondo album in CD: Incroci acustici. Dopo un breve periodo di inattivit\u00e0, Marco e Angelo decisero di riprendere il percorso. A loro si unirono Osvaldo Corneo e Marco Villa; registrando nell'agosto del 2009 un nuovo album: Logout."}
{"id": "2832411", "revid": "767487", "url": "https://it.wikipedia.org/wiki?curid=2832411", "title": "Radovan (scultore)", "text": "Biografia.\nLa vicenda umana del Maestro Radovan \u00e8 completamente ignota, e per quanto si sia congetturato rimane coperta da mistero. Tutto ci\u00f2 che si pu\u00f2 sapere viene quindi ricavato unicamente dalle sue opere, fra le quali spicca in maniera assoluta il celebre portale della cattedrale romanica di San Lorenzo di Tra\u00f9, considerato fra le pi\u00f9 elevate opere d'arte dell'intera Dalmazia. Questo portale - fra l'altro - risulta l'unica creazione sicuramente attribuita a Radovan, grazie all'iscrizione nella lunetta superiore che recita:\n\u00abFundatur valve post partum virginis alme per / Raduanum cunctis hac arte preclarum ut patet ex ipsis / sculpturis et ex anagliphis anno milleno duceno bisque / viceno presule Tuscano Floris ex urbe Treguano\u00bb\nRisaltano quindi il nome dell'autore - Radovan (\"Raduan\") - l'anno - 1240 (\"milleno duceno bisque viceno\") - e il nome del vescovo fiorentino Treguano che circa un secolo prima aveva ordinato la costruzione della chiesa.\nOpere.\nTre rilievi incastrati nelle pareti del campanile del duomo di Spalato, rappresentanti l\"'Annunciazione a Maria\" e la \"Nativit\u00e0 di Ges\u00f9\" vengono attribuite vuoi alla mano giovanile di Radovano (1212-1220), vuoi alla sua scuola, vuoi infine al Buvina, contemporaneo ma probabilmente pi\u00f9 vecchio del Radovan.\nIl portale del duomo di Tra\u00f9.\nOpera possente ed estremamente complessa, presenta nei pilastri esterni due leoni che dalle loro mensole guardano verso l'esterno. Sopra di essi, le statue di Adamo ed Eva, al di sopra e accanto ai quali una serie di figure avvolte in girali di vite e di acanto: i pianeti, i mesi dell'anno, le opere dell'uomo, svariati animali e alcune rappresentazioni di giochi di fanciulli.\nIl dualismo fra la vite e l'acanto, rappresentanti nella simbologia medievale la modestia e la superbia, fanno intendere che Radovan volesse rappresentare nell'insieme il mistero della vita, i pericoli dell'umanit\u00e0 decaduta dopo il peccato originale, la possibilit\u00e0 di salvezza mediante la fede (simboleggiata dagli Apostoli) e mediante l'obbedienza a Dio (rappresentata dai santi patroni).\nTradizionalmente, si ritiene che nella figura di un vecchio in uno stipite si sia autoritratto il maestro.\nLa critica ha individuato una serie di forme di ispirazione lombarda e veneziana, ipotizzando un'influenza dell'Antelami."}
{"id": "2832413", "revid": "1005847", "url": "https://it.wikipedia.org/wiki?curid=2832413", "title": "Elezioni regionali in Emilia-Romagna del 2005", "text": "Le elezioni regionali italiane del 2005 in Emilia-Romagna si sono tenute il 3 e 4 aprile. Hanno visto la vittoria del presidente uscente, Vasco Errani, sostenuto da L'Unione (centro-sinistra), che ha sconfitto Carlo Monaco, sostenuto dalla Casa delle Libert\u00e0 (centro-destra)."}
{"id": "2832417", "revid": "124123", "url": "https://it.wikipedia.org/wiki?curid=2832417", "title": "Morton Mower", "text": "Carriera.\n\u00c8 stato con Michel Mirowski il coinventore del defibrillatore cardiaco impiantabile (ICD), dispositivo capace di interrompere aritmie cardiache pericolose per la vita.\nHa lavorato al \"Sinai Hospital\" con Mirowski, insieme al quale impiant\u00f2 nel 1980 il primo ICD in un essere umano.\nL'uso di tale apparecchio, inizialmente osteggiato da parte della comunit\u00e0 scientifica internazionale, \u00e8 attualmente accettato come trattamento di prima scelta nella prevenzione della morte cardiaca improvvisa.\nMorton Mower \u00e8 stato inserito nel 2002 nella National Inventors Hall of Fame insieme a Michel Mirowski.\nAttualmente continua la sua attivit\u00e0 di ricerca presso la Johns Hopkins University."}
{"id": "2832418", "revid": "44876", "url": "https://it.wikipedia.org/wiki?curid=2832418", "title": "Fibrogesso", "text": "Il fibrogesso \u00e8 un impasto di gesso naturale cotto e fibre di cellulosa derivanti da processo di riciclaggio della carta, con l'aggiunta di acqua e amido di patate e pressato a pressioni molto elevate, formando pannelli molto robusti che successivamente vengono essiccati e impregnati di sostanze idrorepellenti. Sono usati nella prefabbricazione delle case in legno e per la formazione di pareti antincendio."}
{"id": "2832431", "revid": "21880", "url": "https://it.wikipedia.org/wiki?curid=2832431", "title": "Cerylidae", "text": ""}
{"id": "2832433", "revid": "125747959", "url": "https://it.wikipedia.org/wiki?curid=2832433", "title": "Rubik's Magic", "text": "Il Rubik's Magic \u00e8 un rompicapo inventato dall'architetto ungherese Ern\u0151 Rubik e creato dalla Matchbox nei primi anni ottanta. Il gioco \u00e8 noto in Italia come \"Anelli di Rubik\".\nIl puzzle consiste in 8 quadrati neri detti \"tiles\" (cambiati in tiles rosse e anelli dorati nel 1997) sistemate in modo da formare un rettangolo di dimensioni 2x4; solchi diagonali sulle tiles tengo i fili che li connettono tra di loro, permettendo di essere piegati e ripiegati tra loro perpendicolarmente come nella Jacob's Ladder. La faccia frontale del puzzle mostra, nel suo stato iniziale, tre anelli separati di color arcobaleno; la faccia posteriore consiste in un'immagine mischiata dei tre anelli non uniti tra di loro. Lo scopo del gioco \u00e8 di piegare il puzzle in una forma a cuore e risolvere l'immagine nel retro, cio\u00e8 unire gli anelli.\nEsistono numerosi modi per risolverlo, e giocatori professionisti possono completarlo in pochi decimi di secondo. Nel 1987, il \"Rubik's Magic Master Edition\" fu pubblicato dalla Matchbox; consiste di 12 tiles argentati a formare un rettangolo 2x6, mostrando 5 anelli uniti, bisogna \"scioglierli\" trasformando il puzzle in una sorta di \"W\". Circa nello stesso periodo, la Matchbox produsse il: \"Rubik's Magic Create the Cube\", un'altra versione del \"Rubik's Magic\", nel quale il puzzle \u00e8 risolto quando \u00e8 a forma di cubo con una base di due tiles. non ha avuto molto successo ed \u00e8 raro da trovare.\nNegli ultimi anni novanta, la versione originale del Rubik's Magic fu ridistribuita dalla Oddzon, questa volta con anelli gialli su uno sfondo rosso; altre versioni (per esempio, una variante dell'originale con tiles argento al posto di neri) furono prodotte, e fu anche creato un gioco di strategia basato sul Rubik's Magic.\nIl Professor Rubik detiene sia un brevetto ungherese (HU 1211/85, issued March 19, 1985) e un brevetto statunitense (US 4,685,680, issued August 11, 1987) sul meccanismo del Rubik's Magic.\nRecord.\nPer quanto riguarda il record mondiale della media su 5, i primi dieci competitori nel ranking ufficiale WCA sono questi:\nRubik's Master Magic.\nIl Rubik's Master Magic \u00e8 un twisty puzzle della Rubik's Cube progettato da Ern\u0151 Rubik leggermente pi\u00f9 complicato del normale Rubik's Magic, poich\u00e9 presenta 12 quadrati (Tiles) (2\u00d76) anzich\u00e9 i classici 8 (2\u00d74).\nLo scopo \u00e8 sempre lo stesso, cio\u00e8 creare i 3 (in questo caso 5) cerchi dorati in diagonale.\nIl Master Magic \u00e8 sempre collegato con filo resistente in nylon."}
{"id": "2832437", "revid": "1005847", "url": "https://it.wikipedia.org/wiki?curid=2832437", "title": "Elezioni regionali in Basilicata del 2005", "text": "Le elezioni regionali italiane del 2005 in Basilicata si sono tenute il 17 e 18 aprile. Esse hanno visto la vittoria di Vito De Filippo, sostenuto da L'Unione, che ha sconfitto Cosimo Latronico, sostenuto dalla Casa delle Libert\u00e0."}
{"id": "2832438", "revid": "1543377", "url": "https://it.wikipedia.org/wiki?curid=2832438", "title": "Interfaccia utente naturale", "text": "L\u2019interfaccia utente naturale, in sigla NUI (dal corrispondente termine inglese \"Natural User Interface\"), \u00e8 il termine utilizzato da designer e sviluppatori di interfacce per computer per fare riferimento ad una interfaccia utente che \u00e8 completamente invisibile, oppure lo diventa con successive interazioni, ai suoi utenti. La parola \u201cnaturale\u201d \u00e8 usata perch\u00e9 la maggior parte dei computer usa dispositivi di controllo artificiale il cui funzionamento deve essere appreso. Una NUI \u00e8 rivolta ad un utente in grado di effettuare movimenti relativamente naturali, azioni e gesti che devono controllare l'applicazione del computer o manipolare contenuti sullo schermo.\nLa principale caratteristica di una NUI \u00e8 la mancanza di una tastiera fisica e/o mouse.\nEvoluzione.\nDurante la presentazione della conferenza \u201cPredicting the Past\u201d del 2008, la NUI \u00e8 stata descritta come \u201cla prossima fase evolutiva dopo il passaggio dall'interfaccia a riga di comando (CLI) all'interfaccia grafica utente (GUI)\u201d.\nNella CLI, gli utenti dovevano utilizzare un mezzo artificiale per immettere i dati, la tastiera, e usare una serie di input in codice con una sintassi rigorosa, ricevendo i dati in uscita sotto forma di testo scritto. In seguito, quando venne introdotto il mouse e l'interfaccia grafica, gli utenti potevano pi\u00f9 facilmente interagire con il sistema attraverso i movimenti del mouse, permettendo di lavorare maggiormente con contesti ad oggetti e con il contenuto attivo visualizzato sullo schermo. Un rapido esempio per fare capire la filosofia di un'interfaccia grafica \u00e8 l'utilizzo dello strumento \u201cdrag\u201d (\u201ctrascinare\u201d). Si dispone sul desktop di una finestra che intendiamo spostare, la cosa pi\u00f9 intuitiva \u00e8 prenderla e trascinarla dove pi\u00f9 ci interessa. Questo \u00e8 proprio quello che s'intende effettuare, cliccando con il mouse sulla finestra, spostandola letteralmente. Come si pu\u00f2 notare la GUI \u00e8 di pi\u00f9 facile utilizzo, anche per i meno esperti di computer, rispetto alla CLI.\nInoltre non richiedono competenze avanzate, e ci\u00f2 ha permesso alla massa di avvicinarsi all'utilizzo del computer, facendone diventare un mezzo di largo e facile uso, a differenza dei primi anni '80, il cui utilizzo era riservato ad una piccola nicchia ed \u00e9lite d'utenti.\nLa NUI invece consente agli utenti di manipolare i contenuti in modo pi\u00f9 diretto usando movimenti pi\u00f9 naturali, azioni e gesti. Poich\u00e9 la NUI \u00e8 cos\u00ec veloce da imparare, l'aggettivo \u201cintuitivo\u201d viene usato da molti per descrivere come gli utenti interagiscono con esso.\nIl Consumer Electronics Show del 2010 ha dimostrato diversi nuovi prodotti che utilizzano interfacce NUI. \u201cOra una nuova ondata di prodotti \u00e8 destinata ad essere dotata di interfacce naturali utente, dispositivi elettronici rivolti a un pubblico sempre pi\u00f9 ampio\u201d.\nPrimi esempi di interfacce NUI.\nMulti touch.\nQuando a Bill Buxton \u00e8 stato chiesto di parlare dell'interfaccia dell'iPhone, ha risposto \u201cle tecnologie multi-touch hanno una lunga storia. Per dirla in prospettiva, l'opera originale intrapresa dal mio team \u00e8 stata fatta nel 1984, stesso anno in cui il primo Macintosh \u00e8 stato rilasciato, e non siamo stati i primi\u201d.\nEsempi di interfacce NUI.\nJeff Han.\nUn esempio \u00e8 il lavoro svolto da Jefferson Han sull'interfaccia multi-touch. In una dimostrazione al TED (Technology Entertainment Design), nel 2006, ha mostrato una variet\u00e0 di modi per interagire con il contenuto dello schermo utilizzando sia manipolazioni diretta che gesti. Per esempio, se avessimo dovuto costruire una massa gelatinosa sullo schermo, Jeff letteralmente \u201cpizzicava\u201d la materia informe con le proprie dita. In una interfaccia GUI probabilmente per avere lo stesso risultato un utente avrebbe dovuto selezionare due parti della massa che intendeva modificare e utilizzare uno strumento, per esempio l'azione dedicata \u201cpizzica\u201d. Han ha dimostrato che l'interazione dell'utente con il sistema potrebbe essere molto pi\u00f9 intuitiva se si procedesse all'introduzione di schermi in grado di rilevare una gamma molto pi\u00f9 ampia di azioni umane e di gesti.\nMicrosoft PixelSense (Samsung SUR40).\nMicrosoft PixelSense parte da idee simili su come gli utenti interagiscono con il sistema, ma aggiunge la possibilit\u00e0 di un dispositivo ottico in grado di riconoscere gli oggetti posti sopra di esso. In questo modo, gli utenti possono attivare azioni sul computer attraverso gli stessi oggetti e movimenti, come il touch-screen di Jeff Han, ma permette anche agli oggetti di entrare a far parte dei meccanismi di controllo. Cos\u00ec, per esempio, quando si inserisce un bicchiere di vino sul tavolo, il computer lo riconosce come tale e visualizza in contenuti associati a quel bicchiere di vino. Mettere un bicchiere di vino su un tavolo \u00e8 per una persona una cosa naturale quindi Microsoft PixelSense si pu\u00f2 inserire nella categoria delle interfacce naturali utente.\nKinect.\nKinect \u00e8 una telecamera sviluppata da Microsoft inizialmente come accessorio aggiuntivo per Xbox in grado di interfacciare l'utente con l'applicazione attraverso i movimenti del corpo.\nWindows 8 e Microsoft Surface.\nWindows 8 \u00e8 un sistema operativo pensato per il multi-touch. L'SDK del Runtime di Windows 8 permette di realizzare interfacce NUI grazie agli eventi di \"Manipulation\". Diversi produttori, tra cui Microsoft stessa con il tablet Surface, hanno realizzato dispositivi multi-touch per Windows 8.\nTra i prodotti hardware pi\u00f9 interessanti ricordiamo Lenovo IdeaCentre Horizon 27\", che \u00e8 un table PC portatile multi-touch da 27 pollici su cui \u00e8 stata realizzata l'interfaccia NUI Aura, all'interno della quale gli utenti possono interagire con immagini e video, trascinando, ruotando e ridimensionando gli oggetti utilizzando i gesti touch.\nPer Windows 8.1 esiste l'App nuiSense scaricabile da Windows Store che \u00e8 un ottimo esempio di interfaccia utente naturale, proprio come lo \u00e8 Aura di Lenovo.\nParticolari interfacce naturali.\nOrganic User Interface (OUI).\nLa Organic User Interface (OUI) \u00e8 un importante risultato nello studio delle interfacce per computer ottenuto per lo pi\u00f9 dal professore Roel Vertegaal della Queen's University, dopo consistenti studi nel suo laboratorio.\nDopo i normali dispositivi rigidi rettangolari (monitor) di largo utilizzo fino a tutto il primo decennio del ventunesimo secolo, il voler adottare questa nuova tecnologia \u00e8 partita dall'idea del computer adattato a qualsiasi oggetto e quindi che possa assumere qualunque forma come riportato dalle ricerche del professore dell'universit\u00e0 canadese.\nQuesto genere d'interfaccia porta proprio a computer piatti, capaci di assumere forme impensabili per una macchina e addirittura flessibili, capaci anche di interagire con gli utenti mediante il tatto.\nTutte queste caratteristiche portano a una vera rivoluzione nel campo dei computer con provvidenziali vantaggi tra cui, per esempio, l'incredibile semplicit\u00e0 di trasporto dei dati elaborati nelle suddette macchine.\nUn esempio che possa meglio rendere l'idea \u00e8 una banalissima lattina di bibita dotata di un display su cui poter leggere gli ultimi aggiornamenti sotto forma di feed RFID. Si potrebbero visualizzare trailer di film appena usciti, pubblicit\u00e0, il notiziario e altro ancora.\nCon questa nuova tecnologia \u00e8 quindi possibile, in parole povere, incorporare i computer in un qualunque oggetto della vita quotidiana.\nTouch User Interface (TUI).\nUna TUI altro non \u00e8 che il touch-screen, interfaccia ormai molto diffusa, dagli sportelli bancomat al cellulare, con diverse tipologie di funzionamento.\nTuttavia, nonostante sia un ottimo esempio di NUI, \u00e8 un'interfaccia utente meno precisa rispetto a quella di tipo grafico.\nTangible User Interface (TUI).\nL'acronimo TUI viene anche usato per designare il concetto di interfaccia utente tangibile che designa quelle interfacce utente che si propongono di consentire l'interazione con il computer per mezzo di oggetti fisici tangibili (quali potrebbero essere anche oggetti comuni come martelli, mele, libri, eccetera) in alternativa alla prassi tradizionale basata sul ricorso alle cosiddette periferiche ."}
{"id": "2832445", "revid": "287204", "url": "https://it.wikipedia.org/wiki?curid=2832445", "title": "Ren\u00e9 Crest\u00e9", "text": "Biografia.\nNato a Parigi nel 1881, intraprese la carriera di attore sulle tavole del palcoscenico, in ruoli di giovane attore romantico. Messo sotto contratto dalla Gaumont nel 1908, dal 1912 appare in una serie di \"noir\" diretti da L\u00e9once Perret, lavorando anche con Louis Feuillade e per la Path\u00e9.\nAllo scoppio della prima guerra mondiale, va sotto le armi. Rimane ferito e, smobilitato, ritorna a lavorare come attore. Nel 1916, esce il suo film pi\u00f9 famoso, il serial in 12 episodi \"Judex\" di Louis Feuillade dove Crest\u00e9 ricopre il ruolo di un giustiziere ammantato di nero che diventer\u00e0 il prototipo di tutta una serie di personaggi cinematografici o fumettistici.\nFonda una propria casa di produzione, la Films Ren\u00e9-Crest\u00e9, per la quale produce alcuni film senza grande successo. Rovinato finanziariamente, realizza il suo ultimo film nel 1922 ma non riuscir\u00e0 a vederne l'uscita in sala, perch\u00e9 muore di tubercolosi."}
{"id": "2832454", "revid": "196390", "url": "https://it.wikipedia.org/wiki?curid=2832454", "title": "Cerilidi", "text": ""}
{"id": "2832458", "revid": "253269", "url": "https://it.wikipedia.org/wiki?curid=2832458", "title": "Woody Strode", "text": "Carriera.\nDopo essere stato giocatore di football americano e wrestler, Woody Strode inizi\u00f2 a recitare con regolarit\u00e0 dall'inizio degli anni cinquanta, dopo un esordio isolato risalente al 1941. Attivo anche sul piccolo schermo, interpret\u00f2 fra gli altri il ruolo di Lothar, il servitore nero di Mandrake il mago, in un film TV per la NBC nel 1954. Dopo alcune apparizioni da comprimario in pellicole d'avventura e in costume, tra cui \"La citt\u00e0 sommersa\" (1953) e \"I dieci comandamenti\" (1956), tra i suoi primi ruoli di rilievo vi fu quello di Franklin nel film bellico \"\" (1959) di Lewis Milestone.\nLa sua carriera ebbe una svolta nel 1960, quando il suo fisico prestante da ex campione sportivo si prest\u00f2 al ruolo del leale avversario del gladiatore nel kolossal \"Spartacus\" di Stanley Kubrick. Ma fu l'amico John Ford a farlo diventare un volto familiare del western, affidandogli prima il complesso ruolo del soldato di colore accusato di violenza e omicidio ne \"I dannati e gli eroi\" (1960), e successivamente facendolo comparire in altre sue tre opere, \"Cavalcarono insieme\" (1961), \"L'uomo che uccise Liberty Valance\" (1962) e \"Missione in Manciuria\" (1966).\nLa sua familiarit\u00e0 col western prosegu\u00ec pur con il mutare di forme e contenuti di questo genere cinematografico: l'attore recit\u00f2 infatti ne \"I professionisti\" (1966) di Richard Brooks, in \"C'era una volta il West\" (1968), in cui il regista Sergio Leone lo fece apparire nella lunga sequenza di apertura del film nel ruolo di Stony, il fuorilegge che, insieme a Knucles (Al Mulock) e Snacky (Jack Elam, altro attore spesso presente nei film di Ford), attende l'arrivo del treno con a bordo l\"'uomo dell'armonica\" (Charles Bronson), e in \"Keoma\" (1976) di Enzo G. Castellari.\nLe sue ultime due apparizioni cinematografiche furono ancora nel genere western, con l'interpretazione del \"vecchio\" in \"Posse - La leggenda di Jessie Lee\" (1993) di Mario Van Peebles e di Charlie Moonlight in \"Pronti a morire\" (1995), con Sharon Stone, Russell Crowe, Leonardo DiCaprio e Gene Hackman: il film \u00e8 stato dedicato a Strode.\nMor\u00ec nel 1994 a 80 anni per un cancro ai polmoni."}
{"id": "2832460", "revid": "287204", "url": "https://it.wikipedia.org/wiki?curid=2832460", "title": "Wassili Luckhardt", "text": "Biografia.\nHans Luckhardt (Berlino 1890-Berlino 1954) e Wassili Luckhardt furono due fratelli architetti tedeschi di scuola razionalista, oggi considerati tra i massimi designer della prima met\u00e0 del \u2018900.\nDopo aver studiato tecnica all'universit\u00e0 di Berlino (Technische Universit\u00e4t Berlin) e a Dresda vissero e lavorano per molti anni insieme. Alla morte di Hans, Wassily prosegu\u00ec l'attivit\u00e0 in maniera autonoma.\nHanno collaborato con Bruno Taut e fatto parte di pi\u00f9 gruppi di ricerca \"Novembergruppe\", \"Arbeitsrat f\u00fcr Kunst\", \"Glass Chain\" e, dal 1926, del gruppo \"Der Ring\" celebrati come seguaci dell'espressionismo e del futurismo. \nWassily ha operato come architetto e nell'industrial design, ideando mobili divenuti celebri, e ancora oggi in produzione., come urbanista, delineando il profilo di Alexanderplatz a Berlino. Ma \u00e8 soprattutto come architetto che ha attraversato tutte le avanguardie moderniste, anticipando insieme a Ludwig Mies van der Rohe la visione della citt\u00e0 contemporanea, realizzando progetti per grattacieli, edifici pubblici, visioni futuribili, come la celebre \"La Torre della Gioia\", 1919.\nManifesto di questa visione \"Luckhardt House\", a Berlino, la sua casa, divenuta monumento nazionale."}
{"id": "2832472", "revid": "119864336", "url": "https://it.wikipedia.org/wiki?curid=2832472", "title": "Marguerite Caetani", "text": "Biografia.\nNata a Waterford in una ricca e colta famiglia della Nuova Inghilterra da Lindley Hoffman Chapin e Lelia Gilbert. Rimasta orfana dei genitori in giovane et\u00e0, nel 1902 si rec\u00f2 a Parigi per studiare canto col tenore Jean de Reszke. Nel 1911 conobbe e spos\u00f2 il compositore Roffredo Caetani (1871-1961), principe di Bassiano e ultimo duca di Sermoneta. La coppia si stabil\u00ec a villa Romaine, a Versailles. Dal matrimonio nacquero due figli: Lelia (1913-1977) e Camillo (1915-1940).\nA Parigi i Caetani frequentarono figure di grande rilievo del mondo artistico e letterario (Paul Val\u00e9ry, Saint-John Perse, Valery Larbaud, L\u00e9on-Paul Fargue, Adrienne Monnier, ecc.). Nel 1924 Marguerite Caetani fond\u00f2 la rivista letteraria \"Commerce\": pubblicata in tre lingue (francese, italiano e inglese) fino al 1932, \"Commerce\", oltre a ospitare le opere migliori di poeti e scrittori gi\u00e0 famosi (per es., pubblic\u00f2 nel primo quaderno frammenti inediti dell'\"Ulysses\" di James Joyce), permise a giovani artisti ancora sconosciuti di far conoscere le loro opere. \nNel 1932 i Caetani ritornarono definitivamente in Italia e si stabilirono nel castello di Sermoneta. Dopo la seconda guerra mondiale e la morte del figlio Camillo, avvenuta il 15 dicembre 1940 sul fronte d'Albania, la famiglia si stabil\u00ec nella residenza romana di palazzo Caetani in via delle Botteghe Oscure. Qui, nel 1948, Marguerite Caetani fond\u00f2 una nuova rivista, \"Botteghe Oscure\", in parte simile a \"Commerce\", nella quale, con l'ausilio di Giorgio Bassani, vennero pubblicate alcune fra le pi\u00f9 importanti opere di poesia e prosa in inglese, francese, italiano, tedesco o spagnolo. Nel 1950 lei trasse un'antologia in inglese degli scrittori che avevano collaborato alla rivista: \"An Anthology of New Italian Writers\" (stampata a Roma, ma distribuita da New Directions). \"Botteghe Oscure\" termin\u00f2 le pubblicazioni nel 1960, anche per difficolt\u00e0 economiche. Marguerite Caetani si ritir\u00f2 a Ninfa, dove mor\u00ec tre anni dopo."}
{"id": "2832479", "revid": "21880", "url": "https://it.wikipedia.org/wiki?curid=2832479", "title": "Martin pescatori", "text": ""}
{"id": "2832484", "revid": "83531", "url": "https://it.wikipedia.org/wiki?curid=2832484", "title": "Acido 4-amminosalicilico", "text": "L'acido p-amminosalicilico \u00e8 un derivato dell'acido benzoico come i sulfamidici. Ha attivit\u00e0 come antimicotico. Utilizzato come farmaco di seconda scelta per il trattamento della tubercolosi, solitamente in associazione con altri farmaci.\nMeccanismo d'azione.\nAnalogo a quello dei sulfamidici. Funge da antimetabolita del acido para-aminobenzoico (PABA) nei confronti dell'enzima batterico della diidropteroato sintetasi, enzima fondamentale per la sintesi del tetraidrofolato.\nEffetti collaterali.\nAnalogamente ai sulfamidici la sua metabolizzazione causa la formazione di metabolita molto poco solubili e che quindi precipitano nelle urine (cristalluria).\nPropriet\u00e0.\nPochissimo solubile in acqua, solubile in alcool etilico 95\u00b0, negli idrossidi e nei carbonati alcalini, poco solubile in etere etilico."}
{"id": "2832490", "revid": "104087", "url": "https://it.wikipedia.org/wiki?curid=2832490", "title": "Acido p-amminosalicilico", "text": ""}
{"id": "2832496", "revid": "76919762", "url": "https://it.wikipedia.org/wiki?curid=2832496", "title": "Sposalizio mistico di santa Caterina (Michelino da Besozzo)", "text": "Lo Sposalizio mistico di santa Caterina \u00e8 un dipinto tempera su tavola (75x58 cm) di Michelino da Besozzo, databile al 1420 circa e conservato nella Pinacoteca Nazionale a Siena. \u00c8 l'unica opera su tavola firmata dell'artista, nonch\u00e9 la sola certa assieme a uno \"Sposalizio della Vergine\" al Metropolitan Museum di New York.\nDescrizione e stile.\nLa scena mostra la Vergine che tiene sulle ginocchia il Bambino, mentre egli, con un anello, sposa misticamente santa Caterina d'Alessandria, che \u00e8 inginocchiata davanti a lui e vestita, secondo il suo rango principesco, di un ampio mantello rosato con bordi e fodera di pelliccia e una corona dorata. Anche i capelli lunghi e biondi sono un tipico attributo delle donne aristocratiche. Ai lati fanno da testimoni san Giovanni Battista e sant'Antonio Abate, col tipico porcello ai piedi. Lo sfondo dorato mostra le corone, le aureole, i nomi dei santi ai lati e la firma dell'artista (\"Michelinus fecit\", sotto il manto della Vergine) in pastiglia, una tecnica di grande raffinatezza che aveva molto seguito nelle corti.\nL'artista \u00e8 completamente disinteressato alla collocazione spaziale dei personaggi, a parte il trono dorato che si intravede dietro la Vergine e il Bambino, finemente tratteggiato a bulino sull'oro, che \u00e8 disposto in un'intuitiva prospettiva. Piuttosto sta caro all'autore il gioco di linee, il delicato intonarsi dei colori e la resa varia e preziosa dei diversi dettagli, dalle morbide barbe dei santi, ai delicati volti delle donne, fino ai vivaci ricci sulla testa del Bambino. L'effetto \u00e8 quello di una rappresentazione di fiaba, con un certo distacco dei personaggi che guardano imbambolati fuori dalla composizione."}
{"id": "2832499", "revid": "4175", "url": "https://it.wikipedia.org/wiki?curid=2832499", "title": "Grande Slam (rugby XV)", "text": ""}
{"id": "2832500", "revid": "36426", "url": "https://it.wikipedia.org/wiki?curid=2832500", "title": "Matrimonio mistico di santa Caterina (Michelino da Besozzo)", "text": ""}
{"id": "2832505", "revid": "339392", "url": "https://it.wikipedia.org/wiki?curid=2832505", "title": "Madonna del roseto (Michelino da Besozzo)", "text": ""}
{"id": "2832510", "revid": "196390", "url": "https://it.wikipedia.org/wiki?curid=2832510", "title": "Campi concentramento fascisti per slavi", "text": ""}
{"id": "2832513", "revid": "414892", "url": "https://it.wikipedia.org/wiki?curid=2832513", "title": "Jonnino", "text": ""}
{"id": "2832521", "revid": "767487", "url": "https://it.wikipedia.org/wiki?curid=2832521", "title": "Magicnet", "text": "Magicnet \u00e8 la societ\u00e0 ISP nonch\u00e9 primo provider in Mongolia e detiene una quota di mercato significativa in termini di fornitura di accesso ad internet in Mongolia."}
{"id": "2832525", "revid": "363629", "url": "https://it.wikipedia.org/wiki?curid=2832525", "title": "Elezioni parlamentari in Germania del 1930", "text": "Le elezioni parlamentari tedesche del 1930 furono le seste consultazioni politiche nazionali della Repubblica di Weimar e si tennero il 14 settembre. Quando si conclusero, partirono i preparativi per l'inizio della quinta legislatura del Reichstag.\nLa caduta di Br\u00fcning.\nIl 30 marzo 1930 si era formato un traballante governo di larghe intese guidato da Heinrich Br\u00fcning del Centro Cattolico, il quale di fronte alla Grande depressione dell'anno precedente aveva proposto al Parlamento misure di copertura economica molto rigide. Il 16 luglio 1930 Paul von Hindenburg avall\u00f2 la proposta del cancelliere e firm\u00f2 il decreto d'emergenza sull'economia e sulla finanza: l'intervento a gamba tesa del presidente avvenne perch\u00e9 le misure probabilmente non sarebbero state approvate dalla maggioranza dei deputati.\nIl 18 luglio Hermann Dietrich, ministro delle Finanze appartenente al Partito Democratico Tedesco, avvis\u00f2 il Parlamento che i provvedimenti erano stati approvati dall'eroe della Grande Guerra; pertanto essi si potevano gi\u00e0 considerare in corso d'opera. Alle vibranti proteste dei parlamentari fece seguito un progetto di modifica costituzionale presentato da socialdemocratici, comunisti, nazisti e popolari-nazionali: con esso l'articolo 48 della Costituzione di Weimar, che consentiva al presidente di approvare decreti d'emergenza anche senza il consenso del Parlamento, veniva mandato in soffitta (i s\u00ec al progetto furono 256).\nDi fronte a un gabinetto che non godeva pi\u00f9 di una maggioranza, Hindenburg sciolse la camera e Br\u00fcning indisse nuove elezioni per il 14 settembre. Egli si presentava agli elettori con un programma di austerit\u00e0 che prevedeva, tra le altre cose, una forte diminuzione della spesa pubblica (in parte gi\u00e0 in vigore senza l'approvazione del Reichstag).\nCampagna elettorale.\nPoco dopo la caduta dell'esecutivo i partiti cominciarono la loro campagna elettorale. Il Partito Socialdemocratico (SPD) tent\u00f2 di contrastare in tutti i modi il Partito Nazista (NSDAP), che alle consultazioni di due anni prima aveva ottenuto appena il 2,6% dei voti ma era in forte crescita, mettendo in guardia gli elettori dal pericolo fascista. L'appello, rivolto ai cittadini \"contro il blocco della svastica\", fu raccolto anche dal Partito Comunista (KPD) che ind\u00ec per il 1\u00ba agosto una manifestazione unitaria con l'SPD.\nI partiti di sinistra sembravano avere un certo seguito: un comizio socialdemocratico a Lustgarten fu seguito da circa 30.000 persone, mentre il KPD a Winterfeldtplatz raccolse 15.000 cittadini. Il 23 agosto ci furono degli scontri a Boles\u0142awiec (oggi in Polonia) tra militanti comunisti e nazisti: il bilancio fu di tre morti e due feriti gravi, ma la polizia non intervenne.\nIl 24 agosto il KPD pubblic\u00f2 sul proprio organo di stampa, \"Die Rote Fahne\", una \"Dichiarazione programmatica per la liberazione nazionale e sociale del popolo tedesco\", in cui attaccava violentemente l'ordine europeo definito dal trattato di Versailles. Nel proclama il KPD rivendicava di essere l'autentico rappresentante degli interessi nazionali tedeschi in contrapposizione all'NSDAP, accusato di tradimento in favore dei nemici della Germania proprio come l'SPD, i cui capi erano definiti \u00abnon solo gli sgherri della borghesia tedesca, ma allo stesso tempo gli agenti volontari dell'imperialismo francese e polacco\u00bb. La campagna comunista raggiunse il suo apice il 12 settembre quando, al Palazzo dello Sport di Berlino, riusc\u00ec a radunare una folla immensa.\nNel corso di questa campagna elettorale il Partito Popolare Nazionale Tedesco (DNVP) fu falcidiato da dissidi interni. Il 17 luglio avvenne la frattura tra la corrente estremista e antidemocratica del presidente del partito Alfred Hugenberg e le fazione moderata di Kuno von Westarp: quest'ultimo fu il promotore di una scissione che diede vita al Partito Popolare Conservatore. L'8 agosto, inoltre, sette parlamentari del DNVP abbandonarono il movimento per dissidi con Hugenberg, il quale al Palazzo dello Sport di Berlino profetizz\u00f2 la prossima venuta di un Terzo Reich (14 agosto).\nIl Partito Popolare Tedesco (DVP) si adoper\u00f2 al fine di creare una coalizione unitaria di centro, ma il 7 agosto l'offerta venne rifiutata sia dai popolarconservatori sia dal Partito della Classe Media Tedesca. Il 27 agosto inoltre venne formato il Partito dello Stato Tedesco, la cui maggioranza dei membri proveniva proprio dal DVP.\nLa campagna elettorale del Partito Nazista fu organizzata principalmente da Joseph Goebbels. I nazionalsocialisti denunciarono il crollo della Germania nell'ambito del \"sistema di Weimar\" e affermarono vibrantemente che il peggioramento economico era dovuto a un complotto internazionale ai danni della Repubblica; su istruzione dello stesso Goebbels, le tematiche antisemite furono attenuate. Il 10 agosto si tenne a Schlossplatz un raduno nazista che per\u00f2, pur gremito di bandiere, fu presenziato da sole 400 persone: Adolf Hitler reag\u00ec a questo insuccesso con una tattica presenzialista, eseguendo pi\u00f9 di venti orazioni pubbliche tra il 3 agosto ed il 13 settembre.\nIn un discorso tenuto il 10 settembre al Palazzo dello Sport di Berlino, in cui erano presenti almeno 16.000 elettori, egli afferm\u00f2 che i nazionalsocialisti erano pronti armi in pugno a combattere contro gli impostori e che obiettivo del suo partito era aumentare i poteri dello Stato centrale, che solo cos\u00ec rafforzato avrebbe potuto risolvere i problemi del popolo.\nRisultati e conseguenze.\nL'affluenza alle urne fu dell'82%, in aumento rispetto al 1928 del 6,4%: ci\u00f2 significa che in questa occasione si recarono alle urne 4.2 milioni di elettori in pi\u00f9, in gran parte arrabbiati per le condizioni economiche della Germania. Non \u00e8 un caso, quindi, che a rafforzarsi furono soprattutto i partiti \"antisistema\": il NSDAP (+15,7% dei voti, ottenuti per\u00f2 spesso con la violenza) e, in misura minore, il KPD (+2,5%) possono essere considerati i veri vincitori di queste consultazioni. Al contrario DVP (-4,2%), SPD (-5,3%) e soprattutto il DNVP di Hugenberg (-7,3%) fecero registrare delle gravi perdite.\nHitler, che nel 1928 poteva contare solo su 810.000 suffragi, stavolta poteva contare su ben 6.400.000 sostenitori; queste elezioni per lui rappresentarono la svolta politica: il NSDAP fu il secondo partito in ordine di preferenze e l'ex caporale austriaco inizi\u00f2 a essere considerato un politico in ascesa. I nazisti sfondarono soprattutto nella Germania del nord-est: nello Schleswig-Holstein passarono dal 4% al 27% ed anche in Prussia Orientale, in Pomerania, ad Hannover e nel Meclemburgo superarono il 20%. Quando i risultati furono resi noti, Goebbels scrisse nel suo diario: \"Il palazzo dello sport \u00e8 come un manicomio: le SA mi porteranno per la sala sulle spalle\".\nLe speranze che molti moderati riponevano sui popolarconservatori furono vanificate: essi non arrivarono all'1% dei voti e ottennero solo 4 seggi, inutili per rendere pi\u00f9 stabile la maggioranza. La Federazione nazionale dell'industria tedesca invit\u00f2 i suoi membri nel mese di agosto a sostenere solo i partiti capaci di \"stare sul terreno costituzionale\" e che agivano \"in modo inequivocabile per la conservazione e lo sviluppo del settore privato e della propriet\u00e0 privata\". L'appello, che aveva una vocazione antinazista e (soprattutto) anticomunista, non venne raccolto dagli elettori: dei 577 parlamentari eletti, soltanto 200 erano fedeli a Br\u00fcning. Visti i diverbi e i dissidi tra i partiti di centro e i socialdemocratici, le speranze di formare un governo di maggioranza erano ben poche.\nAll'apertura dei lavori del nuovo Reichstag, il 13 ottobre 1930, i parlamentari del Partito Nazista si presentarono con le caratteristiche camicie brune: in Prussia vigeva una legge che vietava l'utilizzo di divise militari in luogo pubblico, ma ormai i nazisti potevano permettersi di violarla dato che godevano dell'immunit\u00e0 parlamentare. Lo stesso giorno avvenne un pogrom a Berlino: le SA insultarono e picchiarono tutti gli ebrei che passavano per la Capitale, rompendo le vetrine dei negozi gestiti da semiti.\nIl risultato fu un massiccio ritiro dei prestiti stranieri a breve termine (negli anni venti le banche tedesche avevano ricevuto un afflusso di oro da investitori delle altre nazioni che reputavano sicuri e professionali gli istituti germanici). La conseguente carenza di liquidit\u00e0 e dei tassi d'interesse provoc\u00f2 un tentativo da parte del Reichsbank, che ferm\u00f2 le deduzioni di credito accentuando gli effetti deflazionistici della crisi economica globale in corso.\nReazioni.\nIl quotidiano \"Frankfurter Zeitung\" comment\u00f2 i risultati in maniera amareggiata, segnalando che la campagna elettorale selvaggia e il non lieto stato del capitale tedesco avevano favorito i partiti radicali; dei dubbi venivano espressi sulle reali possibilit\u00e0 di Hitler di rispettare le promesse elettorali.\nIl \"Times\" esamin\u00f2 le elezioni segnalando l'incapacit\u00e0 dei partiti tradizionali di tenere a freno le spinte estremiste dei cittadini mentre il francese \"Les Temps\" e il britannico \"Daily Mail\" plaudirono ai risultati perch\u00e9 vedevano in Hitler un baluardo contro il bolscevismo.\nIl 23 settembre il presidente del Reich Paul von Hindenburg afferm\u00f2 in una dichiarazione consegnata alle agenzie di stampa straniere che un colpo di Stato legale era imminente: in tal modo si pensava di correre ai ripari in vista dell'ulteriore ritiro dei capitali stranieri dalla Germania. Br\u00fcning prosegu\u00ec nel suo incarico di cancelliere, ma meno di due anni dopo fu costretto ad arrendersi."}
{"id": "2832542", "revid": "30423978", "url": "https://it.wikipedia.org/wiki?curid=2832542", "title": "Vita cristiana", "text": ""}
{"id": "2832544", "revid": "122010764", "url": "https://it.wikipedia.org/wiki?curid=2832544", "title": "Antonino Papaldo", "text": "Biografia.\nNato a Pedara, si laure\u00f2 in giurisprudenza all'Universit\u00e0 di Catania con il massimo dei voti e divenne magistrato ordinario nel 1922; pass\u00f2, due anni dopo, all'Avvocatura dello Stato e quindi, nel 1929, al Consiglio di Stato, prima come Referendario, poi, dal 1934, come Consigliere e, successivamente come Presidente di Sezione.\nNell'immediato dopoguerra (tra il 1944 e il 1948) ricopr\u00ec presso vari dicasteri l'incarico di Capo di Gabinetto nonch\u00e9 presiedette importanti Commissioni Governative.\nIn questi stessi anni, tra gli altri impegni, va ricordato il ruolo svolto presso la Commissione di studio sulla riorganizzazione dello Stato presso il Ministero della Costituente, quinta Sottocommissione, - destinata allo studio dei problemi organizzativi della Sanit\u00e0.\nLa sua profonda esperienza in questa ultima materia, riversatasi in numerose scritti, gli ottenne il riconoscimento della libera docenza in Diritto Amministrativo alla \u201cSapienza\u201d.\nNel 1955 fu nominato giudice costituzionale, mandato che svolse fino al 1967. Di tale Organo aveva avuto occasione di seguire la gestazione, in quanto partecip\u00f2, nei primi mesi del 1946, ai lavori della prima Sottocommissione per i problemi costituzionali, che elabor\u00f2 una relazione che il Ministro per la Costituente sottopose all'Assemblea Costituente.\nConcluso il mandato di Giudice Costituzionale, come Giudice sostituto del Presidente, ora si sarebbe chiamato Vice Presidente, rientr\u00f2 presso il Consiglio di Stato, ove, nominato Primo Presidente, rimase in carica fino al 1969, anno in cui cess\u00f2 per limiti di et\u00e0 la sua attivit\u00e0 di Magistrato.\nIl resto della sua lunga vita fu dedicato all'approfondimento delle problematiche giuridiche relative alla sanit\u00e0 pubblica, che puntualmente registr\u00f2, nella loro evoluzione legislativa, nel \"Codice delle Leggi Sanitarie\", che ha avuto una funzione determinante per la sistemazione organica della complessa normativa sanitaria, oltre che strumento prezioso per la consultazione da parte degli operatori del settore in quanto compilazione dell'intera politica legislativa anche regionale dai primordi fino al 1992, data di pubblicazione della terza edizione."}
{"id": "2832551", "revid": "767487", "url": "https://it.wikipedia.org/wiki?curid=2832551", "title": "Teo Cruz", "text": ""}
{"id": "2832552", "revid": "300067", "url": "https://it.wikipedia.org/wiki?curid=2832552", "title": "Theo Cruz", "text": ""}
{"id": "2832554", "revid": "767487", "url": "https://it.wikipedia.org/wiki?curid=2832554", "title": "Sposalizio della Vergine (Michelino da Besozzo)", "text": "Lo Sposalizio della Vergine \u00e8 un dipinto tempera su tavola (65,1x47,6\u00a0cm) di Michelino da Besozzo, databile al 1435 circa e conservato nel Metropolitan Museum di New York. \u00c8 l'unica opera certa dell'autore su tavola, assieme a uno \"Sposalizio mistico di santa Caterina\" alla Pinacoteca Nazionale di Siena, che fu tra i protagonisti del gotico internazionale in Italia.\nDescrizione e stile.\nLa scena mostra la Vergine che riceve l'anello di matrimonio da san Giuseppe davanti a un sacerdote del Tempio di Gerusalemme. La scelta sull'anziano uomo era caduta perch\u00e9 la sua mazza era fiorita, e l'artista vi aggiunse anche la colomba dello Spirito Santo sopra, a testimonianza della scelta divina nell'accaduto. A destra si vede un gruppo di donne, mentre a sinistra si trovano gli altri pretendenti alla mano di Maria che sono contrariati per la sconfitta, e si dimenano vorticosamente, mentre uno di loro, in primo piano, spezza il bastone per rabbia, un elemento iconografico che si ritrova in tutte le rappresentazioni successive del tema, fino anche a quella di Raffaello.\nLa scena \u00e8 ambientata in un portico con volta unghiata dalla spazialit\u00e0 molto fantasiosa, con un limitato ricorso all'oro nello sfondo (motivo della datazione piuttosto avanzata nella produzione dell'artista), mentre permangono le preziose applicazioni in pastiglia, come nelle aureole e nell'anello nuziale.\nL'artista oper\u00f2 una delicata resa dei personaggi, dalle fisionomie dolci e sfumate anche quando si tratta di rappresentare un'espressione di rabbia, che per questa contraddizione appare piuttosto grottesca. I colori sono tenui e accordati tra loro, i panneggi seguono falcate ritmiche che creano giochi lineari di grande raffinatezza. Notevole \u00e8 poi la resa varia e preziosa dei diversi dettagli, dalle morbide barbe degli uomini ai brillanti capelli biondi della Vergine, fino ai soffici tessuti."}
{"id": "2832555", "revid": "300067", "url": "https://it.wikipedia.org/wiki?curid=2832555", "title": "Te\u00f3filo Cruz", "text": ""}
{"id": "2832556", "revid": "287204", "url": "https://it.wikipedia.org/wiki?curid=2832556", "title": "Teofilo Cruz", "text": ""}
{"id": "2832576", "revid": "648716", "url": "https://it.wikipedia.org/wiki?curid=2832576", "title": "Magnetosfera di Mercurio", "text": "La magnetosfera di Mercurio \u00e8 quella zona di poche migliaia di chilometri attorno a Mercurio in cui il debole campo magnetico del pianeta riesce a deflettere il vento solare. \u00c8 la pi\u00f9 dinamica del Sistema solare.\nCampo planetario.\nA dispetto delle sue ridotte dimensione e del lento moto di rotazione, Mercurio possiede uno stabile, significativo ed apparentemente globale campo magnetico. Le misurazioni delle sonde Mariner 10 e MESSENGER indicano un'intensit\u00e0 pari a circa l'1% del campo terrestre e lasciano presupporre che l'intensit\u00e0 all'equatore del pianeta sia compresa tra 250 e . Come quello della Terra, il campo magnetico di Mercurio \u00e8 dipolare, con inclinazione dell'asse magnetico rispetto a quello di rotazione inferiore ai 5\u00b0.\nIn base ai dati raccolti dal Mariner 10 furono avanzate principalmente due ipotesi per spiegare l'origine del campo di Mercurio: avrebbe potuto essere manifestazione di una magnetizzazione residua presente in uno strato interno del pianeta (potenzialmente la crosta), in modo simile a quanto si verifica su Marte; oppure avrebbe potuto originarsi con un effetto dinamo, indotto da moti convettivi cui sarebbe soggetto il nucleo liquido, ricco di ferro, del pianeta, in modo simile a quanto accade per la Terra. Perdipi\u00f9, le due ipotesi non sono mutualmente esclusive ed il campo di Mercurio potrebbe essere la somma dei due fenomeni, sebbene non sia possibile con i dati attualmente a disposizione assegnare una quota all'una o all'altra.\nOsservazioni radar rese note nel 2007 sembrano confermare l'esistenza del nucleo liquido, rafforzando, cos\u00ec, il secondo scenario. In particolare, i forti effetti mareali, causati dalla relativamente elevata eccentricit\u00e0 dell'orbita del pianeta, fornirebbero l'energia necessaria a mantenere il nucleo allo stato liquido ed il campo magnetico sarebbe generato quindi dalla circolazione dei fluidi che vi avrebbe luogo. Tuttavia, sono stati proposti modelli nei quali tale fenomeno darebbe origine a valori dell'intensit\u00e0 del campo superiori rispetto a quelli misurati. Sono state allora fornite anche spiegazioni alternative. Tra queste, l'ipotesi che i moti convettivi non interessino tutto il nucleo, ma solo uno strato sottile all'interno del pianeta oppure che l'attraversamento del mantello determini la riduzione dell'intensit\u00e0 del campo misurata dagli strumenti ed attenui le perturbazioni di frequenza pi\u00f9 elevata.\nMagnetosfera.\nIl campo magnetico di Mercurio \u00e8 sufficientemente forte da deflettere il vento solare e creare una magnetosfera di ridotte dimensioni attorno al pianeta. Si stima che la porzione frontale della magnetopausa disti tra i 1000 ed i dalla superficie del pianeta. Non \u00e8 noto invece il suo diametro in corrispondenza dei poli. Ad ogni modo \u00e8 tanto piccola che la Terra riuscirebbe a contenerla. La sua presenza riduce l'erosione cui \u00e8 soggetta la superficie da parte del vento solare, sebbene non riesca ad impedirla completamente. Le misurazioni del Mariner 10 lasciano pensare che il pianeta non sia circondato da fasce di radiazione (analoghe alle fasce di van Allen della Terra), mentre hanno fornito prova della dinamicit\u00e0 della magnetosfera mercuriana la cui coda \u00e8 interessata da intense tempeste magnetiche dalla durata di un minuto. La brevit\u00e0 nella durata del fenomeno potrebbe trovare una spiegazione nell'assenza di una ionosfera. Per confronto, i fenomeni nella coda magnetica della magnetosfera terrestre possono durare per delle ore.\nChe la magnetosfera di Mercurio \"perda\" \u00e8 stato confermato anche nel corso del secondo sorvolo della sonda MESSENGER, avvenuto il 6 ottobre 2008. La sonda ha incontrato \"tornado\" magnetici ampi fino ad (un terzo del raggio del pianeta). Questi sono generati dal fenomeno della riconnessione magnetica che nasce dall'interazione tra il campo magnetico mercuriano e il campo magnetico interplanetario generato dal Sole, che, sotto le azioni di trasporto del vento solare, danno origine a strutture vorticose, tubi magnetici contorti su s\u00e9 stessi, che aprono delle finestre nello scudo magnetico del pianeta, permettendo alle particelle del vento solare stesso di impattare direttamente sulla superficie di Mercurio. Si parla in tal caso di \"flux transfer event\" o \"eventi di trasferimento di flusso\".\nMESSENGER ha inoltre rilevato che questi fenomeni si verificano con circa una frequenza dieci volte superiore che sulla Terra (dove danno origine alle aurore polari), dato che pu\u00f2 essere solo parzialmente spiegato con la maggiore vicinanza al Sole di Mercurio.\nI getti di vento solare, che raggiungono la superficie di Mercurio negli eventi di trasferimento di flusso, erodono la superficie del pianeta permettendo il riapprovvigionamento della tenue atmosfera di Mercurio che sarebbe altrimenti ormai dispersa nello spazio per effetto dei vari fenomeni di fuga atmosferica quali la limitata forza gravitazionale del pianeta o l'effetto despogliante del vento solare in assenza di un sufficientemente intenso campo magnetico, come ad esempio sulla Luna o su Marte.\nEsplorazione.\nLa magnetosfera di Mercurio pu\u00f2 essere studiata solo grazie a misurazioni \"in situ\" ed in questo le missioni esplorative con sonde spaziali rivestono un ruolo fondamentale.\n\u00c8 stato il Mariner 10 a visitare per primo il pianeta ed a permettere la scoperta del campo magnetico mercuriano, nel 1974. Il Mariner trascorse nel complesso circa un'ora entro la magnetosfera mercuriana, nel corso dei due \"fly-by\" pi\u00f9 stretti. Dati particolarmente interessanti furono raccolti nel terzo incontro (il pi\u00f9 stretto), appositamente riorganizzato perch\u00e9 potesse fornire una prova della natura globale del campo di Mercurio. Come detto, nel sorvolare il lato notturno del pianeta, misur\u00f2 intense tempeste magnetiche e fenomeni di ingresso di particelle del vento solare. Furono queste osservazioni che permisero di rilevare le similitudini tra la magnetosfera mercuriana e quella terrestre, nonostante le differenze nelle scale dei fenomeni che le interessano.\nNei vent'anni seguenti Mercurio non \u00e8 stato raggiunto da altre sonde spaziali a causa sia delle difficolt\u00e0 insite nell'esplorazione di zone tanto prossime al Sole, sia di un calo di interesse verso Mercurio stesso e solo negli ultimi anni del Novecento NASA, ESA e JAXA hanno approvato i finanziamenti a nuove missioni esplorative.\nMESSENGER, lanciata nel 2004 dalla NASA, ha eseguito tre sorvoli del pianeta (due nel 2008 ed uno nel 2009) e ne \u00e8 previsto l'ingresso in orbita per il 18 marzo 2011. I primi dati inviati dalla sonda, equipaggiata con un magnetometro, hanno permesso di approfondire, come detto, le interazione tra il campo magnetico di Mercurio e quello interplanetario, descritte nella sezione precedente. Inoltre, \u00e8 stata rilevata la presenza di particelle cariche nell'esosfera di Mercurio e di plasma del vento solare al di sotto di una distanza di dalla superficie del pianeta. \u00c8 atteso che la missione fornisca maggiori informazioni sulla dinamica a grande scala della magnetosfera di Mercurio nel corso dell'anno seguente all'ingresso in orbita.\nL'ESA e la JAXA prevedono di lanciare nel 2014 una missione congiunta verso Mercurio, BepiColombo, composta da due sonde che dovrebbero arrivare a destinazione nel 2020. Il \"Mercury Planetary Orbiter\" di produzione ESA dovrebbe essere equipaggiato con strumenti prevalentemente dedicati allo studio del pianeta (vari spettrometri, un altimetro, delle fotocamere ed un magnetometro), mentre il \"Mercury Magnetospheric Orbiter\" di produzione JAXA dovrebbe essere specificatamente dedicato allo studio della magnetosfera."}
{"id": "2832589", "revid": "125705318", "url": "https://it.wikipedia.org/wiki?curid=2832589", "title": "Xilinx", "text": "Xilinx \u00e8 uno dei principali produttori di dispositivi logici programmabili (PLD). \u00c8 famosa per aver inventato il primo FPGA messo in commercio ed \u00e8 una delle aziende leader nella manifattura di questo dispositivo logico; inoltre \u00e8 la prima azienda (in termini di importanza economica) di semiconduttori con il modello fabless manufacturing, ovvero un modello di produzione in cui l'azienda si concentra solo sulla progettazione e vendita del prodotto appaltando a terzi la produzione dello stesso.\nFondata nel 1984 da Ross Freeman e Bernie Vonderschmitt, due ingegneri specializzati nella progettazione di circuiti integrati che lavoravano per la Zilog, l'azienda ha la sua sede principale a San Jose, in California, ed \u00e8 quotata all'indice NASDAQ-100 del NASDAQ.\nTra le famiglie di FPGA che commercializza, Xilinx produce la Virtex (che \u00e8 il prodotto che ha le migliori caratteristiche, le migliori performance ed \u00e8 il pi\u00f9 costoso) e la Spartan (che \u00e8 invece la famiglia pi\u00f9 economica).\nCon l'introduzione, nel giugno 2010, della serie 7, la famiglia Spartan \u00e8 stata sostituita dalle due nuove famiglie Kintex (progettata per ottimizzare il rapporto prezzo-prestazioni) e la famiglia Artix (progettata per bassi costi e consumi).\nIl 14 febbraio 2022 si conclude l'acquisizione di Xilinx da parte di AMD."}
{"id": "2832594", "revid": "21583", "url": "https://it.wikipedia.org/wiki?curid=2832594", "title": "Maestro dell'Osservanza", "text": "Dopo decenni di incertezze un documento l'ha finalmente identificato col giovane Sano di Pietro. \nL'artista, che deve il nome a una \"Madonna con Bambino e i santi Ambrogio e Gerolamo\" nella basilica dell'Osservanza a Siena, era stato via via identificato con il giovane Sano di Pietro, Francesco di Bartolomeo Alfei, o un tale Vico di Luca, aiutante del Sassetta nella produzione di stendardi per il Duomo di Siena, senza per\u00f2 raggiungere un sostanziale accordo tra gli studiosi.\nFu uno dei protagonisti della pittura quattrocentesca a Siena, assieme al Sassetta col quale condivide molti dettagli stilistici."}
{"id": "2832598", "revid": "11959", "url": "https://it.wikipedia.org/wiki?curid=2832598", "title": "Caussin de Perceval", "text": ""}
{"id": "2832599", "revid": "36426", "url": "https://it.wikipedia.org/wiki?curid=2832599", "title": "Tentazioni di Sant'Antonio (Gr\u00fcnewald)", "text": ""}
{"id": "2832601", "revid": "188116", "url": "https://it.wikipedia.org/wiki?curid=2832601", "title": "Marcia verde", "text": "La Marcia verde \u00e8 stata una manifestazione strategica di massa attuata nel novembre del 1975, coordinata dal governo marocchino con l'intenzione di costringere la Spagna ad abbandonare il Sahara spagnolo, al tempo territorio autonomo spagnolo conteso dal Marocco alla Spagna.\nStoria.\nIl 31 ottobre 1975, e quindi molto prima dell'inizio effettivo della marcia, truppe marocchine avevano marciato nel remoto Sahara occidentale nord-orientale, inosservate dall'opinione pubblica mondiale. Avanzarono su Farsia, Haousa e Idiriya, che erano state evacuate dall'esercito spagnolo.\nDal 6 al 9 novembre 1975, circa 350\u00a0000 marocchini disarmati, provenienti da tutto il Marocco, sotto la guida del governo marocchino, si radunarono presso la citt\u00e0 di Tarfaya in attesa che il re Hassan II del Marocco desse il segnale per attraversare il confine con il Sahara occidentale.\nQuando i manifestanti raggiunsero il confine, alle forze armate spagnole della Legione fu ordinato di non sparare per evitare spargimenti di sangue. Gli spagnoli hanno anche sminato alcune zone precedentemente minate.\nQuesto port\u00f2 pochi giorni dopo agli accordi di Madrid tra il governo franchista, il re del Marocco e la Mauritania per il ritiro nel febbraio 1976 della Spagna dalla colonia africana."}
{"id": "2832602", "revid": "287204", "url": "https://it.wikipedia.org/wiki?curid=2832602", "title": "Tentazioni di sant'Antonio", "text": ""}
{"id": "2832604", "revid": "36426", "url": "https://it.wikipedia.org/wiki?curid=2832604", "title": "Tentazioni di Sant'Antonio", "text": ""}
{"id": "2832606", "revid": "298229", "url": "https://it.wikipedia.org/wiki?curid=2832606", "title": "Nita Naldi", "text": "Giovinezza.\nNacque a new York in una famiglia proletaria di origine irlandese. Prese il nome da una prozia, Mary Nonna Dunphy, che aveva fondato l'Academy of the Holy Angels di Fort Lee nel New Jersey, scuola che inizi\u00f2 a frequentare nel 1910. Nello stesso anno, il padre abbandon\u00f2 la famiglia, mentre la madre mor\u00ec nel 1915. Costretta ad occuparsi di un fratello e una sorella minori, la Naldi dovette iniziare a cercarsi un lavoro. Tent\u00f2 cos\u00ec gli impieghi pi\u00f9 var\u00ee, come la modella per artisti e sarti. Infine, entr\u00f2 in una compagnia di vaudeville insieme al fratello Frank. Verso il 1918 debutt\u00f2 a Broadway come ballerina di fila al Winter Garden, nello spettacolo \"The Passing Show of 1918\". Ottenne cos\u00ec altre scritture e presto riusc\u00ec ad entrare nelle \"Ziegfeld Follies\", edizione del 1919. Fu in quel periodo che cambi\u00f2 il proprio nome in \"Nita Naldi\". Il cognome Naldi lo scelse in omaggio alla sua amica d'infanzia Florence Rinaldi.\nContinu\u00f2 cos\u00ec a lavorare a Broadway e, dopo un'interpretazione in \"Bonehead\" che aveva avuto una buona accoglienza, le venne offerto un provino con il celebre produttore William A. Brady, che decise di scritturarla per il suo spettacolo \"Opportunity\" del 1920.\nLa carriera cinematografica.\nLe venne offerto di prendere parte a un cortometraggio con il comico scozzese Johnny Dooley (nonostante il cognome, nessuna parentela tra i due), ma abbandon\u00f2 il set quando si accorse che l'attore stava tentando di intrecciare una relazione sia con lei che con un'altra donna. Le venne quindi offerto una parte in \"A Divorce of Convenience\", con Owen Moore. Ottenne diversi piccoli ruoli in produzioni indipendenti prima di essere ingaggiata per \"Dr. Jekyll e Mr. Hyde\" con John Barrymore. Il ruolo fece crescere la reputazione dell'attrice e lei e Barrymore, che la soprannomin\u00f2 affettuosamente \"Dumb Duse\" (It. \"La Duse muta\"), rimasero amici per molti anni.\nLa Naldi fu quindi scelta dallo scrittore Vicente Blasco Ib\u00e1\u00f1ez per interpretare \"Dona Sol\" nel suo film \"Sangue e arena\", ruolo per il quale firm\u00f2 un contratto con la Famous Players-Lasky. Fu la prima volta in cui recit\u00f2 al fianco del divo Rodolfo Valentino: il film ottenne uno straordinario successo e fu decisivo nel conferire alla Naldi l'immagine di vamp che l'avrebbe accompagnata per il resto della vita. Lei e l'attore italiano non ebbero mai una relazione sentimentale e l'attrice fu una delle poche a diventare amica della moglie di Valentino, Natacha Rambova, anche se l'amicizia fin\u00ec per guastarsi quando la Rambova e Valentino divorziarono.\nIn quel periodo Nita Naldi pos\u00f2 per il celebre artista Alberto Vargas, famoso per i suoi quadri di pin-up, che la ritrasse in topless vicino al busto di un folletto.\nQuando Valentino decise di continuare il suo \"sciopero personale\" contro la casa di produzione (evitando di comparire in nuovi film), la Naldi interpret\u00f2 numerose pellicole, di importanza crescente, per la Famous Players, tra cui \"I dieci comandamenti\" di Cecil B. DeMille. Valentino alla fine torn\u00f2 sulle scene risolvendo i propri problemi contrattuali, e la Naldi si un\u00ec a lui nel suo ultimo celebre film per la Famous Players-Lasky, l'oggi perduto \"Notte nuziale\" (\"A Sainted Devil\") (1924), lasciando per\u00f2 la compagnia poco dopo.\nNel 1924, Nita Naldi e i coniugi Valentino fecero un viaggio in Francia per fare alcune ricerche in previsione del film \"The Hooded Falcon\". Il film non venne mai realizzato ma, tornati in California, girarono invece \"Cobra\"; il film non ottenne una buona accoglienza e rappresent\u00f2 l'ultima volta che lei e Valentino recitarono insieme.\nIn quel periodo il matrimonio dei Valentino stava per finire e, dopo che l'attore ebbe firmato un contratto con la United Artists, fece bandire la Rambova dal set. Alla donna, come consolazione, venne data l'opportunit\u00e0 di girare un suo film, \"What Price Beauty?\", a cui prese parte anche la Naldi. Il film ebbe problemi di distribuzione e all'epoca pass\u00f2 abbastanza inosservato; lo si ricorda soprattutto perch\u00e9 fu la pellicola di debutto dell'attrice Myrna Loy.\nUltimate le riprese del film di Dorothy Gish \"Do Clothes Make the Pirate?\", la Naldi part\u00ec per la Francia per una breve vacanza, durante la quale spos\u00f2 J. Searle Barclay. Nonostante le voci che parlavano di un suo ritiro lavor\u00f2 ancora in diversi film tra cui la seconda regia di Alfred Hitchcock, \"L'aquila della montagna\" del 1926. Prima di ritirarsi gir\u00f2 quindi due film in Francia e uno in Italia. Nonostante la sua voce e la sua dizione fossero discrete, Nita Naldi non gir\u00f2 mai un film sonoro.\nFinale di carriera.\nNel 1932, La Naldi dovette dichiarare bancarotta. L'anno seguente torn\u00f2 sul palcoscenico con \"Queer People\" e \"The Firebird\"; la stampa era stata sempre critica e mordace riguardo al suo peso fin dal 1924, ma questa volta le recensioni furono davvero cattive, tanto che l'attrice decise di intentare causa contro un quotidiano chiedendo un risarcimento di 500.000 dollari, causa che per\u00f2 venne abbandonata nel 1938.\nNel 1942 venne presa in considerazione per far parte del cast \"Per chi suona la campana\", ma alla fine non ebbe il ruolo. Non gir\u00f2 mai pi\u00f9 film. Nello stesso anno inizi\u00f2 a comparire in uno spettacolo di variet\u00e0 a New York insieme a Mae Murray, dove recitava nel poema di Rudyard Kipling del 1897 \"A Fool There Was\".\nNel 1952 ottenne un ruolo di rilievo nello spettacolo teatrale \"In Any Language\", al fianco della stella del palcoscenico Uta Hagen. Nel 1956 istru\u00ec Carol Channing su come interpretare il ruolo della vamp in previsione di un nuovo musical intitolato, appunto \"Vamp!\". La Channing, grazie a quel ruolo, venne candidata al titolo di miglior attrice di musical dell'anno.\nVita privata.\nNel 1923, dopo il trionfo di \"Sangue e arena\", la Naldi venne indicata come responsabile del divorzio dell'allora cinquantaquattrenne miliardario J. Searle Barclay dalla moglie, con la quale era sposato da sedici anni. Barclay e la Naldi si erano incontrati nel 1919 mentre lei lavorava a teatro e avevano vissuto insieme a New York, con la sorella di lei, fin dal 1920. La coppia si spos\u00f2 nel 1927 durante un viaggio in Francia. Lei era poi tornata negli Stati Uniti, da sola, nel 1931 e, poco dopo, aveva dichiarato bancarotta. La Naldi non parl\u00f2 pi\u00f9 pubblicamente di Barclay fino alla sua morte, sopraggiunta nel 1945; l'uomo era morto in miseria.\nNonostante i pettegolezzi contrari, Nita Naldi sostenne di non aver mai avuto relazioni sentimentali n\u00e9 con Valentino n\u00e9 con Barrymore. Non ebbe mai figli.\nTrascorse i suoi ultimi anni di vita a New York. Mor\u00ec a causa di un infarto nel suo appartamento a 63 anni. Fu sepolta nella tomba di famiglia al Calvary Cemetery, nel Queens.\nRiconoscimenti.\nPer il suo contributo allo sviluppo dell'industria cinematografica le \u00e8 stata dedicata una stella sulla Hollywood Walk of Fame, al 6316 dell'Hollywood Boulevard."}
{"id": "2832607", "revid": "36426", "url": "https://it.wikipedia.org/wiki?curid=2832607", "title": "Tentazione di Sant'Antonio", "text": ""}
{"id": "2832608", "revid": "36426", "url": "https://it.wikipedia.org/wiki?curid=2832608", "title": "Tentazione di sant'Antonio", "text": ""}
{"id": "2832616", "revid": "300363", "url": "https://it.wikipedia.org/wiki?curid=2832616", "title": "Tsetserleg", "text": ""}
{"id": "2832622", "revid": "55935", "url": "https://it.wikipedia.org/wiki?curid=2832622", "title": "Marguerite Chapin", "text": ""}
{"id": "2832625", "revid": "54193", "url": "https://it.wikipedia.org/wiki?curid=2832625", "title": "Amedeo Ferdinando, duca d'Aosta", "text": ""}
{"id": "2832632", "revid": "62004", "url": "https://it.wikipedia.org/wiki?curid=2832632", "title": "Nicolas Roche", "text": "Carriera.\nFiglio del noto ciclista Stephen Roche, nacque in Francia ma trascorse parte dell'infanzia in Irlanda, acquisendo la doppia nazionalit\u00e0: scelse comunque di rappresentare l'Irlanda nelle competizioni internazionali. Debutt\u00f2 tra i professionisti all'inizio del 2005 con il team Cofidis, formazione per cui gi\u00e0 aveva trascorso un periodo da stagista alla fine del 2004. Ottenne la prima vittoria nella stagione successiva, sul traguardo di Metz al Tour de l'Avenir.\nNel 2007 si trasfer\u00ec alla Cr\u00e9dit Agricole. Nel biennio in cui vest\u00ec la divisa della squadra parigina conquist\u00f2 il titolo di campione nazionale irlandese a cronometro oltre a due vittorie di tappa in corse minori; partecip\u00f2 inoltre alla prova in linea dei Giochi olimpici di Pechino 2008, classificandosi sessantatreesimo.\nAll'inizio del 2009 pass\u00f2 alla AG2R La Mondiale, squadra con cui si laure\u00f2 campione irlandese in linea. Nel 2010 concluse al quindicesimo posto finale il Tour de France; partecip\u00f2 poi anche alla Vuelta a Espa\u00f1a chiudendo in settima posizione e restando sempre tra i migliori della generale. L'anno dopo fu di nuovo piazzato alla Vuelta a Espa\u00f1a, sedicesimo.\nPer la stagione 2019 si accasa presso il Team Sunweb. Dopo aver disputato, con i compagni, una ottima cronometro a squadre nella tappa di apertura, nella seconda frazione resta con il gruppetto dei migliori che si seleziona nel finale e si piazza al secondo posto di tappa, alle spalle di Nairo Quintana, andando a conquistare la \"maglia rossa\" di capoclassifica. Perde il primato al termine della quinta tappa, con arrivo in salita, quando retrocede al quinto posto. Speranzoso di concludere la corsa con un buon piazzamento in classifica, \u00e8 tuttavia costretto al ritiro il giorno seguente a causa di una caduta."}
{"id": "2832635", "revid": "54193", "url": "https://it.wikipedia.org/wiki?curid=2832635", "title": "Amedeo Ferdinando di Savoia-Aosta", "text": ""}
{"id": "2832637", "revid": "54193", "url": "https://it.wikipedia.org/wiki?curid=2832637", "title": "Amedeo Ferdinando, I duca d'Aosta", "text": ""}
{"id": "2832641", "revid": "767487", "url": "https://it.wikipedia.org/wiki?curid=2832641", "title": "S\u00f9chbaatar", "text": "S\u00f9chbaatar, traslitterato anche S\u00f9hbaatar o S\u00fchbaatar (in mongolo: \u0421\u04af\u0445\u0431\u0430\u0430\u0442\u0430\u0440, ) \u00e8 il capoluogo della provincia del S\u0117l\u0117ng\u0117, nel distretto di Altanbulag, nel nord della Mongolia, sul fiume Orhon. Aveva una popolazione di 19.626 abitanti nel 2008.\nStoria.\nLa citt\u00e0 \u00e8 stata fondata nel 1940 e le \u00e8 stato dato il nome del \"leader\" rivoluzionario mongolo Damdiny S\u00f9chbaatar.\nInfrastrutture e trasporti.\nS\u00f9hbaatar \u00e8 la stazione pi\u00f9 settentrionale delle ferrovia Transmongolica prima del confine con la Russia. Dall'altro lato del confine si trova la stazione della citt\u00e0 di Nau\u0161ki."}
{"id": "2832642", "revid": "204012", "url": "https://it.wikipedia.org/wiki?curid=2832642", "title": "Dimitri Gerasimov", "text": ""}
{"id": "2832643", "revid": "123886280", "url": "https://it.wikipedia.org/wiki?curid=2832643", "title": "Jefferson Smith", "text": "Jefferson Smith \u00e8 un personaggio fittizio interpretato da James Stewart nel film \"Mr. Smith va a Washington\" di Frank Capra.\nPer opera di un gruppo di finanzieri e politicanti \u00e8 stato presentato al Senato di Washington il progetto di una diga la cui costruzione consentirebbe dei lauti guadagni agli interessati. Accade che uno dei senatori che rappresentano lo stato in cui dovrebbe costruirsi la diga muoia. A rimpiazzarlo viene scelto dai maneggioni un certo Jefferson Smith, giovane onesto, ingenuo, lontano dalla politica che i politicanti confidano di poter muovere a loro agio. Se non che a Smith, che ignora l'intrigo, viene in mente di presentare un disegno di legge per la costruzione di un campo nazionale di boy-scouts proprio sulle rive del fiume sul quale dovrebbe sorgere la diga. Gli affaristi ricorrono a tutti i mezzi per neutralizzare l'opposizione di Smith e, infine, per liberarsi di lui, l'accusano di disonest\u00e0 e propongono la sua espulsione dal Senato. Smith prende la parola per difendersi e smascherare gli avversari e continua a parlare per 24 ore di seguito, finch\u00e9 esausto, vinto dalla fatica e dal disgusto, cade svenuto. Ma la battaglia \u00e8 vinta!\nRiconoscimenti.\nSecondo l'AFI's 100 Years..., Jefferson Smith \u00e8 all'undicesimo posto nella categoria dei pi\u00f9 grandi eroi della storia del cinema."}
{"id": "2832648", "revid": "1305772", "url": "https://it.wikipedia.org/wiki?curid=2832648", "title": "Zamyn-\u00d9\u00f9d", "text": "Zamyn-\u00d9\u00f9d (mongolo: \u0417\u0430\u043c\u044b\u043d-\u04ae\u04af\u0434 , \"porta delle strade\") \u00e8 una cittadina e un \"sum\" (suddivisione amministrativa di secondo livello) della provincia del Dornogov\u2019 nel sud-est della Mongolia. \u00c8 un posto di confine e l'ultima stazione in territorio mongolo della linea ferroviaria Transmongolica prima di entrare in Cina e proseguire per Pechino.\nLa popolazione era stimata a 11.527 persone nel 2008.\nNel 2004, \u00e8 stata ufficialmente creata la Zona di Libero Commercio di Zamyn-\u00d9\u00f9d. Ha un'area di 900 ettari e si trova tra l'insediamento di Zamyn-\u00d9\u00f9d e il confine cinese.\nLa citt\u00e0 \u00e8 situata presso il confine tra Mongolia e Repubblica Popolare Cinese.\nL'importanza di questa citt\u00e0, e di quella cinese di Erenhot, oltre il confine, in Cina, \u00e8 quella di essere poste sul principale asse ferroviario (Ferrovia Transmongolica) e stradale che connette Mongolia e Cina, in corrispondenza del confine tra i due paesi.\nLa citt\u00e0 \u00e8 connessa con \u010cojr, via Sajn\u0161and con delle piste nel deserto di difficile percorrenza anche se una strada migliore \u00e8 in costruzione.. Da \u010cojr ad Ulan Bator esiste un'ottima strada asfaltata.\nLa corrispondenza con la contigua Erenhot permette l'accesso alla autostrada cinese 208 di cui Erenhot \u00e8 punto finale e la prosecuzione verso la Cina Centrale.\nLa Ferrovia Transmongolica che attraversa la citt\u00e0, secondo valutazioni statistiche di transito, ha avuto nel 2004 950.000 persone in transito transfrontaliero.\nLa citt\u00e0, per la sua situazione particolare di luogo di transito, \u00e8 stata eretta a speciale \"Area Economica Libera\", costituita nel 2004.\nEssendo che le banche cinesi non trattano la valuta mongola (\"Tugrik\"), la citt\u00e0 di Zamyn-\u00d9\u00f9d \u00e8 la prima in entrata in Mongolia dalla Cina, o l'ultima in uscita dalla Mongolia dove si tratti tale valuta. Un ufficio di cambio \u00e8 presso la stazione ferroviaria."}
{"id": "2832649", "revid": "785863", "url": "https://it.wikipedia.org/wiki?curid=2832649", "title": "Terry Malloy", "text": ""}
{"id": "2832656", "revid": "122881087", "url": "https://it.wikipedia.org/wiki?curid=2832656", "title": "Maserati GranCabrio", "text": "La Maserati GranCabrio \u00e8 una cabriolet sportiva prodotta dalla casa automobilistica italiana Maserati a partire dal fine 2009.\nL\u201911 novembre 2019 esce di produzione dopo 11.715 esemplari venduti.\nIl contesto.\nLa GranCabrio rappresenta la versione convertibile della nota coup\u00e9 Maserati GranTurismo dalla quale riprende la meccanica, parte degli interni e il design della carrozzeria; presentata ufficialmente al Salone dell'automobile di Francoforte edizione 2009 la GranCabrio \u00e8 la prima automobile cabriolet prodotta dalla casa del tridente grazie all'abitacolo configurato come un quattro posti per la presenza delle poltrone posteriori. Inizialmente l'auto era stata progettata per adottare una capote in metallo ripiegabile elettricamente nel bagagliaio, soluzione molto in voga tra le Coup\u00e9-Cabriolet che per\u00f2 comporta dei costi elevati di produzione e una riprogettazione completa del retrotreno che deve ospitare il tettuccio, ma per evitare concorrenza interna a causa della cugina Ferrari California i tecnici di Modena hanno preferito mantenere la classica soluzione del leggero tetto in tela multistrato, ripiegabile in 28 secondi fino alla velocit\u00e0 di 30 km/h, gi\u00e0 impiegato con la progenitrice Maserati Spyder. Negli Stati Uniti l'autovettura viene venduta come Maserati GranTurismo Convertible a causa del termine \"Cabrio\" che non viene utilizzato sui mercati d'oltreoceano. La produzione prevista dalla casa \u00e8 di circa 2.100 esemplari l'anno.\nDesign.\nEsteticamente la scoperta modenese si fa notare per la linea sportiva e filante disegnata da Pininfarina e caratterizzata da un frontale basso e con calandra in rilievo a bande verticali cromate e marchio del tridente centrale, gruppi ottici di piccole dimensioni che si raccordano nei paraurti e una lunga presa d'aria inferiore che si estende per tutto il paraurti nella parte bassa. La fiancata presenta come da tradizione le tre prese d'aria dai bordi cromati nei parafanghi con il marchio Pininfarina sottostante. La coda \u00e8 caratterizzata dal cofano del baule modellato per formare uno spoiler con fanaleria triangolare composta da 96 luci a LED e una banda cromata che intercorre tra i due gruppi ottici; nella parte bassa del paraurti troviamo un diffusore aerodinamico molto accentuato che incorpora i quattro terminali di scarico. La capote multistrato ha un peso complessivo di 65 kg ed \u00e8 stata disegnata per donare slancio all'auto infatti nella parte posteriore risulta molto inclinata ed \u00e8 stata modellata per simulare la presenza dei montanti posteriori proprio per garantire la medesima sportivit\u00e0 della coup\u00e9 GranTurismo. La linea di cintura cromata culmina con il terzo stop posteriore. La carrozzeria \u00e8 lunga 4,88 metri e garantisce una notevole aerodinamica infatti i tecnici Maserati sono stati in grado di ottenere un coefficiente di resistenza all'aria (\"Cx\") pari a 0,35 con capote chiusa che sale a 0,39 con la capote aperta. Il bagagliaio ha un volume di 173 litri mentre il serbatoio ha una capacit\u00e0 di 75 litri.\nInterni.\nL'abitacolo presenta quattro comode poltrone disposte su due file separate dal tunnel centrale sul quale vengono disposti sia i braccioli refrigerati delle poltrone che alcuni comandi per garantire maggior comfort agli occupanti come l'impianto elettrico per collegare i dispositivi audio per i passeggeri posteriori o i portabicchieri. La plancia possiede il classico profilo a \"V\" tipico di casa Maserati con la parte superiore ospitante le bocchette d'aerazione del climatizzatore separate dall'orologio al quarzo, nella parte centrale vengono raggruppati i comandi del climatizzatore automatico bi-zona e dell'impianto audio munito di navigatore satellitare a colori; di fronte al passeggero troviamo il fregio cromato della \"GranCabrio\". Sul volante sono stati sistemati i comandi dell'autoradio mentre dietro alla corona troviamo le levette del cambio automatico sequenziale. Infine il quadro strumenti d'impostazione sportiva che per\u00f2 appare di facile lettura. La selleria viene rivestita in Poltrona Frau e Alcantara mentre la plancia viene realizzata in tre differenti qualit\u00e0 di legno. La GranCabrio presenta di serie il \"Maserati Multimedia System\" che integra i comandi di autoradio CD ed MP3 con supporti USB ed Aux, navigatore satellitare con schermo a cristalli liquidi, hard disk da trenta GB e impianto bluetooth con comandi vocali.\nLa GranCabrio \u00e8 disponibile in un unico allestimento \"base\" ma la casa mette a disposizione numerosi personalizzazioni per l'automobile a partire dalla colorazione della capote in sei differenti tonalit\u00e0, oppure alle due colorazioni dei cerchi in lega e venti differenti stili per le pinze dei freni. Inoltre per l'interno debuttano i rivestimenti cromati \"Bianco Polare\" e \"Blu Profondit\u00e0\" in Poltrona Frau che sono abbinati alla capote. Su richiesta del cliente per\u00f2 si possono avere alcuni elementi specifici previsti dal programma \"Atelier Maserati\". Per la selleria dell'abitacolo invece la casa mette a disposizioni numerose stoffe oltre ai legni pregiati per la plancia e per i pannelli delle portiere accanto alle casse del sistema audio Bose.\nLa dinamica.\nLa vettura adotta la classica meccanica della sorella Granturismo ovvero il telaio di base a trazione posteriore condiviso anche dalla Quattroporte quinta serie. Una delle peculiarit\u00e0 di questo telaio \u00e8 lo schema delle sospensioni a triangoli sovrapposti, derivati da quelli di Formula 1, adottati sia all'avantreno che al retrotreno, i bracci sono in alluminio per ridurre il peso della compatta struttura a tutto vantaggio del piacere di guida; queste sospensioni sono state progettate per ridurre brusche variazioni del telaio, infatti sono state disegnate seguendo la geometria \"Antidive\" e \"Antisquat\". Il sistema \"Skyhook\" proposto di serie sfrutta numerosi sensori nelle fasi di accelerazione e frenata e registra tutti i movimenti compiuti dalle ruote in funzione del fondo stradale e i dati, elaborati dalla centralina, adattano la taratura degli ammortizzatori a gas in alluminio a quelli dello stile del guidatore in modo da garantire una guida sempre precisa e sportiva. Il telaio a scocca portante garantisce la medesima rigidit\u00e0 di una coup\u00e9 e viene realizzato in acciai altoresistenziali; il cofano motore \u00e8 in alluminio come la traversa anteriore, mentre il cofano del baule posteriore \u00e8 in materiale plastico termoindurente. La ripartizione dei pesi a capote chiusa \u00e8 al 49% sull'asse anteriore e al 51% sull'asse posteriore mentre con capote chiusa la ripartizione peggiora aggravando l'asse posteriore dove ricade il 52% della massa dell'autovettura.\nLa sicurezza automobilistica viene garantita dalla presenza del \"Maserati Stability Programme\", il controllo elettronico della stabilit\u00e0 sviluppato dai tecnici del Tridente che \u00e8 in grado di correggere ogni minimo sbandamento dell'automobile riducendo la coppia motrice che viene erogata dal motore. L\"'MSP\" inoltre utilizza anche il sistema anti bloccaggio (\"ABS\") e il ripartitore elettronico di frenata (\"EBD\") per garantire un controllo ottimale dell'auto in ogni circostanza, il freno a mano viene attivato in modo automatico tramite l'apposito pulsante sulla plancia.\nLa GranCabrio sfrutta un impianto frenante Brembo a quattro dischi autoventilati co-fusi in ghisa per la fascia frenante esterna e in alluminio per la campana. La casa mette a disposizione le pinze monoblocco a sei pistoncini disponibili in differenti colorazioni. Il sistema \"Low Risk Deployment\" che coinvolge gli airbag frontali permette di adattarli alla statura del guidatore e in caso d'impatto di gonfiarli in base all'intensit\u00e0 dell'urto. Inoltre gli airbag laterali bistadio permettono una protezione sia del torace che della testa. I rollbar proteggono gli occupanti posteriori agendo in caso di ribaltamento in 190 millesimi di secondo.\nMotore e trasmissione.\nL'autovettura viene offerta con la sola motorizzazione da 4,7 litri aspirata alimentata benzina con architettura a otto cilindri disposti in modo da formare una V di 90\u00b0 e doppio albero a camme con variatore di fase e distribuzione a quattro valvole per cilindro. Il 4.7 V8 \u00e8 il Ferrari F136, lo stesso che troviamo sotto i cofani delle sorelle Quattroporte, GranTurismo S e Alfa Romeo 8C Competizione. Il basamento e la testa dei cilindri sono in alluminio e silicio. Eroga una potenza massima di 439 cavalli (323 Kw) a 7000 giri/min per una coppia massima pari a 490 N\u00b7m a 4750 giri al minuto, il rapporto di compressione \u00e8 di 11,25:1. L'iniezione \u00e8 elettronica mentre la lubrificazione avviene a carter umido. Le prestazioni sono di rilievo con lo scatto da 0 a 100\u00a0km/h dichiarato dalla casa \u00e8 di 5,3 secondi per una velocit\u00e0 di punta pari a 283\u00a0km/h. I consumi e le emissioni si attestano nel ciclo combinato sui 5,6 chilometri al litro per 354 grammi di anidride carbonica emessa per chilometro.\nIl cambio \u00e8 un nuovo automatico sequenziale a sei rapporti sviluppato dalla ZF che, in modalit\u00e0 manuale, garantisce la possibilit\u00e0 di cambiare marcia fino ad un alto numero di giri. Il pilota possiede quattro differenti modalit\u00e0 tra le quali figura la \"Sport\" con tempi di cambiata ridotti che esaltano le prestazioni e il piacere di guida della GranCabrio.\nVersioni speciali.\nMaserati GranCabrio Fendi.\nPresso il salone di Francoforte del 2011, la Maserati ha presentato una versione speciale della GranCabrio, denominata GranCabrio Fendi. Tale vettura presenta un particolare colore Grigio Fiamma Fendi, alcuni loghi della casa di moda apposti sui cerchioni da 20' e sui sedili e cruscotto, cambio, cuciture dei tappetini e bagagli opzionali realizzati in Cuoio Romano."}
{"id": "2832675", "revid": "30425380", "url": "https://it.wikipedia.org/wiki?curid=2832675", "title": "Ostetriche", "text": ""}
{"id": "2832678", "revid": "647919", "url": "https://it.wikipedia.org/wiki?curid=2832678", "title": "Consultori", "text": ""}
{"id": "2832679", "revid": "400694", "url": "https://it.wikipedia.org/wiki?curid=2832679", "title": "Tempesta Xynthia", "text": "Xynthia \u00e8 il nome dato ad una forte tempesta formatasi nell'Oceano Atlantico il 26 febbraio 2010 e dissipatasi il 1\u00ba marzo 2010. La sua formazione \u00e8 dovuta all'area di bassa pressione che dal nord Atlantico si \u00e8 spostata verso l'Europa nord-occidentale, investendo dapprima il Portogallo e poi Spagna, Francia, Germania, Belgio e parte della Scandinavia.\nEffetti.\nIn totale la tempesta Xynthia ha provocato 58 morti e 12 dispersi.\nNella Francia occidentale circa un milione di persone sono rimaste senza energia elettrica. Negli Alti Pirenei alcuni alberi caduti hanno danneggiato diverse automobili, i tetti degli edifici sono stati distrutti e ci sono stati diversi problemi alla circolazione stradale a causa di rocce precipitate sulle strade. Nelle cittadine di La Faute-sur-Mer, L'Aiguillon-sur-Mer e La Tranche-sur-Mer si sono registrati allagamenti dovuti alle forti piogge, le acque hanno raggiunto il livello di 1,5 metri di altezza. Vari allagamenti hanno provocato il rallentamento di linee ferroviarie tra la Francia e il nord della Spagna. Ben 70 voli all'aeroporto di Charles de Gaulle di Parigi sono stati cancellati da Air France.\nLa tempesta ha causato danni anche in Portogallo e in Spagna. Si sono registrati venti di 166 km/h in Portogallo, 228\u00a0km/h in Spagna e 241\u00a0km/h in Francia.\nCome tutte le tempeste extratropicali anche la tempesta Xynthia ha causato un'ondata di caldo, il 2 marzo 2010\nReazioni.\nM\u00e9t\u00e9o-France ha lanciato l'allarme rosso (il pi\u00f9 alto) per il 27 e il 28 febbraio nelle zone di Charente Marittima, Vandea, Deux-S\u00e8vres e Vienne. L'allarme arancione (il secondo pi\u00f9 alto), invece per Andorra, Ain, Ari\u00e8ge, Cantal, Finist\u00e8re, Alta Garonna, Gironda, Is\u00e8re, Loira, Alta Loira e per gli Alti Pirenei."}
{"id": "2832680", "revid": "30425442", "url": "https://it.wikipedia.org/wiki?curid=2832680", "title": "Concili Ecumenici", "text": ""}
{"id": "2832681", "revid": "339392", "url": "https://it.wikipedia.org/wiki?curid=2832681", "title": "Chiesa ortodossa di Grecia", "text": ""}
{"id": "2832687", "revid": "30425520", "url": "https://it.wikipedia.org/wiki?curid=2832687", "title": "Tomba di San Pietro", "text": ""}
{"id": "2832688", "revid": "30425537", "url": "https://it.wikipedia.org/wiki?curid=2832688", "title": "Confessio di San Pietro", "text": ""}
{"id": "2832690", "revid": "932277", "url": "https://it.wikipedia.org/wiki?curid=2832690", "title": "Bell Acres", "text": "Bell Acres \u00e8 un comune (\"borough\") degli Stati Uniti d'America, nella contea di Allegheny nello Stato della Pennsylvania. Fa parte dell'area metropolitana di Pittsburgh. Secondo il censimento del 2010 la popolazione \u00e8 di 1.388 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (94,2%) seguita da quella asiatica (2,7%)."}
{"id": "2832701", "revid": "599013", "url": "https://it.wikipedia.org/wiki?curid=2832701", "title": "Guido Reybrouck", "text": "Professionista dal 1964 al 1973, vinse tre Parigi-Tours, un Amstel Gold Race e un titolo nazionale, oltre a sei tappe al Tour de France.\nCarriera.\nCresciuto in una famiglia di ciclisti (fratello maggiore di Wilfried Reybrouck e nipote di Gustave Danneels), fece il suo debutto tra i professionisti nel 1964.\nCorridore dotato di spunto veloce, conquist\u00f2 oltre 50 vittorie in tutta la carriera, tra le quali tredici frazioni delle principali competizioni a tappe (Giro d'Italia, Tour de France e Vuelta a Espa\u00f1a), tre edizioni della Parigi-Tours, un Campionato belga in linea e un Amstel Gold Race."}
{"id": "2832707", "revid": "107098", "url": "https://it.wikipedia.org/wiki?curid=2832707", "title": "Gustaaf Danneels", "text": ""}
{"id": "2832713", "revid": "36426", "url": "https://it.wikipedia.org/wiki?curid=2832713", "title": "Sant'Antonio tentato da un mucchio d'oro", "text": "Sant'Antonio tentato da un mucchio d'oro \u00e8 un dipinto tempera su tavola (47,8x34,5\u00a0cm) di Sano di Pietro (Maestro dell'Osservanza), databile al 1435-1440 circa e conservato nel Metropolitan Museum di New York.\nDescrizione e stile.\nL'opera fa parte di una serie di otto pannelli con \"Storie di sant'Antonio Abate\", divisi oggi tra la Gem\u00e4ldegalerie di Berlino, la National Gallery di Washington, la Yale University Art Gallery e il Metropolitan, appunto.\nQuesta tavoletta in particolare \u00e8 considerata tra le migliori per la delicatissima descrizione del paesaggio, a partire dal cielo del tramonto solcato da nubi rossastre su un orizzonte arcuato. In un paesaggio brullo, che ricorda il deserto, sant'Antonio \u00e8 tentato da un mucchio d'oro che appare alla sua destra, oggi non pi\u00f9 visibile per un errore dell'artista, che applic\u00f2 la foglia d'oro sul colore gi\u00e0 steso, anzich\u00e9 viceversa; resta per\u00f2 un alone rossastro della preparazione vicino al coniglietto nell'angolo sinistro. Il paesaggio \u00e8 desolato, ma una serie di dettagli minuti lo rendono estremamente interessante, dagli alberelli stecchiti, ai numerosi animali che punteggiano la scena, secondo un gusto che ricorda il gotico cortese: un cervo, un cerbiatto, un altro leprotto e due uccelli in cielo. Anche i sassi del sentiero sono ombreggiati con cura, mentre in lontananza si vedono una chiesetta dai muri rosa, che si intonano alle delicate gradazioni dell'insieme, un laghetto dove naviga una barca tra isolette punteggiate da alberi, e una citt\u00e0 murata e con un'alta torre su un colle. Tutto concorre a creare un senso di immobilit\u00e0 elegiaca, a cui non sfugge nemmeno il santo, che sembra pietrificato in un gesto quasi irreale."}
{"id": "2832714", "revid": "30425898", "url": "https://it.wikipedia.org/wiki?curid=2832714", "title": "Tarragonense", "text": ""}
{"id": "2832716", "revid": "1005847", "url": "https://it.wikipedia.org/wiki?curid=2832716", "title": "Elezioni regionali in Toscana del 2010", "text": "Le elezioni regionali italiane del 2010 in Toscana si sono tenute il 28 e 29 marzo. Esse hanno visto la vittoria di Enrico Rossi, sostenuto dal centro-sinistra, che ha sconfitto Monica Faenzi, sostenuta dal centro-destra."}
{"id": "2832718", "revid": "92723", "url": "https://it.wikipedia.org/wiki?curid=2832718", "title": "Monogatari", "text": "Il \u00e8 un genere letterario della tradizione giapponese. Si tratta di una lunga narrazione in prosa paragonabile all'epica, strettamente legata ad aspetti della tradizione orale. Riguarda quasi sempre storie immaginarie o eventi storici descritti in maniera fantastica e non realistica. Sono \"monogatari\" alcuni dei principali capolavori dell'epica giapponese, come \"Genji monogatari\" e \"Heike monogatari\".\nNel \" monogatari\" si distinguono due principali sottogeneri: il \"tsukuri monogatari\" (\u4f5c\u7269\u8a9e lett. Racconto di finzione) dove la componente narrativa svolge il ruolo fondamentale della narrazione, e lo \" uta monogatari\" (\u6b4c\u7269\u8a9e lett. Racconti poetici) dove il testo narrato si sviluppa intorno a varie poesie, che rappresentano i momenti di pathos. \nTale genere letterario ebbe grande diffusione tra il IX e il XV secolo, soprattutto nel X e nell'XI. Secondo il \"F\u016by\u014d Wakash\u016b\", importante collezione di opere letterarie giapponesi pubblicata nel 1271, all'epoca esistevano almeno 198 \"monogatari\". Ai giorni nostri circa quaranta di essi.\nSuccessivamente, quando in Giappone si inizi\u00f2 a diffondere la letteratura straniera, la parola \"monogatari\" fu usata nei titoli giapponesi di opere straniere di natura simile, come per \"Il Signore degli Anelli\" tradotto in oppure per il \"Racconto di due citt\u00e0\" tradotto in ."}
{"id": "2832720", "revid": "1008732", "url": "https://it.wikipedia.org/wiki?curid=2832720", "title": "OGLE", "text": "Optical Gravitational Lensing Experiment (Esperimento lente gravitazionale ottica) o OGLE \u00e8 un progetto astronomico polacco con base all'Universit\u00e0 di Varsavia che si occupa principalmente della classificazione di stelle variabili, studio di nove nane, struttura della nostra galassia e delle Nubi di Magellano, materia oscura, usando la tecnica delle microlenti gravitazionali. Inoltre, da quando il progetto \u00e8 iniziato nel 1992, ha scoperto parecchi esopianeti. Il progetto \u00e8 condotto dal professore Andrzej Udalski dell'Universit\u00e0 di Varsavia, che \u00e8 uno degli autori della scoperta di OGLE-2005-BLG-390Lb, pianeta avente la peculiarit\u00e0, al momento della scoperta, di essere quello pi\u00f9 distante dal proprio astro tra quelli con dimensioni comparabili a quelle terrestri.\nI principali obiettivi dell'esperimento sono le Nubi di Magellano e dal bulge galattico, a causa del grande numero di stelle interposte che possono essere usate per il microlensing durante un transito stellare. La maggior parte delle osservazioni sono state eseguite all'osservatorio di Las Campanas in Cile. Tra le istituzioni che cooperano al progetto ci sono l'Universit\u00e0 di Princeton ed il Carnegie Institution for Science.\nIl progetto \u00e8 stato suddiviso in tre fasi: OGLE-I (1992-1995), OGLE-II (1996-2000), e OGLE-III (2001-2009). OGLE-I \u00e8 stata la fase pilota del progetto; per la fase OGLE-II, \u00e8 stato costruito un telescopio in Polonia e inviato in Cile. OGLE-III era principalmente indirizzato alla scoperta di pianeti transitanti; i due campi osservati durante questa fase erano in direzione del Bulge galattico e della costellazione Carena. Durante questa fase fu identificato anche il primo pianeta tramite la tecnica delle microlenti gravitazionali. Nel 2009 \u00e8 iniziata la quarta fase, OGLE-IV, durante la quale verr\u00e0 usata una videocamera a mosaico CCD a \n32 chip.\nPianeti scoperti.\nIl progetto OGLE ha scoperto 14 pianeti di cui otto con il metodo del transito e sei con il metodo delle microlenti gravitazionali.\nNel 2020 \u00e8 stata annunciata la scoperta di un pianeta interstellare, cio\u00e8 un pianeta non collegato gravitazionalmente ad alcun astro. Ogle-2016-Blg-1928, cos\u00ec \u00e8 stato chiamato, \u00e8 al momento della scoperta il pianeta vagante pi\u00f9 piccolo ad essere mai stato rilevato.\nI pianeti sono elencati in ordine di scoperta. I pianeti appartenenti ad un sistema con pi\u00f9 pianeti sono evidenziati in giallo. L'inclinazione con un + indica che l'orbita ha almeno quell'inclinazione.\n\"Nota: Per avvenimenti rilevati con il metodo delle microlenti gravitazionali, l'anno sta al posto della stagione OGLE, BLG significa che un avvenimento rilevato \u00e8 nel BuLGe galattico, e il seguente numero di tre cifre \u00e8 un numero ordinale dell'avvenimento alla microlente in quella stagione. Per avvenimenti rilevati col metodo del transito, TR sta per TRansito e il seguente numero di tre cifre \u00e8 un numero ordinale dell'evento di transito.\""}
{"id": "2832724", "revid": "31360", "url": "https://it.wikipedia.org/wiki?curid=2832724", "title": "Isole Farallones", "text": ""}
{"id": "2832726", "revid": "287204", "url": "https://it.wikipedia.org/wiki?curid=2832726", "title": "Sebastian Vizcaino", "text": ""}
{"id": "2832727", "revid": "287204", "url": "https://it.wikipedia.org/wiki?curid=2832727", "title": "Aletta Ocean", "text": "Biografia.\nIncoraggiata dal suo ragazzo, ha esordito nel cinema per adulti nel 2007. Inizialmente si \u00e8 limitata nelle apparizioni per proseguire gli studi, ma successivamente ha deciso di concentrarsi sulla sua carriera di attrice hard.\nNel 2010 ha vinto gli AVN Award for Female Foreign Performer of the Year e \"Best Sex Scene in a Foreign-Shot Production\" per il film \"Dollz House\". Una scena di un suo film \u00e8 apparsa nel telefilm \"Being Erica\".\n\u00c8 apparsa anche nell'edizione ungherese di \"Playboy\". Il suo seno fuori dall'ordinario \u00e8 il risultato di 3 interventi di chirurgia plastica, l'ultimo dei quali, nel gennaio 2010, l'ha dotata di una coppa DD. Ha inoltre modificato chirurgicamente anche il naso, le labbra ed il sedere."}
{"id": "2832732", "revid": "1005847", "url": "https://it.wikipedia.org/wiki?curid=2832732", "title": "Elezioni regionali in Toscana del 2000", "text": "Le elezioni regionali italiane del 2000 in Toscana si sono tenute il 16 aprile. Esse hanno visto la vittoria di Claudio Martini, sostenuto dal centro-sinistra, che ha sconfitto il candidato della Casa delle Libert\u00e0, Altero Matteoli.\nAffluenza alle urne.\nL'affluenza definitiva \u00e8 stata pari al 74,63%, per un totale di 2.263.992 votanti su 3.033.668 cittadini elettori."}
{"id": "2832742", "revid": "253269", "url": "https://it.wikipedia.org/wiki?curid=2832742", "title": "Yvette Andr\u00e9yor", "text": "Dopo aver debuttato in teatro ad appena 6 anni, divenne molto nota all'epoca del cinema muto, mentre all'avvento del sonoro rimase in disparte, apparendo sugli schermi solo saltuariamente in piccoli ruoli di contorno.\nBiografia.\nFiglia di Jean-Baptiste e di Marie-Louise Roy\u00e9, nacque nel quattordicesimo distretto di Parigi. A sei anni, debutt\u00f2 al Teatro dell'Od\u00e9on e prosegu\u00ec il suo apprendistato artistico al Conservatorio, dove sar\u00e0 premiata nel 1913. In seguito recit\u00f2 al Teatro Antoine in Belgio.\nYvette Andr\u00e9yor fece la sua prima apparizione sullo schermo con la casa cinematografica Gaumont nel 1910. Per L\u00e9once Perret interpret\u00f2 la figlia di Haleur nel 1911, per Andr\u00e9 Heuz\u00e9 recit\u00f2 ne \"Le Bossu\" (1913) e fu la prima a ricoprire il ruolo di Aurore di Nevers.\nLouis Feuillade la not\u00f2 e le fece girare numerosi cortometraggi al fianco di Ren\u00e9e Carl, Ren\u00e9 Navarre, Andr\u00e9 Luguet e Suzanne Grandais. Durante il primo decennio del Novecento acquis\u00ec una certa notoriet\u00e0 come una delle interpreti preferite di Feuillade. Nel 1912 interpret\u00f2 il ruolo di Jos\u00e9phine in \"Fant\u00f4mas\", film in dodici episodi con Ren\u00e9 Navarre nel ruolo che d\u00e0 il titolo all'opera. Nel 1916, fu la dolce Jacqueline Aubry in \"Judex\", la giovane vedova di cui si innamora perdutamente il popolare eroe incarnato da Ren\u00e9 Crest\u00e9. Nel 1917 spos\u00f2 l'attore Jean Toulout (gireranno pi\u00f9 film insieme e divorzieranno nel 1926). L'anno seguente, con la ripresa dell'ultimo episodio de \"La Nouvelle Mission de Judex\", termin\u00f2 la sua collaborazione con Louis Feuillade.\nLavor\u00f2 quindi per altri cineasti come Gaston Ravel, Jacques de Baroncelli, Robert P\u00e9guy e Germaine Dulac. Nel 1921 interpret\u00f2 il ruolo di Sava Toronthal in \"Mathias Sandorf\", un adattamento diretto da Henri Fescourt del romanzo d'avventura di Jules Verne, con Romuald Joub\u00e9, il marito Jean Toulout e Gaston Modot. Nel 1923 torn\u00f2 all'Odeon, il teatro del suo debutto, e si dedic\u00f2 per qualche anno esclusivamente al palcoscenico. Nel 1928 torn\u00f2 ancora al cinema per girare un ultimo film muto sotto la regia di Ren\u00e9 Clair, \"I due timidi\" con Jim G\u00e9rald e Pierre Batcheff.\nAll'avvento del sonoro l'attrice non trov\u00f2 molte occasioni per dimostrare il suo talento e la sua bella voce. Negli anni trenta gir\u00f2 solamente dei cortometraggi e le vennero affidati alcuni ruoli secondari sotto la regia di Alberto Cavalcanti e di Robert P\u00e9guy.\nDopo la guerra divise la locandina, tra gli altri, con Georges Marchal in \"Torrents\" (1946) e Bourvil in \"Pas si b\u00eate\" (1946). L'attrice si dedic\u00f2 in seguito essenzialmente all'interpretazione di Luigi Pirandello in \"Sei personaggi in cerca d'autore\", e di Fran\u00e7ois Mauriac in \"Le Feu sur la terre\". La sua carriera cinematografica termin\u00f2 nel 1961 con il ruolo della governante di Yves Vincent ne \"La Planque di Raoul Andr\u00e9\".\nYvette Andr\u00e9yor mor\u00ec il 30 ottobre 1962, a Parigi, in totale anonimato, 12 giorni dopo Jean Toulout."}
{"id": "2832745", "revid": "36426", "url": "https://it.wikipedia.org/wiki?curid=2832745", "title": "Nativit\u00e0 della Vergine (Maestro dell'Osservanza)", "text": "La Nativit\u00e0 della Vergine \u00e8 un dipinto tempera su tavola (220x162 cm, pannello centrale largo 68,8, pannello sinistro 44 e pannello destro 43) di Sano di Pietro, databile al 1438-1439 circa e conservato nel Museo di palazzo Corboli di Asciano.\nStoria.\nL'opera, proveniente dalla chiesa di Sant'Agata, era una di quelle su cui si incardinava il corpus di opere del Maestro dell'Osservanza. Un documento, scoperto nel 2010, ha finalmente doucumentato il pagamento di quest'opera a Sano di Pietro, sciogliendo i dubbi sull'identificazione dell'anonimo maestro.\nDescrizione e stile.\nL'opera si ispira a un analogo soggetto di Pietro Lorenzetti del 1335-1342, dove pure la scena della nativit\u00e0 \u00e8 ambientata in una stanza che si sviluppa con continuit\u00e0 nei tre pannelli del trittico, con le colonnine e gli archetti della cornice che si mimetizzano con lo spazio dipinto.\nSant'Anna ha appena partorito e sta riposandosi in un letto coi cassoni a lato tipicamente medievale. Un'ancella, cho scosta la tenda attorno al letto, le ha portato dell'acqua per lavarsi le mani in un bacile, ed altre due si stanno occupando della bambina, lavandola a una tinozza e avvolgendola in panni puliti e scaldati al fuoco del camino; un'altra inserviente sta portando qualcosa da mangiare: un pollo e una specie di brodino. Sul cassone sta seduta una donna riccamente abbigliata, forse una damigella che ha fatto visita ad Anna, che guarda la bambina facendo un calmo gesto con la mano come per slacciarsi la mantella preziosamente damascata.\nNello scomparto di sinistra si vedono Gioacchino e un altro uomo compostamente seduti con davanti un bambino, mentre sullo sfondo, attraverso una porta, si vede un giardino con un pozzo, un albero e due aiuole fiorite. Una leggera notazione soprannaturale \u00e8 data dall'angioletto che sta volando, nello scomparto centrale, per incoronare la piccola Maria.\nIl dipinto riesce ad ottenere un delicato equilibrio tra realt\u00e0 e fantasia fiabesca, dove l'occhio dello spettatore si perde nello spazio accuratamente costruito (da notare la prospettiva intuitiva nelle mattonelle sul pavimento), muovendosi tra i numerosi dettagli della vita quotidiana, la dinamica psicologica dei personaggi e la ricchezza decorativa del mondo cortese. I colori sono tenui e in gradazioni che si accordano tra loro, la luce chiarissima, le ombre ridotte al minimo.\nLa pala \u00e8 completata da angeli disegnati in alto sulla cornice e tre dipinti come cimasa con la \"Morte della Vergine\", la \"Madonna dell'Umilt\u00e0\" e il \"Funerale di Maria\"."}
{"id": "2832747", "revid": "1418004", "url": "https://it.wikipedia.org/wiki?curid=2832747", "title": "Alex S\u00e1nchez (scrittore)", "text": "Biografia.\nNacque a Citt\u00e0 del Messico da genitori di origini cubana e tedesca. La famiglia si trasfer\u00ec negli Stati Uniti d'America quando Alex aveva 5 anni.\nStudi\u00f2 presso la Fine Arts Work Center di Provincetown in Massachusetts, sotto la guida di Michael Cunningham, Richard McCann, Allan Gurganus, Peter Ho Davies, Michael Klein, Elizabeth McCracken, e Jacqueline Woodson.\nNel 2001 il suo primo romanzo \"Rainbow Boys\" fu selezionato dall'American Library Association come \"Miglior libro per giovani adulti\".\nOpere.\nLe date di pubblicazione si riferiscono alle pubblicazioni statunitensi."}
{"id": "2832757", "revid": "1005847", "url": "https://it.wikipedia.org/wiki?curid=2832757", "title": "Elezioni regionali in Toscana del 1995", "text": "Le elezioni regionali italiane del 1995 in Toscana si sono tenute il 23 aprile. Esse hanno visto la vittoria del presidente uscente Vannino Chiti, sostenuto dal centro-sinistra, che ha sconfitto il candidato del Polo, Paolo Del Debbio."}
{"id": "2832763", "revid": "1543377", "url": "https://it.wikipedia.org/wiki?curid=2832763", "title": "Dino Boffo", "text": "Biografia.\nGli studi e la carriera nell'Azione Cattolica.\nNato ad Asolo, originario di On\u00e8 di Fonte, negli anni della scuola media e del liceo classico fu allievo dell'Istituto Filippin dei Fratelli delle scuole cristiane. Laureato con lode in Lettere classiche all'Universit\u00e0 degli Studi di Padova (marzo 1982) con una tesi sui primi martiri cristiani, nel settembre 1973, all'et\u00e0 di 21 anni, venne chiamato dal professor Vittorio Bachelet al Centro nazionale dell'Azione Cattolica. Dal 1977 al 1980 \u00e8 stato segretario generale dell'Azione Cattolica, preposto a questa carica, a soli venticinque anni, dallo stesso Mario Agnes, all'epoca presidente nazionale. Lo stesso Agnes, del resto, era stato chiamato nel 1976 da papa Paolo VI a presiedere la Nuova Editoriale Italiana (NEI), societ\u00e0 editrice di quello stesso Avvenire di cui Dino Boffo diventer\u00e0 poi direttore.\nDopo l'elezione di Giovanni Paolo II aveva progressivamente abbandonato le posizioni del cattolicesimo democratico. Nel 1980 viene eletto con 460 voti, primo tra i responsabili unitari, alla quarta assemblea dell'Azione Cattolica. Gi\u00e0 da allora si segnala come vicino a Comunione e Liberazione e il settimanale ciellino, \"Il Sabato\", titola il 4 ottobre 1980 \u00abEletto Boffo scoppia l'applauso\u00bb. Tre anni dopo, quando si presenter\u00e0 nella lista del Settore Adulti riportando solo 88 voti, \"Il Sabato\" eviter\u00e0 di dedicargli un titolo. Attorno a lui si coagulano Straziota e Mattioli del Settore Giovani e Fabio Porta del Movimento Studenti. Antonio Tombolini, dell'ACR, continuer\u00e0 a propugnare una linea di autonomia rispetto ai due schieramenti contrapposti, Monticone-Bindi, da un lato, Dino Boffo, dall'altro.\nNel 1981 incontr\u00f2 per la prima volta Camillo Ruini a Reggio Emilia, un incontro per lui decisivo; Ruini non era ancora vescovo - lo sarebbe diventato nel 1983 - e il discorso di Boffo, cos\u00ec distante dalla vulgata cattolico democratica in voga al tempo, colp\u00ec la sua attenzione. Il 26 agosto 1985 partecip\u00f2, in qualit\u00e0 di oratore e di esponente di Azione Cattolica, al sesto Meeting per l'amicizia fra i popoli di Comunione e Liberazione: alla tavola rotonda \"Tempo di rischio e di iniziativa per la societ\u00e0 italiana\" cui partecipavano gli esponenti delle maggiori associazioni laicali, il suo discorso fu \"accolto da segni di insofferenza e da qualche fischio\".\nIn quegli anni si acuisce lo scontro all'interno dell'Azione Cattolica con Boffo leader della fazione a sostegno dell'intesa e della collaborazione con Comunione e Liberazione, opposta alla fazione di Alberto Monticone, allora Presidente Nazionale dell'Azione Cattolica, che viene accusato di \"neo-protestantesimo\". L'11 luglio 1987, a Lorenzago di Cadore, in qualit\u00e0 di Presidente Diocesano dell'Azione Cattolica di Treviso (incarico che ha ricoperto dal 1986 al 1990) insieme ad altri trecento giovani cattolici, pot\u00e9 incontrare Giovanni Paolo II.\nDirettore di \"Avvenire\".\nDivenuto pubblicista nel 1979, Boffo si avvi\u00f2 alla professione attraverso il giornalismo locale, lavorando, dal 1982 al 1992, al settimanale \"Vita del Popolo\" di Treviso, di cui fu vice-direttore e, dal 1989 al 1992, direttore. Nel 1978 entr\u00f2 ad \"Avvenire\", dove fece parte per 11 anni del consiglio di amministrazione. Nel 1991 divenne vicedirettore del quotodiano e, dal 1\u00ba gennaio 1994, ne divenne direttore, in seguito al grave incidente stradale che il precedente direttore Lino Rizzi aveva subito sull'Autostrada A1. La nomina fu voluta dal cardinale Camillo Ruini, allora presidente della Conferenza Episcopale Italiana, come parte della strategia di ingresso della Chiesa cattolica nel dibattito pubblico italiano dopo la fine dell'unit\u00e0 politica dei cattolici. Durante la sua direzione, il quotidiano increment\u00f2 la propria diffusione (da meno di 80.000 a oltre 100.000 copie) e lanci\u00f2 numerosi inserti, avviando inoltre una versione su internet (1998) e una profonda riforma grafica e contenutistica (2002). Nel 2005 impegn\u00f2 la testata in un'intensa campagna contro il referendum abrogativo sulla procreazione assistita, invitando all'astensione.\nL'anno successivo, a causa della linea intrapresa dal giornale cattolico, fu indotta a dimettersi la giornalista Gabriella Caramore, colpevole di aver voluto difendere l'ammissibilit\u00e0 dell'eutanasia in casi eccezionali: la sua rubrica \"Sul confine\" fu \"tagliata\".\nBoffo \u00e8 stato anche direttore e responsabile dei servizi giornalistici del canale televisivo Sat 2000 di propriet\u00e0 della Conferenza Episcopale Italiana e, dal 2003, \u00e8 membro (per volont\u00e0 dell'arcivescovo di Milano, il cardinale Dionigi Tettamanzi) del comitato permanente dell\u2019\"Istituto Giuseppe Toniolo di Studi Superiori - Ente fondatore e garante dell'Universit\u00e0 Cattolica del Sacro Cuore\", che ha il compito di definire le linee guida della stessa Universit\u00e0.\nA seguito di una campagna di stampa si dimette dalla direzione dell'Avvenire e da altre cariche. Successivamente, il 18 ottobre 2010, viene nominato direttore di rete dell'emittente televisiva TV2000, organo di propriet\u00e0 della Conferenza episcopale italiana e manterr\u00e0 l'incarico fino al 14 febbraio 2014.\nControversie.\nLe accuse del \"Giornale\" e le dimissioni\nIl 28 agosto 2009, Vittorio Feltri, direttore de \"Il Giornale\", ritenendo incoerenti le critiche rivolte da Boffo al Presidente del Consiglio Silvio Berlusconi per alcune vicende personali, pubblica un certificato del casellario giudiziale da cui risulta una condanna di Boffo per molestie e un documento (presentato come un'informativa della polizia) che diffonde la voce sulla presunta omosessualit\u00e0 dello stesso Boffo. Questa voce, attribuita dal documento al Tribunale di Terni e come tale riproposta da Feltri, viene per\u00f2 smentita dal gip di Terni. La vicenda riferita da Feltri risale al 2002, quando Boffo venne denunciato da una donna per molestie telefoniche.\nDopo le indagini del caso, il 9 agosto 2004 il Giudice per le indagini preliminari di Terni aveva emesso contro di lui un decreto penale di condanna per la contravvenzione di molestia alle persone (art. 660 C.P.), comminando un'ammenda di \u20ac 516 mentre la querela per ingiuria venne ritirata. Boffo pag\u00f2 l'ammenda. In seguito afferm\u00f2 che lo aveva fatto per chiudere una vicenda fastidiosa da altri causata, senza riconoscere pubblicamente responsabilit\u00e0 proprie, e sostenne che le telefonate erano state fatte a sua insaputa da qualcun altro. Di fronte alle accuse contenute nella presunta informativa e rilanciate da Feltri, Boffo ricevette solidariet\u00e0 da giornalisti e politici anche del centrodestra. Il cardinale Angelo Bagnasco, presidente della CEI gli esprime pieno appoggio e lo stesso Berlusconi si dichiara estraneo alle accuse, mentre il Ministro dell'Interno smentisce l'ipotesi di schedatura da parte della polizia nei confronti di Boffo. Il 30 agosto Boffo definisce \"patacca\" la documentazione pubblicata sul \"Giornale\".\nIl 1\u00ba settembre il gip di Terni nega alla stampa l'accesso agli atti del procedimento, per il mancato consenso del condannato; esibendo solo il decreto penale di condanna emesso nei confronti di Boffo. Il 2 settembre \"Avvenire\" pubblica un articolo a sostegno di Boffo, mentre Feltri, nella trasmissione \"Radio anch'io\" attribuisce la \"velina\" da lui pubblicata ai servizi segreti vaticani, venendo per\u00f2 smentito dalla Sala stampa della Santa Sede. Il 3 settembre 2009, dopo che \"Avvenire\" aveva respinto in dieci punti le accuse del \"Giornale\", Boffo si dimette da direttore di \"Avvenire\", \"Sat2000\" e \"Radio inBlu\" con una lettera al Card. Angelo Bagnasco, il quale esprime \"rammarico, profonda gratitudine e stima\" nei suoi confronti.\nIl 4 dicembre 2009 Feltri scrive sul \"Giornale\" che \u00abLa ricostruzione dei fatti descritti nella nota, oggi posso dire, non corrisponde al contenuto degli atti processuali\u00bb e che \u00abBoffo ha saputo aspettare, nonostante tutto quello che \u00e8 stato detto e scritto, tenendo un atteggiamento sobrio e dignitoso che non pu\u00f2 che suscitare ammirazione\u00bb.\nIl 2 febbraio 2010 si tiene un presunto incontro chiarificatore tra Boffo e Feltri. Il 26 marzo 2010 il Consiglio dell'Ordine dei giornalisti di Milano sospende per sei mesi Feltri dall'albo dei giornalisti per le false accuse a Boffo che ne hanno violato la dignit\u00e0 personale e il decoro professionale e per le rivelazioni falsamente attribuite al Tribunale di Terni. L'11 novembre 2010 anche il Consiglio nazionale dell'Ordine dei giornalisti censura l'operato di Feltri pur riducendo a tre mesi la sospensione dall'albo.\nIl 9 febbraio 2010, un comunicato della Segreteria di Stato smentisce le ipotesi di coinvolgimento della Gendarmeria vaticana, del direttore de \"L'Osservatore Romano\", Giovanni Maria Vian e del cardinale segretario di Stato, Tarcisio Bertone nella circolazione dei documenti contro Boffo; attribuendo tali ipotesi a una volont\u00e0 diffamatoria verso la Santa Sede e il Pontefice e auspicando l'affermazione della verit\u00e0 e della giustizia. Lo stesso giorno la Conferenza Episcopale Italiana dirama una nota di adesione al comunicato della Santa Sede.\nIl 13 aprile 2015 \u00e8 stata emessa la sentenza di primo grado. Il tribunale di Santa Maria Capua Vetere non ha ancora trovato il mandante del falso scoop, comunque ha individuato la \u00abtalpa\u00bb che il 12 marzo 2009 estrasse illegalmente la copia del certificato penale dell'allora direttore di \u00abAvvenire\u00bb. Francesco Izzo, questo \u00e8 il suo nome, \u00e8 stato condannato a due anni per \u00abaccesso abusivo a sistema informatico\u00bb. Dino Boffo ha ottenuto anche il risarcimento per danni morali, che sar\u00e0 quantificato in sede civile.\nLicenziamento da TV2000\nIl 18 ottobre 2010 Boffo viene nominato direttore di rete dell'emittente televisiva TV2000 fino al 14 febbraio 2014 quando l'incarico e il rapporto con TV2000 terminano con una risoluzione unilaterale del contratto. Due settimane dopo Boffo presenta ricorso contro il licenziamento, ritenuto \"ingiurioso\". A fine ottobre dello stesso anno Boffo viene riassunto come dipendente \"a casa\" fino alla pensione, in applicazione di una clausola di salvaguardia del contratto (cio\u00e8 una clausola anti-licenziamento), sino a quel momento ignorata."}
{"id": "2832768", "revid": "1305772", "url": "https://it.wikipedia.org/wiki?curid=2832768", "title": "Rutte di Gracova", "text": "Rutte di Gracova (in sloveno Rut\"' o \"Nem\u0161ki Rut\", in tedesco \"Deutschruth\") \u00e8 un piccolo paese della Slovenia, frazione del comune di Tolmino.\nLa localit\u00e0 \u00e8 situata a 26,0\u00a0km dal capoluogo comunale, alle pendici sud delle Alpi Giulie, sulla parte nord della valle della B\u00e0ccia, e pi\u00f9 precisamente nella valle del torrente Coritenza (\"Koritnica/Huda grapa\").\nL'insediamento (\"naselje\") \u00e8 inoltre costituito dagli agglomerati di fienili di Persenica (\"Pri senikih\") e S\u00e0itler (\"Zajtel\"). La chiesa parrocchiale \u00e8 dedicata a San Lamberto e appartiene alla Diocesi di Capodistria.\nStoria.\nIl villaggio venne fondato nel XIV secolo da elementi tedeschi provenienti dalla Val Pusteria con il nome di \"Teutsch Gereuth\" (lett. \"Cantone dei Tedeschi\"). Durante il dominio asburgico fu comune autonomo. Il paese \u00e8 stato un'enclave tedesca fino al XVIII secolo.\nTra le due guerre mondiali fu per un periodo frazione del comune di Gracova Serravalle della Provincia del Friuli per poi passare, nel 1927, alla ricostituita Provincia di Gorizia nel medesimo comune. \nAlture e passi principali.\nCima Novi (\"Raskovec\"), 1956 m; Monte Alto (\"Matarjurski vrh\"), 1936 m; Laite (\"Lajte\"), 1056 m."}
{"id": "2832785", "revid": "1776051", "url": "https://it.wikipedia.org/wiki?curid=2832785", "title": "Ashes Against the Grain", "text": "Ashes Against the Grain \u00e8 un album del gruppo musicale statunitense Agalloch, pubblicato nel 2006 dalla The End Records."}
{"id": "2832792", "revid": "1005847", "url": "https://it.wikipedia.org/wiki?curid=2832792", "title": "Elezioni regionali in Umbria del 2005", "text": "Le elezioni regionali italiane del 2005 in Umbria si sono tenute il 3 e 4 aprile. Esse hanno visto la vittoria della presidente uscente Maria Rita Lorenzetti, sostenuta da L'Unione, che ha sconfitto Pietro Laffranco, sostenuto dalla Casa delle Libert\u00e0."}
{"id": "2832797", "revid": "767487", "url": "https://it.wikipedia.org/wiki?curid=2832797", "title": "Sposalizio mistico di san Francesco", "text": "Lo Sposalizio mistico di san Francesco \u00e8 un dipinto tempera su tavola (95\u00d758 cm) del Sassetta, databile al 1450 circa e conservato nel Museo Cond\u00e9 di Chantilly.\nDescrizione e stile.\nIl dipinto faceva originariamente parte di un polittico a Sansepolcro, dove fu sicuramente visto da Piero della Francesca che ne dovette trarre spunto dalla luminosit\u00e0, soprattutto nel cielo che schiarisce gradualmente verso l'orizzonte, come all'alba.\nSan Francesco d'Assisi \u00e8 raffigurato mentre sposa misticamente la Povert\u00e0 (vestita di verde) con la Castit\u00e0 (vestita di bianco) e l'Obbedienza (vestita di rosso) a rappresentare il voto che il Santo fa a Dio. Le tre fanciulle volano poi via in Cielo: la Castit\u00e0 con un ramo di alloro, l'Obbedienza con un basto sulla spalla e la Povert\u00e0 con un ramo di rovo che si volta a guardare in basso il suo sposo. La Povert\u00e0 \u00e8 inoltre rappresentata scalza. Dietro Francesco, vestito del tipico saio, sta l'inseparabile compagno fra' Leone.\nIl voto di Povert\u00e0, Castit\u00e0 ed Obbedienza \u00e8 il voto che tutt'ora fanno i Frati Francescani.\nLa scena \u00e8 ambientata in un paesaggio idilliaco, tra colline punteggiate di castelli e campi coltivati, senza un interesse alla vera rappresentazione spaziale di tipo rinascimentale, ma anzi usando proporzioni irreali, come nel minuscolo castello a destra. Il pittore \u00e8 infatti l'erede della tradizione del gotico senese nel XV secolo, dal quale riprende le figure allungate, la delicata cromia e il tono cortese, volutamente attardato."}
{"id": "2832799", "revid": "287204", "url": "https://it.wikipedia.org/wiki?curid=2832799", "title": "5384 Changjiangcun", "text": "5384 Changjiangcun \u00e8 un asteroide della fascia principale. Scoperto nel 1957, presenta un'orbita caratterizzata da un semiasse maggiore pari a 1,9355593\u00a0UA e da un'eccentricit\u00e0 di 0,1040060, inclinata di 27,08494\u00b0 rispetto all'eclittica.\nL'asteroide \u00e8 dedicato all'omonima localit\u00e0 cinese presso la citt\u00e0 di Zhangjiagan nella provincia di Jiangsu."}
{"id": "2832807", "revid": "339392", "url": "https://it.wikipedia.org/wiki?curid=2832807", "title": "Ferrovia Luino-Gallarate", "text": ""}
{"id": "2832811", "revid": "1005847", "url": "https://it.wikipedia.org/wiki?curid=2832811", "title": "Elezioni regionali in Calabria del 2005", "text": "Le elezioni regionali italiane del 2005 in Calabria si sono tenute il 3 e il 4 aprile. Esse hanno visto la vittoria di Agazio Loiero, sostenuto da L'Unione, che ha sconfitto Sergio Abramo, sostenuto dalla Casa delle Libert\u00e0."}
{"id": "2832815", "revid": "287204", "url": "https://it.wikipedia.org/wiki?curid=2832815", "title": "24509 Joycechai", "text": "24509 Joycechai \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,3585070\u00a0UA e da un'eccentricit\u00e0 di 0,1742351, inclinata di 1,54507\u00b0 rispetto all'eclittica."}
{"id": "2832816", "revid": "287204", "url": "https://it.wikipedia.org/wiki?curid=2832816", "title": "24517 Omattage", "text": "24517 Omattage \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,2058117\u00a0UA e da un'eccentricit\u00e0 di 0,1621272, inclinata di 6,09710\u00b0 rispetto all'eclittica."}
{"id": "2832817", "revid": "76963", "url": "https://it.wikipedia.org/wiki?curid=2832817", "title": "Jake Harders", "text": "Biografia.\nLavora nel cinema, in teatro, in televisione e in radio. Si \u00e8 formato e successivamente ha insegnato alla Scuola Centrale di Recitazione e Drama di Londra. Il suo agente in Inghilterra \u00e8 Waring and McKenna.\nHa lavorato nel Teatro del West End in Inghilterra e nel festival di Chichester; negli USA, in Islanda, Europa occidentale, Russia ed al Piccolo Teatro di Milano con Headlong ed in Australia. Collabora con Teatr Pie\u015b\u0144 Koz\u0142a in Polonia.\nNel 2004 ha ricevuto il premio giuria al Ian Charleson Awards come miglior attore in Candida ed \u00e8 stato nominato per il Rolex Mentor and Prot\u00e9g\u00e9 Arts Initiative Award 2008 dopo il lavoro con Cheek by Jowl.\nJake Harders \u00e8 influenzato principalmente dal lavoro del regista polacco Jerzy Grotowski. Ha studiato con gli attori del Teatr Laboratorium di Grotowski, della compagnia di Peter Brook, di Complicite, Gardzienice, al Workcenter di Jerzy Grotowski e Thomas Richards, all'Odin Teatret ed al Centro di Grotowski (ora l'Istituto di Grotowski). Ha esplorato la natura interculturale di questo lavoro nella pratica con gli scambi con Al-Khayal Al-Shaabi in Egitto, e l'Aboriginal Theatre Course a WAAPA in Australia."}
{"id": "2832818", "revid": "287204", "url": "https://it.wikipedia.org/wiki?curid=2832818", "title": "24520 Abramson", "text": "24520 Abramson \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,4392845\u00a0UA e da un'eccentricit\u00e0 di 0,1825254, inclinata di 6,37711\u00b0 rispetto all'eclittica."}
{"id": "2832820", "revid": "767487", "url": "https://it.wikipedia.org/wiki?curid=2832820", "title": "Angelo Rosso", "text": "Carriera.\nGiocatore.\nNato in Argentina, ma di chiare origini italiane, Rosso gioc\u00f2 tra le file del , dell', del Bel Paese Genova, della Corniglianese, del Genova 1893 Riserve, del , dell' e del .\nIn \"rossoblu\" disput\u00f2 il campionato riserve con il Genova 1893 Riserve nella stagione 1936-1937.\nDopo una stagione nell'Andrea Doria rientr\u00f2 al Genova e fu ceduto al Tigullia; pass\u00f2 poi all' nel 1939 e vi rimase fino al 1947, vincendo anche un titolo di capocannoniere nell'allora campionato cadetto nella stagione 1945-1946, aiutando i piemontesi ad essere promossi in Serie A, dove gioc\u00f2 la sola stagione successiva in cui la squadra arriv\u00f2 14\u00aa in Serie A, in tutto con i grigi ha giocato 113 gare e ha segnato 30 reti. Pass\u00f2 quindi al che alla sua prima stagione sfior\u00f2 la promozione in serie A piazzandosi al 2\u00ba posto nel Girone A di Serie B. Con i lombardi ha disputato in tutto due campionati di Serie B con 72 partite e 14 reti realizzate.\nSuccessivamente ricopri l'incarico di allenatore-giocatore nel e poi .\nAllenatore.\nLasciato il calcio giocato, entr\u00f2 nello staff tecnico del che, ebbe l'occasione di guidare in due occasioni.\nLa prima nel 1960-1961, in Serie B, quando sostitu\u00ec dal 19 marzo Annibale Frossi alla guida del sodalizio \"rossoblu\".\nLa seconda occasione la ebbe nel 1962-1963, in Serie A, quando sostitu\u00ec dal 1\u00ba aprile Renato Gei, portando il club genovese al quindicesimo posto ad un punto dalla zona retrocessione, garantendo comunque la permanenza in massima serie. In quella stessa stagione Rosso guid\u00f2 il alla conquista, il 17 giugno, della Coppa dell'Amicizia italo-francese 1963, battendo nella finale di Milano per due a uno il .\nNel 1964 passa alla guida del che militava in Serie C 1964-1965, ottenendo il terzo posto del Girone A a pari punti della . La stagione seguente venne sostituito da Manlio Bacigalupo."}
{"id": "2832822", "revid": "287204", "url": "https://it.wikipedia.org/wiki?curid=2832822", "title": "24523 Sanaraoof", "text": "24523 Sanaraoof \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,3166951\u00a0UA e da un'eccentricit\u00e0 di 0,1126781, inclinata di 4,61613\u00b0 rispetto all'eclittica."}
{"id": "2832823", "revid": "1543377", "url": "https://it.wikipedia.org/wiki?curid=2832823", "title": "Who Let the Dogs Out", "text": "Who Let the Dogs Out \u00e8 il quinto album studio del gruppo bahamense Baha Men, pubblicato nel 2000. La traccia omonima da cui trae il nome l'album \u00e8 stata nella classifica delle Top 40 negli Stati Uniti nel 2000, ed \u00e8 la canzone di maggior successo nella carriera del gruppo."}
{"id": "2832825", "revid": "287204", "url": "https://it.wikipedia.org/wiki?curid=2832825", "title": "24524 Kevinhawkins", "text": "24524 Kevinhawkins \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,2794225\u00a0UA e da un'eccentricit\u00e0 di 0,1460529, inclinata di 4,69896\u00b0 rispetto all'eclittica."}
{"id": "2832827", "revid": "1494169", "url": "https://it.wikipedia.org/wiki?curid=2832827", "title": "Antonio Bottacchi", "text": "Si impose all'attenzione vincendo diversi concorsi della rivista \"Good Companion\" per problemi in due e tre mosse. Compose oltre 400 problemi, di cui quasi un centinaio premiati. Era dotato di grande originalit\u00e0 di idee e notevole tecnica costruttiva.\nOscar Bonivento ha scritto recentemente su di lui il libro \"Realismo e Romanticismo nell'arte problemistica di Antonio Bottacchi, in 432 problemi commentati\" (edizione stampata in 150 copie numerate, Bologna 2005).\nIl problema a sinistra, un classico della seminchiodatura, vinse il primo premio in un concorso dedicato al problemista americano D. J. Densmore (1867-1917), genero di Sam Loyd. Il problema a destra \u00e8 un \u00ab task \u00bb, composizione in cui vengono sfruttate al massimo le potenzialit\u00e0 dei pezzi."}
{"id": "2832830", "revid": "287204", "url": "https://it.wikipedia.org/wiki?curid=2832830", "title": "24526 Desai", "text": "24526 Desai \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,7977493\u00a0UA e da un'eccentricit\u00e0 di 0,0516984, inclinata di 7,85757\u00b0 rispetto all'eclittica."}
{"id": "2832833", "revid": "287204", "url": "https://it.wikipedia.org/wiki?curid=2832833", "title": "24529 Urbach", "text": "24529 Urbach \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,3163151\u00a0UA e da un'eccentricit\u00e0 di 0,0962480, inclinata di 6,25140\u00b0 rispetto all'eclittica."}
{"id": "2832834", "revid": "287204", "url": "https://it.wikipedia.org/wiki?curid=2832834", "title": "24538 Charliexie", "text": "24538 Charliexie \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,2717439\u00a0UA e da un'eccentricit\u00e0 di 0,0488107, inclinata di 5,58203\u00b0 rispetto all'eclittica."}
{"id": "2832835", "revid": "36426", "url": "https://it.wikipedia.org/wiki?curid=2832835", "title": "Gotico senese", "text": ""}
{"id": "2832840", "revid": "287204", "url": "https://it.wikipedia.org/wiki?curid=2832840", "title": "24541 Hangzou", "text": "24541 Hangzou \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,2397218\u00a0UA e da un'eccentricit\u00e0 di 0,1745683, inclinata di 5,80749\u00b0 rispetto all'eclittica."}
{"id": "2832842", "revid": "287204", "url": "https://it.wikipedia.org/wiki?curid=2832842", "title": "24546 Darnell", "text": "24546 Darnell \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,5269373\u00a0UA e da un'eccentricit\u00e0 di 0,0996092, inclinata di 4,73088\u00b0 rispetto all'eclittica."}
{"id": "2832843", "revid": "287204", "url": "https://it.wikipedia.org/wiki?curid=2832843", "title": "24547 Stauber", "text": "24547 Stauber \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,4354750\u00a0UA e da un'eccentricit\u00e0 di 0,1405601, inclinata di 6,43553\u00b0 rispetto all'eclittica."}
{"id": "2832844", "revid": "21079", "url": "https://it.wikipedia.org/wiki?curid=2832844", "title": "Problema decidibile", "text": ""}
{"id": "2832845", "revid": "1566286", "url": "https://it.wikipedia.org/wiki?curid=2832845", "title": "Machiko Ky\u014d", "text": "Biografia.\nLavor\u00f2 principalmente negli anni cinquanta, ottenendo una notevolissima fama nel proprio paese per aver interpretato due dei pi\u00f9 noti film giapponesi del XX secolo, \"Rashomon\" (1950) di Akira Kurosawa e \"I racconti della luna pallida d'agosto\" (1953) di Kenji Mizoguchi.\nNel 1957 ottenne una nomination per il Golden Globe per la sua unica interpretazione in un film non giapponese, \"La casa da t\u00e8 alla luna d'agosto\" (1956), di Daniel Mann, con Marlon Brando e Glenn Ford.\nMachiko Ky\u014d continu\u00f2 a recitare in produzioni di teatro tradizionale giapponese.\n\u00c8 morta il 12 maggio 2019 in un ospedale di Tokyo, all'et\u00e0 di 95 anni, per un'insufficienza cardiaca."}
{"id": "2832846", "revid": "287204", "url": "https://it.wikipedia.org/wiki?curid=2832846", "title": "24548 Katieeverett", "text": "24548 Katieeverett \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,2486443\u00a0UA e da un'eccentricit\u00e0 di 0,1484798, inclinata di 1,39008\u00b0 rispetto all'eclittica."}
{"id": "2832848", "revid": "287204", "url": "https://it.wikipedia.org/wiki?curid=2832848", "title": "24549 Jaredgoodman", "text": "24549 Jaredgoodman \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 3,1292254\u00a0UA e da un'eccentricit\u00e0 di 0,1107299, inclinata di 7,89484\u00b0 rispetto all'eclittica."}
{"id": "2832859", "revid": "14480", "url": "https://it.wikipedia.org/wiki?curid=2832859", "title": "NSAID", "text": ""}
{"id": "2832860", "revid": "599013", "url": "https://it.wikipedia.org/wiki?curid=2832860", "title": "Giancarlo Rebizzi", "text": "Carriera.\nHa giocato in Serie A con le maglie di Legnano, , e , totalizzando complessivamente 18 presenze e 5 reti. \u00c8 l'autore dell'ultima rete finora realizzata dal Legnano in massima serie, in occasione del pareggio interno con la del 23 maggio 1954..\nHa inoltre totalizzato 78 presenze e 33 reti in Serie B con le maglie di Legnano, Brescia, Bari e , aggiudicandosi ex aequo il titolo di capocannoniere nella stagione 1954-1955 e centrando la promozione in massima serie col Bari nell'annata 1957-1958"}
{"id": "2832862", "revid": "287204", "url": "https://it.wikipedia.org/wiki?curid=2832862", "title": "Benoit Vaugrenard", "text": ""}
{"id": "2832863", "revid": "599013", "url": "https://it.wikipedia.org/wiki?curid=2832863", "title": "Machiko Ky\u00f4", "text": ""}
{"id": "2832864", "revid": "110157", "url": "https://it.wikipedia.org/wiki?curid=2832864", "title": "In the Mood for Life", "text": "In the Mood for Life \u00e8 il terzo album di Wax Tailor, pubblicato il 14 settembre 2009."}
{"id": "2832865", "revid": "330270", "url": "https://it.wikipedia.org/wiki?curid=2832865", "title": "Gottfried Leibnitz", "text": ""}
{"id": "2832866", "revid": "330270", "url": "https://it.wikipedia.org/wiki?curid=2832866", "title": "Gottfried Wilhelm von Leibnitz", "text": ""}
{"id": "2832867", "revid": "330270", "url": "https://it.wikipedia.org/wiki?curid=2832867", "title": "Gottfried Wilhelm Leibnitz", "text": ""}
{"id": "2832868", "revid": "88740", "url": "https://it.wikipedia.org/wiki?curid=2832868", "title": "La cuccagna (romanzo)", "text": "La cuccagna (titolo originale \"La cur\u00e9e\") \u00e8 un romanzo dello scrittore francese \u00c9mile Zola, secondo dei venti romanzi che compongono il ciclo I Rougon-Macquart, pubblicato nel 1871.\nLa prima versione italiana, tradotta da C. Dassato, fu pubblicata nel 1880 da Simonetti con il titolo \"La caccia ai milioni\".\nL'anno successivo usc\u00ec la traduzione di L. Rocco con il titolo \"La cuccagna\" per i F.lli Treves. Nel 1931 usc\u00ec l'Edizione Bietti, con titolo \"Orgie dorate\".\nTrama.\nLa vicenda si svolge nella Parigi imperiale dove arriva dopo il 2 dicembre, con l'aiuto del fratello Eug\u00e8ne che ha partecipato al colpo di Stato di Napoleone III, Aristide Rougon pieno di ricchezza e piaceri. Aristide, con l'aiuto della sorella Sidonie, riesce a fare una rapida carriera negli affari sposando in seconde nozze la figlia del ricco B\u00e9raud Du Ch\u00e2tel, Ren\u00e9e. Approfittando del clima del momento e della ricostruzione che si sta facendo del centro della citt\u00e0, fa molte speculazioni aumentando cos\u00ec il suo capitale. Mentre Aristide \u00e8 preso dai suoi poco puliti affari e da altri amori, arriva a casa, uscito dal collegio, il figlio di primo letto Maxime che, allevato da Ren\u00e9e, ne diventa l'amante dopo una decina d'anni. Aristide scoprir\u00e0 la relazione, ma l'accetter\u00e0 in silenzio in cambio del contratto di vendita di alcuni terreni (dono di nozze a Ren\u00e9e della zia) nella periferia di Parigi sui quali stava operando una speculazione, contratto firmato dalla stessa Ren\u00e9e. Ormai completamente corrotta e sul limite della follia, la giovane protagonista morir\u00e0 di meningite e sar\u00e0 il padre che ne pagher\u00e0 i cospicui debiti presso il suo couturier Worms."}
{"id": "2832871", "revid": "1594855", "url": "https://it.wikipedia.org/wiki?curid=2832871", "title": "Nuova camorra pugliese", "text": "La Nuova Camorra Pugliese \u00e8 stata un'organizzazione criminale pugliese (presente soprattutto nella provincia di Taranto) la cui nascita \u00e8 stata voluta da Raffaele Cutolo. Il periodo di attivit\u00e0 della Nuova Camorra Pugliese va dall'inizio degli anni '70 fino a met\u00e0 degli anni '90.\nIn realt\u00e0, in assenza di una organizzazione egemone, era composta da una serie di organizzazioni criminali che hanno avuto origine alla fine degli anni '70 del XX secolo, all'interno delle carceri, ad imitazione dell'esperienza di Raffaele Cutolo. Gli esponenti pi\u00f9 importanti furono Aldo Vuto e Antonio Modeo, entrambi di Taranto e formalmente affiliati alla Nuova Camorra Organizzata.\nStoria.\nLe origini e i primi capi.\nLe origini della Nuova Camorra Pugliese nei primi anni ottanta, derivano dalla nascita di alcuni gruppi mafiosi nella provincia di Taranto, che sostituirono le semplici organizzazioni malavitose e dall'ascesa al potere di Antonio Modeo, detto \"il Messicano\", con i suoi fratelli Riccardo Modeo, Gianfranco Modeo e Claudio Modeo, e dalla successiva alleanza con Aldo Vuto, importante boss della malavita tarantina, entrati ormai nelle cosche della Nuova Camorra Organizzata di \"Raffaele Cutolo\".\nInfatti lo stesso Raffaele Cutolo permise ai due boss di far uccidere Ciccio Basile, antico boss della mala locale e di controllare il contrabbando di sigarette di tutta la citt\u00e0.\nL'influenza di Raffaele Cutolo e la \"Societ\u00e0 Foggiana\".\nCutolo ormai carcerato non strinse patti solo con la criminalit\u00e0 tarantina, ma probabilmente ebbe accordi anche con altri gruppi mafiosi pugliesi, in particolar modo delle provincie di Foggia (da cui nacque la Societ\u00e0 Foggiana) e quella di Lecce (la Sacra corona unita di Giuseppe Rogoli). Questi due gruppi per\u00f2, diversamente di come stabilito, aumentarono la loro potenza militare e diventarono oltre che indipendenti anche pi\u00f9 potenti della NCOP che rimase affiliata della NCO, infatti la caduta di quest'ultima port\u00f2 nel 1990 anche la scomparsa della Nuova Camorra Pugliese.\nNel 1990 nuovi gruppi sorsero in Puglia, tra cui la Societ\u00e0 foggiana. Essa inizi\u00f2 a stringere accordi con la Camorra, grazie al gruppo capeggiato da Giuseppe Iannelli, Alessandro Fusco e Giosu\u00e8 Rizzi che oper\u00f2 nel foggiano fino al 2000 circa, questo signific\u00f2 che Cutolo ha stretto rapporti non solo con la malavita tarantina, ma anche con altri gruppi criminali pugliesi. In seguito per\u00f2 questa organizzazione divenne indipendente dando fine alla \"Camorra pugliese\" e non ebbe pi\u00f9 a che fare con la NCO. L'autonomia di questo gruppo spinse i boss a scatenare una nuova sanguinosissima guerra tra il 1998 e il 1999 tra i principali clan del cartello mafioso. Grazie all'attivit\u00e0 di contrasto delle forze di polizia italiane anche questo gruppo contrapposto alla Sacra Corona Unita venne sciolto. Rimangono tuttora fonti della riorganizzazione della Societ\u00e0 Foggiana in una \"Nuova Societ\u00e0 foggiana\", infatti la provincia di Foggia fu quella che risent\u00ec di pi\u00f9 dell'influenza della camorra.\nI rapporti con la \"Sacra Corona Unita\".\nDiversi capi della Sacra Corona Unita come lo stesso fondatore Giuseppe Rogoli e Vincenzo Stranieri furono affiliati della \"Nuova Camorra Pugliese\". A Fasano l'11 novembre 1981 \u00e8 stata uccisa la quattordicenne Palmina Martinelli, bruciata viva dalla criminalit\u00e0 organizzata pugliese. Tra gli affiliati anche i futuri componenti del clan La Rosa del sud barese, come il fondatore Oronzo Romano di Acquaviva delle Fonti, Giovanni Dalena di Putignano e Giuseppe Dentice, quest'ultimo di Monopoli.\nIl ruolo di Antonio Modeo, la faida intestina al clan Modeo e la fine.\nAntonio Modeo e Aldo Vuto entrarono negli anni ottanta a far parte inizialmente delle cosche della 'Ndrangheta. Tramite un accordo Taranto rientr\u00f2 poi nel territorio camorrista, e ci\u00f2 spinse Modeo e Vuto ad accostarsi alla NCO di Raffaele Cutolo. Iniziarono cos\u00ec a diventare figure di spicco della criminalit\u00e0 jonica, in particolare grazie all'omicidio del temuto boss Francesco Basile che per anni aveva avuto il controllo sulla citt\u00e0.\nOrmai anche dei criminali di bassa lega e dei semplici teppisti potevano diventare spietati killer affiliati al gruppo Modeo.\nInfatti fino al 1990 alla NCOP si contarono circa 300 affiliati di cui un gran numero composto da minori.\nIl periodo fiorente fin\u00ec nel 1989 quando scoppi\u00f2 la faida di Taranto, un cruento conflitto che vide fronteggiarsi Antonio Modeo e i suoi fratelli, e nell'estate del 1990 \"il Messicano\" fu ucciso a Bisceglie (dove si era trasferito per sfuggire alla faida con i fratelli), per ordine di Salvatore Annacondia e con la complicit\u00e0 degli stessi fratelli di Modeo. Secondo le investigazioni, la motivazione fu il traffico di eroina; infatti Modeo si rifiutava di vendere droga in citt\u00e0, cosa che invece i suoi fratelli volevano. Inoltre, Aldo Vuto fu arrestato, e ci\u00f2 comport\u00f2 la fine del dominio dei Modeo su Taranto e sulla provincia, ormai sotto il controllo camorrista. Gli omicidi pi\u00f9 importanti avvenuti durante la faida familiare dei Modeo sono quelli di Salvatore e Paolo de Vitis, di Cosima Ceci (madre del Messicano) detta \"Meme o'Cece\", e altri componenti delle famiglie De Vitis e Modeo.\nIn realt\u00e0, per\u00f2, la guerra di mala fece molti pi\u00f9 morti (che superarono i 160); ormai ogni anno si contavano dai 25 ai 30 morti e almeno una sessantina di tentati omicidi.\nDopo la caduta dei fratelli Modeo la malavita tarantina evolvette, con clan mafiosi autonomi che iniziarono a dominare la citt\u00e0 e tutta la provincia. Anche l'influenza della Sacra corona unita inizi\u00f2 a farsi sentire, spingendo alcuni clan della zona ad allearsi con l'organizzazione.\nNuovamente il numero delle vittime sal\u00ec e fra esse si ricordano anche persone che non avevano rapporti con la malavita. Solo nel 1994, grazie a varie operazioni delle forze dell'ordine, la malavita tarantina fu sgominata.\nProcessi.\nAntonio Modeo e i suoi fratellastri vennero processati dal tribunale di Bari il 24 ottobre 1986. Nel processo le condanne furono 155 con pene che variarono da 8 anni a 4 mesi, la pena pi\u00f9 alta fu quella del foggiano Giosu\u00e8 Rizzi (oltre 8 anni), 7 anni al brindisino Giuseppe Rogoli futuro fondatore della Sacra Corona Unita mentre Antonio Modeo e altri tarantini (Aldo Vuto, Mario Papalia e Aldo Ancora) vennero condannati a 5 anni, 32 imputati furono assolti.\nAntonio Modeo per\u00f2 venne scagionato per motivi di salute e Gianfranco e Riccardo uscirono dal carcere nel 1989. Riccardo e Gianfranco Modeo vennero arrestati in Basilicata nel 1990 e in seguito coinvolti nel maxiprocesso \"Ellesponto\". Aldo Vuto venne nuovamente processato dalla Corte d'Assise di Lecce il 23 maggio 1990.\nTra il 1992 e il 1994, dopo aver sgominato con varie operazioni i pi\u00f9 potenti clan malavitosi della citt\u00e0, la DIA di Lecce si occup\u00f2 dei clan della provincia e in particolar modo nel 1993 si registrarono vari processi e arresti che portarono alla decapitazione della \"criminalit\u00e0 jonica\"."}
{"id": "2832876", "revid": "1005847", "url": "https://it.wikipedia.org/wiki?curid=2832876", "title": "Elezioni regionali in Calabria del 2010", "text": "Le elezioni regionali italiane del 2010 in Calabria si sono tenute il 28 e 29 marzo. Esse hanno visto la vittoria di Giuseppe Scopelliti, sostenuto dal centro-destra, che ha sconfitto il presidente uscente Agazio Loiero, sostenuto dal centro-sinistra."}
{"id": "2832878", "revid": "729019", "url": "https://it.wikipedia.org/wiki?curid=2832878", "title": "Carl Verbraeken", "text": "Studi\u00f2 con Andre Laporte, Victor Legley e Peter Cabus al Conservatorio Reale di Brusselle, dove insegn\u00f2 dal 1978.\nCarl Verbraeken \u00e8 autore di numerosi (&gt;700) composizioni per pianoforte e musica da camera.\nLa sua composizione pi\u00f9 nota \u00e8 un concerto in un solo movimento. Quest'opera fu scritta nel 1985 per pianoforte ed orchestra.\nDal 2011 \u00e8 presidente dell'Unione dei Compositori belgi"}
{"id": "2832879", "revid": "1566286", "url": "https://it.wikipedia.org/wiki?curid=2832879", "title": "Mikio Naruse", "text": "Tra il 1930 e il 1967 ha diretto 89 film. In particolare, si \u00e8 dedicato al genere \"shomingeki\", caratterizzato dalla descrizione realistica delle condizioni della classe operaia. Di tale genere, Naruse \u00e8 considerato il principale interprete insieme a Yasujir\u014d Ozu.\nBiografia.\nMikio Naruse nasce a Tokyo nel 1905. Per molti anni lavora presso la casa di produzione Shochiku sotto l'apprendistato di Shiro Kido di cui sar\u00e0 anche assistente regista. Non gli sar\u00e0 permesso di dirigere film fino al 1930, anno del suo debutto alla Shochiku con \"Chanbara f\u016bf\u016b\", film scritto dallo stesso Shiro Kido, a cui seguiranno altri titoli incluso \"Koshiben gambare\", film del 1931 che combina melodramma e slapstick cos\u00ec da accontentare la Shochiku che richiedeva un mix di lacrime e comicit\u00e0. Naruse nel 1933 lascia la Shochiku e comincia a lavorare per i laboratori fotografici che pi\u00f9 tardi sarebbero diventati la nota Toho. Il suo primo film di rilievo \u00e8 del 1935 e si intitola \"Tsuma yo bara no yo ni\", anno in cui il regista giapponese vince il Kinema Junpo. Negli anni della guerra Naruse si separa dalla moglie Sachiko Chiba, fatto che lo getta in una profonda depressione spingendolo a scrivere per progetti altrui. Negli anni del dopoguerra realizza un film come \"Okasan\" (1952) sguardo realistico su una famiglia giapponese negli anni del dopoguerra che viene distribuito anche in Francia, e \"Ukigumo\", film realizzato nel 1955 e basato su un romanzo di Fumiko Hayashi. Nel 1960 realizza \"Onna ga kaidan o agaru\", storia di Keiko che intrattiene gli uomini in un locale di Tokyo situato nel distretto di Ginza; il film non ha scene in esterni e nessun primo piano. Il suo ultimo film \u00e8 intitolato \"Midaregumo\": girato nel 1967, due anni prima della sua morte, \u00e8 la devastante storia d'amore tra una vedova e l'automobilista che ha investito accidentalmente suo marito.\nLo stile.\nIl cinema di Mikio Naruse \u00e8 particolarmente conosciuto per la sua capacit\u00e0 di rendere il cosiddetto \"pathos delle cose\", sorta di struggimento nostalgico per la precariet\u00e0 della vita che con un'espressione giapponese viene definita \"mono no aware\". I film di Naruse sono costituiti da sceneggiature molto semplici, dialoghi minimali, impercettibili movimenti di macchina. I primi film risentivano di uno stile quasi espressionista, ma quello che determina la sua cifra stilistica maggiormente conosciuta \u00e8 caratterizzato dai film successivi; volutamente lenti, concepiti per evidenziare il dramma quotidiano delle persone comuni, attraverso le loro sofferenze e le loro difficolt\u00e0. Per questo, nel cinema di Naruse gli attori sono liberi di esprimere una complessa gamma di sentimenti con sguardi, gesti e movimenti. Naruse ottimizzava moltissimo in fase di realizzazione, cercando di ottenere il massimo in post produzione. Naruse \u00e8 anche un osservatore attento delle difficolt\u00e0 economiche in seno al nucleo familiare."}
{"id": "2832893", "revid": "1543377", "url": "https://it.wikipedia.org/wiki?curid=2832893", "title": "Il cuoco pasticcione", "text": "Il cuoco pasticcione \u00e8 un brano musicale con testo scritto da Mario Manasse, musicato da Marco Mojana, interpretato da Federica Colucci (8 anni di Locorotondo), vincitore del 43\u00ba Zecchino d'Oro.\nStoria.\nLa canzone, che parla di un cuoco pasticcione che in cucina finisce per provocare un incendio perch\u00e9 non fa altro che assaggiare e mangiare il cibo invece di cucinare e mescolare, vinse anche lo Zecchino d'Argento e fu in seguito oggetto di numerose cover.\nLa Demas &amp; Partners s.r.l. ne ha inoltre realizzato un cartone animato.\n\u00c8 considerata tra le pi\u00f9 belle canzoni di sempre dello Zecchino d'oro.\nAlla popolarit\u00e0 del brano ha contribuito il successivo utilizzo del ritornello, come tormentone con funzione di commento, nel programma televisivo \"La prova del cuoco\" in onda su Rai Uno.\nNel 2017, per celebrare la 60\u00aa edizione dello Zecchino d'oro, la canzone \u00e8 stata inserita nel triplo CD pubblicato dalla Sony Music \"Il Meglio dello Zecchino d'Oro\", contenente 60 canzoni\nUn titolo iconico.\nIl cuoco pasticcione ha avuto numerose cover destinate al mondo dei bambini, tra queste quelle di Elisabetta Viviani e Antonella Clerici, varie versioni di cartoni animati, ha ispirato titoli e contenuti di nuove canzoni ed \u00e8 stata remixata allargandone l'ambito di fruibilit\u00e0 oltre al mondo dei bambini.\nCon molta probabilit\u00e0 \u00e8 stata la prima canzone per bambini a trattare l'argomento cibo-cucina in modo divertente, creando un genere e aprendo la strada ad innumerevoli imitazioni.\nIl titolo della canzone, anche modificato con esplicite allusioni, \u00e8 anche stato utilizzato da gruppi e pagine dei social network pi\u00f9 popolari, eventi, giochi per l'infanzia, titoli di libri, citato da articoli di giornali, \"media\" e attivit\u00e0 commerciali legate alla cultura del cibo ed al settore alimentare, diventando iconico."}
{"id": "2832896", "revid": "547992", "url": "https://it.wikipedia.org/wiki?curid=2832896", "title": "Surfin' Bird", "text": "Surfin' Bird \u00e8 il primo album della rock n' roll band The Trashmen, pubblicato nel 1964.\nL'album \u00e8 composto da 16 brani che sono caratterizzati da un genere Surf Rock con parti di Garage rock.\nIl brano pi\u00f9 noto \u00e8 \"Surfin' Bird\", dal quale l'album prende il nome."}
{"id": "2832897", "revid": "729019", "url": "https://it.wikipedia.org/wiki?curid=2832897", "title": "Non credo nei miracoli", "text": "Non credo nei miracoli \u00e8 un singolo della cantante pop rock italiana Laura Bono, pubblicato il 4 marzo 2005 dall'etichetta discografica EMI.\nLa canzone, scritta da Mario Natale e Laura Bonometti, ha segnato l'esordio discografico della cantante, venendo pubblicata come singolo d'esordio e risultando vincitrice del Festival di Sanremo 2005 nella sezione \"Giovani\". Secondo il regolamento di quell'anno, la canzone vincitrice della categoria \"Giovani\" poteva concorrere per la vittoria insieme alle quattro vincitrici delle altre categorie dei big (suddivisi in \"Uomini\", \"Donne\", \"Gruppi\" e \"Classics\"); si \u00e8 piazzata cos\u00ec quinta nella classifica finale.\nHa raggiunto la diciannovesima posizione della classifica dei singoli ed \u00e8 stata inserita nell'album di debutto della cantante, intitolato \"Laura Bono\".\nDel brano esiste una versione in lingua spagnola intitolata \"No creo en los milagros\", inserita nella ristampa dell'album di debutto della Bono pubblicata nel 2006."}
{"id": "2832910", "revid": "945903", "url": "https://it.wikipedia.org/wiki?curid=2832910", "title": "Discografia di McCoy Tyner", "text": "Questa pagina contiene la discografia ragionata di McCoy Tyner: contiene sia album pubblicati con il suo nome sia partecipazioni ad altri progetti.\nAlbum.\nPartecipazioni.\ncon Curtis Fuller:\ncon Art Farmer e Benny Golson:\ncon Freddie Hubbard:\ncon Julian Priester:\ncon John Coltrane:\ncon Joe Henderson:\ncon Art Blakey:\ncon Wayne Shorter:\ncon Grant Green:\ncon J. J. Johnson\ncon Lee Morgan:\ncon Stanley Turrentine\ncon Milt Jackson:\ncon Hank Mobley:\ncon Sonny Stitt\ncon Donald Byrd:\ncon Bobby Hutcherson:\ncon Lou Donaldson:\ncon Blue Mitchell:\ncon Sonny Rollins, Ron Carter, e Al Foster:\ncon John Blake, Jr.:\ncon Woody Shaw, Jackie McLean, Cecil McBee, e Jack DeJohnette\ncon George Benson:\ncon Avery Sharpe\ncon David Murray:"}
{"id": "2832911", "revid": "381299", "url": "https://it.wikipedia.org/wiki?curid=2832911", "title": "Pietro Giuseppe Sandoni", "text": ""}
{"id": "2832912", "revid": "56620", "url": "https://it.wikipedia.org/wiki?curid=2832912", "title": "Alan Gordon Cunningham", "text": ""}
{"id": "2832913", "revid": "767487", "url": "https://it.wikipedia.org/wiki?curid=2832913", "title": "Le nuove avventure di Judex", "text": "Le nuove avventure di Judex (\"La Nouvelle Mission de Judex\") \u00e8 un serial cinematografico del 1917 diretto da Louis Feuillade. S\u00e9guito del pi\u00f9 fortunato \"Judex\", il film propone 12 nuove avventure del giustiziere in nero, episodi interpretati nuovamente da Ren\u00e9 Crest\u00e9, Marcel L\u00e9vesque, Yvette Andr\u00e9yor, Louis Leubas ma, questa volta, senza la partecipazione di Musidora.\nIl film usc\u00ec in prima in Francia nel novembre del 1917 per essere poi presentato nelle sale il 28 gennaio 1918.\nProduzione.\nIl film fu prodotto nel 1917.\nDistribuzione.\nDistribuito dalla Soci\u00e9t\u00e9 des Etablissements L. Gaumont, il film usc\u00ec nelle sale cinematografiche francesi il 28 gennaio 1918 dopo una prima limitata nel novembre 1917. In Portogallo, con il titolo \"A Nova Miss\u00e3o de Judex\", usc\u00ec il 10 agosto 1918. Fu distribuito anche negli Stati Uniti con il titolo \"The New Mission of Judex\" o con il titolo alternativo \"Judex's New Mission\"."}
{"id": "2832914", "revid": "547992", "url": "https://it.wikipedia.org/wiki?curid=2832914", "title": "Francesco Bosi", "text": "Biografia.\nIntraprende la carriera politica nella Democrazia Cristiana, per la quale \u00e8 eletto al Consiglio regionale della Toscana nel 1990. Dopo la fine della Dc aderisce al Centro Cristiano Democratico, per il quale \u00e8 eletto senatore nel 1996 e nel 2001. Diventa sottosegretario alla Difesa nel governo Berlusconi II ed \u00e8 riconfermato nel governo Berlusconi III.\nNel 2006 passa alla Camera, risultando eletto per l'Unione dei Democratici Cristiani e di Centro; mantiene la suddetta carica nel 2008.\nDal 2001 al 2011 \u00e8 stato sindaco di Rio Marina, comune dell'Isola d'Elba, in provincia di Livorno.\nSi candida alle elezioni regionali in Toscana del 2010 per l'UdC, ottenendo il 4,6%."}
{"id": "2832918", "revid": "381299", "url": "https://it.wikipedia.org/wiki?curid=2832918", "title": "Carlo Lucij", "text": ""}
{"id": "2832920", "revid": "381299", "url": "https://it.wikipedia.org/wiki?curid=2832920", "title": "Carlo Lucii", "text": ""}
{"id": "2832921", "revid": "149727", "url": "https://it.wikipedia.org/wiki?curid=2832921", "title": "Pescate con Pescalina", "text": ""}
{"id": "2832922", "revid": "1700659", "url": "https://it.wikipedia.org/wiki?curid=2832922", "title": "Hollenbeck Park", "text": "Hollenbeck Park \u00e8 un parco situato all'angolo tra \"Saint Luis\" e la quarta strada nel quartiere di Boyle Heights a Los Angeles in California.\nIl parco comprende al suo interno un lago, un'area picnic ed un'area dedicata agli skateboard.\nL\"'Hollenbeck Park\" \u00e8 nato come oasi di verde nella periferia di \"Los Angeles\". Prende il nome da John Edward Hollenbeck il fondatore della prima banca nazionale. Fu realizzato nel 1892 quando la vedova di John Edward Hollenbeck don\u00f2 al sindaco di Los Angeles 21 acri di terreno necessari per la sua realizzazione.\nNegli anni '50 la \"Golden State Freeway\" fu costruita a ridosso della parte ovest del parco.\nIl lago all'interno dell'Hollenbeck Park fu usato nel 1929 come location del cortometraggio I due ammiragli (Men O' War) del duo comico Stanlio e Ollio."}
{"id": "2832927", "revid": "436907", "url": "https://it.wikipedia.org/wiki?curid=2832927", "title": "Best of 2001-2009", "text": "Best of 2001-2009 \u00e8 la seconda raccolta del gruppo musicale finlandese The Rasmus, pubblicata il 2 novembre 2009 dalla Playground Music Scandinavia.\nDescrizione.\nL'album contiene una selezione dei principali singoli e brani pubblicati dal gruppo nel periodo compreso tra gli album \"Into\" e \"Black Roses\" con l'aggiunta di una versione acustica di \"Open My Eyes\" (bonus track dell'edizione britannica di \"Hide from the Sun\") e dell'inedito \"October &amp; April\", estratto come unico singolo e che ha visto la partecipazione dell'allora cantante dei Nightwish Anette Olzon."}
{"id": "2832929", "revid": "1566286", "url": "https://it.wikipedia.org/wiki?curid=2832929", "title": "Keith Gordon", "text": "Biografia.\nFiglio d'arte, decide all'et\u00e0 di dodici anni, guardando a Broadway James Earl Jones interpretare \"Uomini e topi\", che il suo futuro \u00e8 nel cinema.\nCome attore, dopo un esordio in \"Lo squalo 2\", recita per Brian De Palma (\"Home Movies - Vizietti familiari\", \"Vestito per uccidere\"), John Carpenter (\"Christine, la macchina infernale\") e Bob Fosse (\"All That Jazz - Lo spettacolo continua\"). Nel 1985 recita e collabora alla sceneggiatura di \"Static\", film diretto da Mark Romanek.\nIn veste di regista, nel 1992 per \"Vicino alla fine\" si aggiudica una nomina agli Independent Spirit Award per la miglior sceneggiatura. Successivamente si ispira al romanzo \"Madre notte\" di Kurt Vonnegut per il drammatico \"Confessione finale\", e nel 2003 con \"The Singing Detective\" tributa l'omonima miniserie TV della BBC del 1986.\nAttivo anche sul versante televisivo, nel terzo millennio dirige alcuni episodi delle serie televisive \"Night Visions\", \"Dr. House - Medical Division\", \"Dexter\", \"The Killing\", \"Fargo\", \"Better Call Saul\" e \"Legion\"."}
{"id": "2832930", "revid": "101175", "url": "https://it.wikipedia.org/wiki?curid=2832930", "title": "Hannspree Ten Kate Honda Jr.", "text": ""}
{"id": "2832931", "revid": "1571097", "url": "https://it.wikipedia.org/wiki?curid=2832931", "title": "Tutto fa l'amore", "text": "Tutto fa l'amore \u00e8 un singolo della cantante pop Valeria Rossi, pubblicato nel 2001 dall'etichetta discografica BMG.\nDescrizione.\nLa canzone, scritta da Gordon, Lene Dissing e Pasquale Panella e prodotta da Giulio Albamonte e Liliana Richter, \u00e8 stata pubblicata immediatamente dopo il successo di \"Tre parole\", tormentone estivo del 2001, ed era inserita nel medesimo album dal quale \u00e8 stata estratta quest'ultima, \"Ricordatevi dei fiori\".\nIl singolo ha riscontrato un successo nettamente minore rispetto al precedente singolo, arrivando appena alla quarantatreesima posizione della classifica dei singoli italiana, e conteneva come b-side la versione in lingua spagnola di \"Tre parole\" (intitolata \"Tres palabras\") e una versione strumentale della canzone."}
{"id": "2832932", "revid": "101175", "url": "https://it.wikipedia.org/wiki?curid=2832932", "title": "R.G. Team", "text": ""}
{"id": "2832934", "revid": "136801", "url": "https://it.wikipedia.org/wiki?curid=2832934", "title": "San Jose Open", "text": ""}
{"id": "2832939", "revid": "4711", "url": "https://it.wikipedia.org/wiki?curid=2832939", "title": "Panathinaikos B.C.", "text": ""}
{"id": "2832941", "revid": "3791", "url": "https://it.wikipedia.org/wiki?curid=2832941", "title": "Fontana della Regina Elena di Savoia", "text": ""}
{"id": "2832944", "revid": "119622490", "url": "https://it.wikipedia.org/wiki?curid=2832944", "title": "Werner Krauss", "text": "Biografia.\nNacque nella canonica del borgo di Gestungshausen, presso Sonnefeld in Alta Franconia, dove suo nonno faceva il pastore protestante. Con i genitori si trasfer\u00ec nel 1887 a Breslavia, dove trascorse l'intera infanzia e gran parte della sua giovinezza. Nel 1898 frequent\u00f2 la \"Pr\u00e4parandenanstalt\", un organo religioso tedesco per la formazione degli insegnanti, e nel 1901 una scuola laica per la formazione degli insegnanti a Kreuzberg.\nNel 1902 fece la comparsa in uno spettacolo teatrale a Breslavia. Da quel momento decise di interrompere gli studi per diventare insegnante, avvicinandosi anche al mondo del teatro. Ottenne il suo primo ruolo sempre sul palcoscenico di Breslavia, e nel 1903 debutt\u00f2 al teatro di Guben. Pur non avendo mai studiato recitazione, prosegu\u00ec nel suo lavoro di attore, e nel 1905 fu prima al teatro di Magdeburgo e poi di Bromberg. Lavor\u00f2 successivamente presso sui palcoscenici di Aquisgrana, Norimberga e il K\u00fcnstlertheater di Monaco di Baviera. Raccomandato da Alessandro Moissi, nel 1913 fu assunto dal regista austriaco Max Reinhardt al Deutsches Theater di Berlino, dove inizialmente interpret\u00f2 ruoli minori.\nNel 1915, allo scoppio della prima guerra mondiale, fu chiamato a prestare servizio alla Kaiserliche Marine, per la quale fece il guardiamarina a Kiel. Nel 1916 torn\u00f2 al teatro, e incominci\u00f2 ad interpretare ruoli sempre pi\u00f9 importanti. Recit\u00f2 in opere shakespeariane come l\"'Amleto\" e \"Otello\". Dal 1924 lavor\u00f2 allo Staatheater berlinese, quindi nel 1926 torn\u00f2 al Deutsche Theater, e nel 1931 fu al Burgtheater di Vienna.\nBen presto si avvicin\u00f2 al cinema, dove aveva gi\u00e0 fatto il suo esordio nel 1914. In ambito cinematografico fu interprete di numerose pellicole dalla fine degli anni dieci e per tutti gli anni venti, ma la sua consacrazione come attore e la fama internazionale arrivarono nel film \"Il gabinetto del dottor Caligari\" (1919). Krauss divenne cos\u00ec uno dei maggiori attori del cinema espressionista tedesco.\nNel 1934, per le sue capacit\u00e0 e il suo talento di interprete, fu nominato \"Attore di Stato\". Si leg\u00f2 cos\u00ec, almeno artisticamente, al regime nazista appena giunto al potere. Infatti, alla morte del presidente Paul von Hindenburg, fu uno dei primi firmatari per il referendum indetto per consentire al cancelliere Adolf Hitler di diventare anche il presidente del Reich. La collaborazione dell'attore con il governo del F\u00fchrer \u00e8 \nlegata anche all'interpretazione nel film di propaganda \"S\u00fcss l'ebreo\" (1940), e per il fatto che il suo nome comparve nella \"Gottbegnadeten-Liste\", una lista di 36 pagine di artisti stilata nel 1944 da Hitler e dal ministro della Propaganda Goebbels, che elencava gli artisti considerati fondamentali per la cultura nazista.\nNel 1946 Krauss si rifugi\u00f2 a Mondsee, in Austria, da dove poi venne espulso. Nel maggio 1948, per aver servito i nazisti, venne condannato da un tribunale al pagamento di 5.000 marchi per reati minori. Torn\u00f2 in Austria, dove assunse la cittadinanza del paese e divenne membro del teatro viennese Burgtheater. Nel 1950 ritorn\u00f2 in Germania per l'interpretazione del \"Re Lear\" al \"Ruhrfestspiele\" di Recklinghausen, ma l'evento venne interrotto perch\u00e9 si svolsero manifestazioni contro di lui. L'anno dopo, riacquis\u00ec la cittadinanza tedesca. Negli anni del secondo dopoguerra le sue apparizioni furono sempre pi\u00f9 rare, l'ultima delle quali in una pantomima televisiva austriaca del 1958 dal titolo \"Das verr\u00e4terische Herz\" (titolo in tedesco de \"Il cuore rivelatore\" di Edgar Allan Poe).\nMor\u00ec a Vienna nel 1959, all'et\u00e0 di 75 anni, e fu sepolto al cimitero Zentralfriedhof della capitale austriaca.\nVita privata.\nWerner Krauss si spos\u00f2 tre volte, di cui una, in seconde nozze, con l'attrice Maria Bard. Ebbe due figli, dalla prima e dalla terza unione."}
{"id": "2832945", "revid": "149727", "url": "https://it.wikipedia.org/wiki?curid=2832945", "title": "Sabbionetta", "text": ""}
{"id": "2832953", "revid": "300067", "url": "https://it.wikipedia.org/wiki?curid=2832953", "title": "D. J. White", "text": ""}
{"id": "2832957", "revid": "287204", "url": "https://it.wikipedia.org/wiki?curid=2832957", "title": "Mario Palma", "text": ""}
{"id": "2832966", "revid": "124123", "url": "https://it.wikipedia.org/wiki?curid=2832966", "title": "Giacomo Rosapepe", "text": "La vicenda.\nNel 1974 il direttore viene accusato di favorire alcuni internati, in particolare i criminali Vincenzo Tolomelli, Raffaele Cutolo e Carmelo Marotta. Gli inquirenti accertarono che questi criminali avevano goduto di privilegi inconsueti, in particolare avevano effettuato e ricevuto telefonate interurbane in teleselezione e internazionali. Inoltre, gli stessi ebbero libero accesso all'abitazione privata (interna al manicomio) del direttore.\nRosapepe per questi fatti venne condannato a quattro anni di reclusione e all'interdizione perpetua dagli uffici pubblici. Poco dopo Rosapepe tenta il suicidio, ma venne salvato in tempo. In appello la sentenza venne annullata perch\u00e9, secondo i giudici, i privilegi dei tre criminali erano giustificati da precise \"finalit\u00e0 psico-terapeutiche\". Rosapepe, nonostante l'assoluzione, si uccide nel 1978. Vi sono numerosi dubbi per\u00f2 sul suo suicidio.\nSe parte della documentazione rivela un rapporto intimo con alcuni camorristi internati - tra cui Raffaele Cutolo - alcuni ne parlano come di un caso di \"ordinaria ingiustizia\"."}
{"id": "2832972", "revid": "729019", "url": "https://it.wikipedia.org/wiki?curid=2832972", "title": "Steven Bortolussi", "text": "Biografia.\nProveniente dal Parramatta Two Blues, club australiano di Sydney nel quale milita a intervalli alterni durante la stagione estiva dell'Emisfero Nord, Steven Bortolussi giunse in Italia nel 2003, ingaggiato dal Viadana; \"utility back\", pu\u00f2 giocare come tre quarti ala oppure come estremo.\nCon la squadra lombarda raggiunse nel Super 10 2006-07 la finale di campionato, poi persa contro il Benetton Treviso, ma nella stessa stagione vinse la Coppa Italia, in finale contro Calvisano.\nNel 2009-10 fu al Benetton Treviso, con cui si aggiudic\u00f2 un'ulteriore Coppa Italia e uno scudetto. Nella stagione successiva si trasfer\u00ec nel Petrarca, con cui disput\u00f2 tre stagioni aggiudicandosi il campionato 2010-11.\nDalla stagione 2013-14 milita nel Rovigo.\nIdoneo a rappresentare l'Italia, ha vestito la maglia azzurra della rappresentativa a 7, con la quale ha esordito nel 2005 e ha partecipato alle Coppe del Mondo di Hong Kong del 2005 e Dubai del 2009."}
{"id": "2832977", "revid": "114298421", "url": "https://it.wikipedia.org/wiki?curid=2832977", "title": "Qala-i-Naw", "text": "Qala-i-Naw (in persiano:\u0642\u0644\u0639\u0647 \u0646\u0648) \u00e8 una citt\u00e0 dell'Afghanistan, nella provincia di Badghis."}
{"id": "2832996", "revid": "287204", "url": "https://it.wikipedia.org/wiki?curid=2832996", "title": "Pallacanestro Reggiana 2001-2002", "text": "La Pallacanestro Reggiana 2001-2002, sponsorizzata \"Bipop Carire\", ha preso parte al campionato professionistico italiano di Legadue.\nRoster.\n\"Legaduebasket: Dettaglio statistico\""}
{"id": "2833003", "revid": "287204", "url": "https://it.wikipedia.org/wiki?curid=2833003", "title": "Panath\u012bna\u00efkos Athl\u012btikos Omilos 1975-1976", "text": "Questa voce raccoglie le informazioni riguardanti il Panath\u012bna\u00efkos Athl\u012btikos Omilos nelle competizioni ufficiali della stagione 1975-1976.\nStagione.\nAffidato ad Aymor\u00e9 Moreira, commissario tecnico della nazionale brasiliana campione del Mondo 1962, il Panathinaikos concluse il campionato al quarto posto, mancando la qualificazione in Coppa UEFA per tre punti e fu eliminato in semifinale di Coppa di Grecia dall'Iraklis.\nMaglie e sponsor.\nTutte le divise introdotte nella stagione 1974-1975 vengono confermate anche per la stagione 1975-1976."}
{"id": "2833007", "revid": "1543377", "url": "https://it.wikipedia.org/wiki?curid=2833007", "title": "Johan Olsson (sciatore)", "text": "\u00c8 marito di Anna, a sua volta fondista di alto livello.\nBiografia.\nNato a Skultuna di V\u00e4ster\u00e5s, Olsson ha debuttato in campo internazionale ai Mondiali juniores di Pontresina nel 1998, senza conseguire risultati di rilievo.\nIn Coppa del Mondo ha esordito il 12 dicembre 2001 nella 15\u00a0km a tecnica libera di Brusson (63\u00b0), ha ottenuto il primo podio il 14 dicembre 2003 nella staffetta di Davos (3\u00b0) e la prima vittoria il 13 dicembre 2008 nella 15\u00a0km a tecnica classica disputata nella medesima localit\u00e0.\nIn carriera ha preso parte a tre edizioni dei Giochi olimpici invernali, (6\u00b0 nella 15 km, 25\u00b0 nella 50 km, 23\u00b0 nell'inseguimento, 3\u00b0 nella staffetta), (11\u00b0 nella 15 km, 3\u00b0 nella 50 km, 3\u00b0 nell'inseguimento, 1\u00b0 nella staffetta) e (2\u00b0 nella 15 km, 9\u00b0 nella 50 km, 1\u00b0 nella staffetta) e a sette dei Campionati mondiali, vincendo otto medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:MS = partenza in lineaTC = tecnica classicaTL = tecnica libera"}
{"id": "2833011", "revid": "1305772", "url": "https://it.wikipedia.org/wiki?curid=2833011", "title": "Rinascenza", "text": ""}
{"id": "2833013", "revid": "287204", "url": "https://it.wikipedia.org/wiki?curid=2833013", "title": "Foresta nazionale di Caribou-Targhee", "text": "La foresta nazionale di Caribou-Targhee si trova tra gli stati dell'Idaho e del Wyoming, con una piccola porzione ricadente nello Utah, negli Stati Uniti. La foresta \u00e8 suddivisa in diversi settori separati e copre una superficie totale di 10.646,15 km\u00b2. Ad est confina con il parco nazionale di Yellowstone, il parco nazionale del Grand Teton e la foresta nazionale di Bridger-Teton. La maggior parte del territorio della foresta nazionale \u00e8 incluso negli 81.000\u00a0km\u00b2 del Greater Yellowstone Ecosystem.\nStoria.\nLa foresta nazionale di Carobou-Targhee nasce dall'unione degli originali territori forestali istituiti nel 1891. Due delle aree boscose si trovano nella sezione pi\u00f9 orientale della foresta, al confine con il Parco Nazionale di Yellowstone. I 500\u00a0km\u00b2 del Jedediah Smith Wilderness sono, invece, adiacenti al Parco Nazionale del Grand Teton, sul versante occidentale del Teton Range. Nota per le formazioni carsiche, nell'area si trovano moltissime grotte e la zona offre splendide viste sul versante orientale, meno conosciuto, del Teton Range. I 43\u00a0km\u00b2 del Winegar Hole Wilderness confinano con il parco nazionale di Yellowstone ed il John D. Rockefeller, Jr. Memorial Parkway e furono inizialmente protetti al fine di tutelare l'habitat naturale del grizzly.\nTerritorio.\nLa foresta nazionale di Caribou, la pi\u00f9 piccola delle due, \u00e8 localizzata tra il sud-est dell'Idaho, l'ovest del Wyoming ed il nord dello Utah, su una superficie totale di 3.995,14\u00a0km\u00b2. Il locale distretto dei ranger ha i suoi uffici presso le citt\u00e0 di Malad City, Montpelier, Pocatello e Soda Springs in Idaho.\nLa pi\u00f9 grande e settentrionale foresta nazionale di Targhee si trova tra l'est dell'Idaho ed il nord-est del Wyoming, su una superficie totale di 6.651,01\u00a0km\u00b2. I locali uffici dei ranger si trovano presso le citt\u00e0 di Ashton, Driggs, Dubois e Island Park in Idaho.\nLa foresta nazionale di Caribou-Targhee \u00e8 amministrata dallo United States Forest Service, i cui uffici di zona si trovano nella citt\u00e0 di Idaho Falls.\nContee.\nDi seguito \u00e8 riportato l'elenco delle contee, in ordine decrescente rispetto alla superficie occupata dalle relative foreste nazionali.\nFlora.\nMentre nel settore occidentale della foresta vegetano una mistura di erbe ed artemisia tridentata, le quote elevate del settore orientale sono dominate da \"Pinus contorta\" e numerose specie di pecci (genere \"Picea\") e abeti (genere \"Abies\").\nFauna.\nOltre al grizzly, la maggior parte della megafauna principale associata al Parco Nazionale di Yellowstone si trova nella foresta nazionale di Caribou-Targhee National. Orsi neri (\"Ursus americanus\"), lupi grigi (\"Canis lupus\"), wapiti (\"Cervus canadensis\"), alci (\"Alces alces\"), cervi mulo (\"Odocoileus hemionus\"), bisonti (\"Bison bison\"), puma (\"Puma concolor\") ed antilocapre (\"Antilocapra americana\") sono stati spesso avvistati nella foresta. Un programma di recupero del falco pellegrino (\"Falco peregrinus\") \u00e8 stato avviato al fine di aumentare la popolazione di questa specie di uccelli. La trota fario di Yellowstone \"(Oncorhynchus clarkii)\", il salmerino di fontana (\"Salvelinus fontinalis\") ed il luccio americano (\"Esox americanus americanus\") si trovano nelle acque dei ruscelli e dei laghi e l'area protetta \u00e8 considerata una delle migliori zone per la pesca della trota fario di Yellowstone.\nAttivit\u00e0.\nSono presenti decine di campeggi e circa 2.500 km di percorsi escursionistici che consentono l'accesso a gran parte del bosco. Vi sono due sentieri che permettono l'arrivo ad alta quota nell'Alaska Basin, immediatamente ad ovest delle principali vette del Teton Range e sono collegati con i sentieri del parco nazionale del Grand Teton."}
{"id": "2833015", "revid": "272884", "url": "https://it.wikipedia.org/wiki?curid=2833015", "title": "Radovano", "text": ""}
{"id": "2833016", "revid": "272884", "url": "https://it.wikipedia.org/wiki?curid=2833016", "title": "Maestro Radovan", "text": ""}
{"id": "2833017", "revid": "272884", "url": "https://it.wikipedia.org/wiki?curid=2833017", "title": "Maestro Radovano", "text": ""}
{"id": "2833024", "revid": "399", "url": "https://it.wikipedia.org/wiki?curid=2833024", "title": "Gradiente barico", "text": ""}
{"id": "2833038", "revid": "1226", "url": "https://it.wikipedia.org/wiki?curid=2833038", "title": "Werner Krau\u00df", "text": ""}
{"id": "2833045", "revid": "30431772", "url": "https://it.wikipedia.org/wiki?curid=2833045", "title": "Seni durali", "text": ""}
{"id": "2833046", "revid": "30431774", "url": "https://it.wikipedia.org/wiki?curid=2833046", "title": "Seno durale", "text": ""}
{"id": "2833051", "revid": "2040498", "url": "https://it.wikipedia.org/wiki?curid=2833051", "title": "Raggi crepuscolari", "text": "I raggi crepuscolari sono fasci di luce solare che sembrano irradiarsi da un unico punto del cielo. \nQuesti raggi appaiono sotto forma di fasci luminosi divergenti inframmezzati da zone d'ombra. Il nome deriva dal fatto che sono frequentemente visibili durante le ore crepuscolari, all'alba e al tramonto, quando il contrasto tra chiarore e oscurit\u00e0 \u00e8 pi\u00f9 evidente.\nI raggi crepuscolari sono in realt\u00e0 paralleli, ma sembrano divergere a causa della prospettiva. \nIl fenomeno ottico \u00e8 osservabile quando degli oggetti come picchi montani o nubi creano delle zone d'ombra tra i raggi del sole. I vari residui dispersi nell'atmosfera spargono la luce solare e rendono questi raggi visibili, grazie alla diffrazione, alla riflessione e allo scattering.\nQuesto fenomeno \u00e8 iconicamente denominato \"S\u00f3lstafir\" in lingua islandese."}
{"id": "2833052", "revid": "155634", "url": "https://it.wikipedia.org/wiki?curid=2833052", "title": "National Football League 1970", "text": "La stagione NFL 1970 fu la 51\u00aa stagione sportiva della National Football League, la massima lega professionistica statunitense di football americano e la prima dopo la fusione con l'American Football League. La finale del campionato, il Super Bowl V, si disput\u00f2 il 17 gennaio 1971 all'Orange Bowl di Miami, in Florida e si concluse con la vittoria dei Baltimore Colts sui Dallas Cowboys per 16 a 13. La stagione inizi\u00f2 il 18 settembre 1970 e si concluse con il Pro Bowl 1971 che si tenne il 24 gennaio al Los Angeles Memorial Coliseum.\nLa fusione tra NFL, che contava 16 squadre, e AFL, che ne contava 10, impose una riorganizzazione del campionato. Vennero istituite due \"Conference\": la American Football Conference (AFC) e la National Football Conference (NFC) ciascuna di 13 squadre suddivise in tre \"Division\" (\"East\", \"Central\" e \"West\") con le due \"E\"a\"st\" di 5 squadre e le restanti di 4. Le squadre provenienti dalla AFL vennero inserite nella AFC insieme a Baltimore Colts, Cleveland Browns e Pittsburgh Steelers, le restanti squadre formarono al NFC. La stagione regolare venne fissata in 14 giornate ed i play-off furono modellati su un classico tabellone a 8 squadre a cui avrebbero partecipato le sei vincitrici di ogni \"Division\" pi\u00f9 due wild card, una per ogni \"Conference\", scelta come la squadra con la miglior percentuale di vittorie tra le seconde classificate in ogni \"Division\".\nLa stagione vide anche il primo Super Bowl disputato su un campo artificiale e l'istituzione del \"Monday Night Football\", il primo appuntamento televisivo fisso con uno sport professionistico in prima serata.\nDurante la stagione, l'8 novembre 1970, venne stabilito da Tom Dempsey dei New Orleans Saints il record del field goal segnato da pi\u00f9 lontano (63 iarde).\nStagione regolare.\nLa stagione regolare si svolse in 14 giornate, inizi\u00f2 il 18 settembre e termin\u00f2 il 20 dicembre 1970.\nPlay-off.\nI play-off iniziarono con i \"Divisional Playoff\" il 26 e 27 dicembre 1970, i \"Conference Championship Game\" si giocarono il 3 gennaio 1971. Il Super Bowl V si gioc\u00f2 il 17 gennaio al l'Orange Bowl di Miami.\nIncontri.\nNota: Gli accoppiamenti nei Divisional playoff venivano stabiliti mediante criteri di rotazione."}
{"id": "2833056", "revid": "121837", "url": "https://it.wikipedia.org/wiki?curid=2833056", "title": "Fossa ovale", "text": "Con fossa ovale si indicano due strutture anatomiche:"}
{"id": "2833058", "revid": "1543377", "url": "https://it.wikipedia.org/wiki?curid=2833058", "title": "Dollaro della Malesia e del Borneo britannico", "text": "Il dollaro della Malesia e del Borneo britannico (chiamato anche ringgit in malese, Jawi:\u0631\u06a0\u06ac\u064a\u062a) fu la valuta della Federazione della Malesia, Singapore, Sarawak, Borneo del Nord e Brunei dal 1953 al 1967. La Malesia continu\u00f2 a usare questa valuta dopo l'indipendenza nel 1957 e la formazione della Malaysia nel 1963, come fece anche Singapore dopo la sua indipendenza nel 1965.\nStoria.\nIl dollaro della Malesia e del Borneo britannico fu emesso dal Malayan and British Borneo Board of Commissioners of Currency. Era suddiviso in 100 \"cent\" e sostitu\u00ec il dollaro di Sarawak, il dollaro del Borneo del Nord e il dollaro malese (usato anche a Singapore e nel Brunei) alla pari. Come i suoi predecessori aveva un tasso fisso di cambio di un dollaro uguale a 2 scellini e 4 penny della sterlina britannica.\nNel 1967, il dollaro della Malesia e del Borneo britannico fu sostituito da tre nuove valute: il ringgit malese, il dollaro di Singapore e il dollaro del Brunei, tutti alla pari. Il Board of Commissioners of Currency, Malaya and British Borneo, fu finalmente sciolto nel 1979.\nQuando la sterlina britannica fu svalutata nel novembre 1967, le banconote esistenti del dollaro della Malesia e del Borneo britannico (con tasso fisso a 2s. 4d.) persero il 15% del loro valore, ma continuarono ad avere corso legale fino al 1969, a un valore ridotto di 85 cent malesi per vecchio dollaro. Le banconote emesse nelle nuove valute non furono svalutate. Come conseguenza ci fu uno sciopero generale, in forma di hartal, e dei disordini nel Penang.\nIl simbolo della valuta era $.\nDurante tutta la sua esistenza il dollaro della Malesia e del Borneo britannico ebbe un cambio fisso con la sterlina britannica di 2s. 4d. ($60 = \u00a37).\nMonete.\nEsistevano monete da 1, 5, 10, 20 e 50 cent.\nBanconote.\nSerie 1953.\nTutte queste banconote portano la data 21 marzo 1953, e sono firmate da W. C. Taylor, il Chairman del Board of Commissioner of Currency. I biglietti da 1, 5 e 10 dollari furono stampati da Waterlow and Sons, quelli da 50 e 100 da Bradbury, Wilkinson &amp; Co. Ltd. e quelli da the 1.000 e 10.000 da Thomas de la Rue &amp; Co. Ltd.. Nelle banconote avevano incorporato un filo di sicurezza e anche una filigrana con la testa di leone come misure contro le falsificazioni.\nSerie 1959.\nPrimo tipo della banconota da 1$\nAnche se queste banconote recano la data 1\u00ba marzo 1959, non furono distribuite fino al 1\u00ba giugno 1959.\nFurono stampate da Waterlow &amp; Sons Ltd., su carta che carta che incorporava un filo di sicurezza d'oro sulla destra e la filigrana con la testa di una tigre malese al centro.\nSecondo tipo della banconota da 1$\nEra simile al tipo precedente con lo stesso disegno e recava la stessa data ma il colore era leggermente diverso rispetto alla versione precedente. \nBanconota da 2$\nLa banconota da 2 dollari, anche se recava ma data del 1\u00ba marzo 1961, non fu posta in circolazione fino al 28 agosto 1961. Era stampata da Thomas de la Rue &amp; Co. Ltd., e per la prima volta incorporava due fili di sicurezza.\nQuesto schema cromatico sopravvive nelle tre valute che sono succedute."}
{"id": "2833063", "revid": "2128848", "url": "https://it.wikipedia.org/wiki?curid=2833063", "title": "Fotografia time-lapse", "text": "La fotografia time-lapse o timelapse (dall'inglese \"time\"=tempo e \"lapse\"=intervallo) \u00e8 una tecnica cinematografica nella quale la frequenza di cattura di ogni fotogramma \u00e8 inferiore a quella di riproduzione; a causa di questa discrepanza la proiezione con un frame rate standard di 24 fps fa s\u00ec che il tempo, nel filmato, sembri scorrere pi\u00f9 velocemente del normale.\nDescrizione.\nUn filmato time-lapse pu\u00f2 essere ottenuto processando una serie di fotografie scattate in sequenza e opportunamente montate o attraverso video che verranno poi accelerati. Filmati di livello professionale, vengono prodotti con l'ausilio di videocamere e fotocamere provviste di intervallometri, ovvero di dispositivi di regolazione del frame rate di cattura o della frequenza degli scatti fotografici su uno specifico intervallo temporale. Alcuni intervallometri sono connessi al sistema di controllo del movimento della telecamera, in modo da ottenere effetti di movimento quali panning e carrellate, coordinati a differenti frame rate.\nIl time-lapse trova largo impiego nel campo dei documentari naturalistici. Mediante questa tecnica cinematografica \u00e8 infatti possibile documentare eventi non visibili ad occhio nudo o la cui evoluzione nel tempo \u00e8 poco percettibile dall'occhio umano, come il movimento apparente del sole e delle stelle sulla volta celeste, il trascorrere delle stagioni, il movimento delle nuvole o lo sbocciare di un fiore.\nLa fotografia time-lapse \u00e8 considerata una tecnica opposta alla fotografia ad alta velocit\u00e0 e non deve essere confusa con l'animazione a passo uno. Un esponente di rilievo nel campo del time-lapse \u00e8 il regista e direttore della fotografia statunitense Ron Fricke che ha utilizzato questa tecnica nel cortometraggio IMAX \"Chronos\" (1985) e nel film \"Baraka\" (1992).\nTeoria.\nConsiderando un frame rate standard di 24 fps, in fase di riproduzione del filmato appariranno sullo schermo 24 fotogrammi consecutivi al secondo. In circostanze normali, la frequenza di cattura (o di registrazione) \u00e8 pari a quella di proiezione per cui il tempo, nel filmato, sembra scorrere normalmente.\nSe la frequenza di cattura diminuisce, ma viene mantenuta inalterata quella di proiezione, il tempo, nel filmato, sembrer\u00e0 scorrere pi\u00f9 veloce.\nLa variazione della velocit\u00e0 di riproduzione pu\u00f2 essere calcolata dividendo il frame rate di proiezione per quello di cattura.\nPer esempio, se il frame rate di registrazione \u00e8 di 12 fps e quello di proiezione di 24 fps, la velocit\u00e0 di riproduzione sar\u00e0 due volte superiore a quella normale. Per frame rate di registrazione inferiori a 8 fps si comincia a parlare, usualmente, di time-lapse sebbene non esista un limite codificato."}
{"id": "2833064", "revid": "458502", "url": "https://it.wikipedia.org/wiki?curid=2833064", "title": "Cattedrale di Santa Maria Assunta (Acqui Terme)", "text": "La cattedrale di Santa Maria Assunta \u00e8 il principale luogo di culto cattolico di Acqui Terme, chiesa madre della diocesi di Acqui.\nStoria.\nLa cattedrale, iniziata dal vescovo Primo a partire dall'XI secolo e consacrata l'11 novembre 1067 dal vescovo Guido, venerato come santo patrono della citt\u00e0 e della diocesi, fu costruita da maestranze lombarde in forma di edificio romanico con pianta a croce latina e transetto aggettante. Originariamente a tre navate, divennero cinque nel XVIII secolo, con cappelle laterali.\nLa facciata \u00e8 stata arricchita dall'apertura di un portale maggiore scolpito, opera di Giovanni Antonio Pilacorte (1481): in esso sono raffigurati diversi personaggi, tra cui la Vergine Assunta, alcuni padri della Chiesa, angeli e figure tratte dal mondo animale e vegetale; sugli stipiti sono scolpiti il primo vescovo di Acqui, Maggiorino, ed il vescovo Guido, che consacr\u00f2 la cattedrale. Furono poi aggiunti alla fine del Quattrocento il chiostro (1495) ed il campanile gotico (1479); risalgono agli inizi del Cinquecento il rosone della facciata ed il tiburio, mentre il pronao fu eseguito all'inizio del XVII secolo (1614).\nDescrizione.\nEsterno.\nLa cattedrale di Santa Maria Assunta sorge in Piazza Duomo, nel centro storico di Acqui Terme.\nLa facciata \u00e8 preceduta dal pronao neoclassico a colonne binate di pietra arenaria, costruito all'inizio del XVII secolo. Esso si apre sulla piazza con tre archi a tutto sesto a serliana sorretti da colonne marmoree tuscaniche. Sopra il protiro, si apre il grande rosone circolare.\nAlla destra della facciata, addossato a questa, vi \u00e8 il campanile gotico del XV secolo, con cinque ordini separati da semplici cornicioni e cuspide con base ottagonale.\nNella parte posteriore della chiesa, vi sono le cinque absidi romaniche, di cui le tre centrali della chiesa originaria, caratterizzate da monofore con decorazione ad archetti. La medesima decorazione orna le pareti esterne delle navate e del transetto. Sulla crociera, si eleva il tiburio ottagonale con lanterna in stile rinascimentale che ha sostituito nel Cinquecento un tiburio precedente pi\u00f9 elevato.\nInterno.\nL'interno della chiesa, in stile barocco \u00e8 a croce latina. L'aula \u00e8 suddivisa in tre navate (le due laterali, gemelle, pi\u00f9 basse e pi\u00f9 strette rispetto a quella centrale) coperte con volte a crociera che hanno sostituito l'originaria copertura a capriate lignee, riccamente decorate con stucchi dorati ed affreschi tra cui spicca quello della volta centrale opera di Pietro Maria Ivaldi (1863). Al quarto pilastro, prezioso pulpito (1847), che riutilizza marmi risalenti al 1513 e al 1520.\nCappelle delle navate minori.\nLungo le due navate minori, si aprono varie cappelle laterali. La prima a dx., edificata di recente su progetto di Alessandro Thea, presenta all'altare un Crocifisso in avorio ricavato da un'unica zanna di elefante; la seconda a dx (1786-1825) una pala d'altare (1825) con San Carlo Borromeo. Dopo l'ingresso al chiostro, Cappella del Santissimo Sacramento, con altare e balaustra databili al 1783-86, decorazioni pittoriche e pala (1880). A sin., la prima \u00e8 il battistero (1786) di Robilant, chiuso da una elaborata cancellata in ferro battuto poggiante su una balaustra marmorea. Al centro della cappella, il fonte battesimale (1764) sovrastato da un baldacchino in marmi policromi sorretto da quattro colonne realizzato da Angelo Maria Ganna. In alto la statua del \"Battesimo di Cristo\". Dopo alcune cappelle prive di pregi la quinta \u00e8 la Cappella della Madonna delle Grazie, con copia della tela della Madonna di Foligno di Raffaello.\nTransetti e Sala del Capitolo.\nDall'absidiola dx., cappella rococ\u00f2 della Madonna del Rosario con medaglioni attribuiti al pittore Giovanni Monevi (1662) che circondano la statua lignea della Madonna dello scultore Garzoni (1679), attraverso la sacrestia dei Cappellani, si arriva alla sala del Capitolo con stalli intarsiati di Silvestro de Silvestri (1734), lo stupendo trittico dell'\"Annunciazione\" o della \"Madonna di Montserrat\" del pittore catalano Bartolom\u00e9 Bermejo (fine XV secolo), l\"'Annunciazione\" di Valerio Castello (1645) e la tavola con \"San Guido e i quattro Dottori della Chiesa\" di scuola lombarda (1496). Dall'absidiola sin. dedicata all'Immacolata Concezione, con volte rococ\u00f2 coperte di stucchi (1766), si accede alla cappella di San Guido con altare in stile barocco (1730) contenente la tela \"San Guido intercede per la citt\u00e0 di Acqui presso la Madonna\" di David Corte (1645)\nAbside e cripta.\nInteramente affrescata da Giovanni Monevi (1668), contiene l'altare maggiore costituito (1865) utilizzando marmi quattrocenteschi provenienti da varie cappelle. Dello stesso periodo, il coro ligneo (1860).\nAl disotto del presbiterio rialzato, vi \u00e8 la cripta, risalente all'XI secolo, divisa in navatelle da 98 colonne in marmo. Al centro, l'altare con il tabernacolo moderno, sui lati altri quattro altari (Cristo Morto, Sant'Antonio, San Giuseppe, dei Vescovi). Sul pilone di sin. un affresco raffigura \"Sant'Antonio Abate\" (1400 ca.)\nControfacciata.\nSulla cantoria lignea in controfacciata, si trova l'organo a canne di Camillo Guglielmo Bianchi \"opus 48\", costruito nel 1874 e pi\u00f9 volte restaurato ed ampliato. Lo strumento, a trasmissione integralmente meccanica, ha due tastiere di 61 note ciascuna con prima ottava cromatica estesa ed una pedaliera dritta di 27 note; dispone di 59 registri. A dx. dell'ingresso principale si nota un frammento d'affresco, cinquecentesco, raffigurante Santa Chiara."}
{"id": "2833066", "revid": "767487", "url": "https://it.wikipedia.org/wiki?curid=2833066", "title": "Musqueam", "text": "I Musqueam sono una popolazione di nativi americani originari della Columbia Britannica, in Canada. Il loro attuale territorio \u00e8 completamente compreso nell'area della citt\u00e0 di Vancouver, ed \u00e8 distribuito attorno alle sponde del fiume Fraser. In passato i Musqueam abitavano anche l'area del Burrard Inlet, ma furono scacciati dalla zona dall'avanzata degli Squamish e di altri popoli nativi.\nPer un breve periodo, nel XIX secolo, Squamish e Musqueam sono stati politicamente unificati dall'ascesa al potere del capo August Jack (noto anche come Qahtsahlano, che fu capo di entrambi i popoli.\nDal punto di vista culturale e artistico hanno prodotto apparati funebri, maschere, totem con figure antropomorfe.\nLingua.\nLa lingua tradizionale dei Musqueam, oggi quasi estinta, \u00e8 lo h\u0259n\u0313q\u0313\u0259min\u0313\u0259m\u0313, un dialetto della lingua halkomelem, del gruppo Salish. La stessa lingua era parlata da altri gruppi etnici dell'area, come i Kwantlen e i Katzie; nella Columbia Britannica si trovano comunque altri dialetti simili, come lo Hulquminum, parlato dai Salish dell'Isola di Vancouver."}
{"id": "2833070", "revid": "300279", "url": "https://it.wikipedia.org/wiki?curid=2833070", "title": "Duomo di Alessandria", "text": "La cattedrale dei Santi Pietro e Marco \u00e8 il principale luogo di culto cattolico della citt\u00e0 di Alessandria, chiesa madre della diocesi omonima.\nStoria.\nLa cattedrale antica.\n\u00c8 travagliata la storia della cattedrale di Alessandria. Le prime notizie risalgono alla seconda met\u00e0 del XII secolo, quando fu edificata, tra il 1170 ed il 1175, una prima chiesa cattedrale dedicata a san Pietro apostolo. La chiesa risult\u00f2 ben presto troppo piccola cos\u00ec si procedette, verso la fine del XIII secolo, a sostanziali interventi di ingrandimento e adattamento ad opera del \"faber et architectus\" Ruffino Bottino da Casale. L'antica cattedrale resistette fino agli inizi dell'Ottocento, quando fu demolita per ordine di Napoleone tra gennaio e marzo del 1803 nel quadro della riorganizzazione funzionale urbana della citt\u00e0 voluta dall'Imperatore francese.\nLa nuova cattedrale.\nMa ben presto il vescovo ed il Capitolo della cattedrale ottennero dal generale francese di poter erigere a nuova cattedrale la chiesa di San Marco. Questa fu edificata nel XIII secolo ed era di propriet\u00e0 dei Domenicani, finch\u00e9 nel 1797 non venne confiscata dagli occupanti francesi e trasformata in loro quartier generale. L'edificio necessitava perci\u00f2 di un laborioso lavoro di restauro: la sua ricostruzione, affidata all'architetto Cristoforo Valizzone, dur\u00f2 dal 1807 al 1810: ne usc\u00ec una chiesa neoclassica, con la quasi totale scomparsa del gotico della precedente chiesa. La chiesa fu benedetta e riaperta al culto nel dicembre 1810 con il titolo di San Pietro e San Marco. Altri lavori di restauro intercorsero tra il 1874 ed il 1879 e furono fatti su progetto di Emilio Arboreo Vella ed \u00e8 in questa occasione che l'edificio fu consacrato, il 4 luglio 1879. La chiesa fu sconvolta da un incendio nel settembre 1925: i lavori che ne seguirono, terminati nel 1929, portarono al totale rifacimento della decorazione interna ad opera di Luigi Morgari.\nDescrizione.\nPianta.\n Presbiterio\n Cappella della Beata Maria Vergine della Salve\n Cappella di San Giuseppe\n Fonte battesimale\n Cappella dell'Immacolata Concezione\n Cappella del Santo Rosario\n Cappella di San Baudolino\n Cappella del Santissimo Crocifisso\n Cappella della Madonna dell'Uscetto\n Cappella di San Pio V\n Cappella di San Giovanni Nepomuceno\n Sagresita\n Sagrestia episcopale\n Aula del Capitolo\nEsterno.\nLa facciata della cattedrale, in stile neoclassico, fu edificata da Cristoforo e Leopoldo Valizzone tra il 1820 ed il 1822, ed \u00e8 abbellita da quattro affreschi (XIX secolo) di Luigi Vacca, che raffigurano episodi della vita dell'apostolo Pietro e, nel timpano, \"Dio Padre, signore del cielo e della terra\". Sulla sommit\u00e0 della facciata sono cinque statue, raffiguranti Ges\u00f9 ed i quattro evangelisti. Affianca la facciata l'alto campanile, vero simbolo della citt\u00e0 di Alessandria, edificato tra il 1889 ed il 1922. Sul lato sinistro della facciata spicca \"Gagliaudo che regge una formaggetta lodigiana\", scultura romanica raffigurante l'eroe alessandrino che secondo la leggenda si distinse nel corso dell'assedio del Barbarossa: questa scultura apparteneva all'antica cattedrale di San Pietro, abbattuta nel 1803.\nIl campanile, su disegno di Giuseppe Boidi-Trotti fu costruito a pi\u00f9 riprese per problemi finanziari e finito nel 1922. Alto 106 metri, presenta 4 rosoni con un campanone di Pietro Gattinara (1818) e quattro campane (1901) dei fratelli Barigozzi.\nInterno.\nLa chiesa, a tre navate, presenta un ampio presbiterio sul quale spiccano, nell'atrio della porta laterale di sinistra la \"Madonna che conduce S. Teresa a venerare S. Giuseppe\" e la \"Madonna e Santa Elisabetta\" (XVII secolo), di scuola genovese e l'altare maggiore, opera recente (1954), la cui ossatura \u00e8 dello scultore Sacchelli e la mensa \u00e8 di Luigi Frascarolo. Nel fondo 5 vetrate istoriate di Dalle Ceste e nei quattro matronei l'organo a canne, costruito nel 1929 dalla ditta organaria Balbiani e restaurato nel 2008 dalla ditta Brondino Vegezzi-Bossi. Lo strumento \u00e8 a trasmissione elettrica ed \u00e8 collocato sui due matronei che si affacciano sul presbiterio con due bifore per lato; la mostra \u00e8 composta da canne di principale disposte in cuspide all'interno di ciascuna delle aperture, con bocche \"a mitria\" ad andamento opposto rispetto a quello superiore delle canne. La consolle \u00e8 situata a pavimento e dispone di tre tastiere di 58 note ciascuna ed una pedaliera concavo-radiale di 30.\nIl coro, in stile barocco (XVIII secolo) presenta scene della vita di San Pietro ad encausto del pittore Costantino Sereno.\nDi particolare rilevanza storica \u00e8 la cupola del duomo su base ottagonale di Emilio Arboreo Vella, con 24 nicchie che ospitano altrettante statue dei santi protettori delle ventiquattro citt\u00e0 che componevano la Lega Lombarda, con i relativi stemmi cittadini. Essa fu costruita tra il 1875 ed il 1879 a ricordo del VII centenario della vittoria della Lega Lombarda sul Barbarossa nella battaglia di Legnano (29 maggio 1176).\nSui lati ci sono dieci cappelle laterali. La prima a sinistra \u00e8 il battistero; segue la Cappella dell'Immacolata, che presenta l'altare maggiore in marmo ad intarsi a fondo nero dell'antico duomo e quattro tele di Guglielmo Caccia detto il Moncalvo, la Cappella del Rosario ancora decorata (1930) da Giorgio Boasso, la cappella di San Baudolino, decorata (1929) da Giorgio Boasso e, infine, la Cappella di San Giuseppe, con altare in marmo di Saltrio su disegno di Ferraris d'Orsara e statua in marmo bianco in stile barocco (primi del 1700) di Giacomo Francesco Parodi.\nLa prima a destra \u00e8 la cappella del Crocifisso con un crocifisso (con icona dell'XI secolo) e 4 tele attribuite a Jacopo da Ponte (fine 1500). Segue la cappella di San Pio con tela (1828) di Francesco Mensi, la cappella di S. Giovanni Nepomuceno con tela (XVIII secolo), con un sottoquadro bizantino (XII secolo), la cappello del Sacro Cuore di Ges\u00f9 con decorazione (1930) di Giorgio Boasso, una statua di Ortisei e due tele \"Ecce Homo\" e \"Incredulit\u00e0 di San Tommaso\" (XVII secolo), di scuola genovese, infine, la Cappella della Beata Vergine della Salve, con decorazione (1930) di Giorgio Boasso, la custodia che contiene il Simulacro, la reliquia di Santa Croce (1619) e la reliquia della Sacra Spina (precedente al 1527).\nIn sacrestia e nell'aula capitolare, sono conservati cinque quadri cinquecenteschi del Moncalvo, una \"Madonna del Rosario con S. Domenica e S. Caterina\" (inizi del XVIII secolo) di Carlo Aliberti e \"Giuseppe venduto dai fratelli\" (XVII secolo), attribuito al Grechetto.\nLa chiesa presenta anche interessanti lapidi e oggetti preziosi."}
{"id": "2833073", "revid": "287204", "url": "https://it.wikipedia.org/wiki?curid=2833073", "title": "Canada Place", "text": "Il Canada Place \u00e8 un edificio situato sul lungomare del Burrand Inlet a Vancouver, nella Columbia Britannica (Canada). Progettato dall'architetto Eberhard Zeidler, fu realizzato fra il 1983 e il 1985 e amplicato nel 2001. Costituisce uno degli edifici pi\u00f9 caratteristici di Vancouver; le sue \"vele\" bianche vengono spesse paragonate alla Opera House di Sydney e al Denver International Airport.\n\u00c8 principalmente utilizzato come spazio per esposizioni, fiere e convention (la prima fu l'Expo 86), ma comprende anche un hotel e il World Trade Centre di Vancouver, e serve da terminale per le navi da crociera; fino al 2009 c'era anche un cinema 3D IMAX.\nNel 2009 \u00e8 stato costruito un edificio gemello a nordest di quello originale, con ulteriori spazi espositivi."}
{"id": "2833074", "revid": "458502", "url": "https://it.wikipedia.org/wiki?curid=2833074", "title": "Duomo di Cuneo", "text": "La cattedrale di Santa Maria del Bosco \u00e8 il principale luogo di culto cattolico di Cuneo, sede vescovile della diocesi omonima. Inoltre, fa parte della Zona Pastorale di Cuneo Citt\u00e0.\nStoria.\nLa chiesa di Santa Maria del Bosco \u00e8 molto antica e dipendeva dall'abbazia di San Dalmazzo di Pedona. Nel 1470 vennero compiuti dei restauri, di cui \u00e8 rimasto il fonte battesimale. Altri lavori di restauro vengono fatti nel 1560 per l'arrivo di Emanuele Filiberto, la facciata venne dipinta da Pietro Dolce di Savigliano. La chiesa attuale, costruita sul luogo di una preesistente chiesa medievale, risale al XVII secolo, quando l'antico edificio croll\u00f2 in parte (1656), per cui si dovette metter mano alla ricostruzione, affidata all'architetto Giovenale Boetto di Fossano. Altri importanti interventi furono eseguiti nel Settecento e nell'Ottocento, quando furono costruite la facciata e la cupola in stile neoclassico. Tra il 1684 e il 1685 Andrea Pozzo dipinse l'icona dell'altar maggiore. Nel 1774 l'assedio di Cuneo arrec\u00f2 vari danni all'edificio, approfittando dell'occasione venne ampliata la chiesa. Nel 1832 l'architetto Rovere progett\u00f2 la cupola. Nel 1860 furono poste le statue di San Pietro, San Vincenzo, Santa Teresa, opere di Giuseppe Dini.\nDescrizione.\nL'antica facciata non era in linea con la strada e una tale asimmetria nell'ordinatissima citt\u00e0 non poteva starci, allora si chiese all'architetto cuneese Antonio Bono di sistemare la situazione. Decise cos\u00ec di creare una nuova facciata sovrapposta a quella vecchia per\u00f2 non in linea con il resto della chiesa ma con la strada. La facciata odierna presenta un portico a quattro colonne corinzie, ed un timpano tipicamente neoclassici. Sulla trabeazione scorre la scritta:\nL'interno \u00e8 a croce latina; la cupola \u00e8 stata innalzata nel 1835 ed \u00e8 stata internamente affrescata da Giuseppe Toselli. Tra le opere degne di menzione ci sono: la pala d'altare, raffigurante \"Maria vergine in trono con bambino tra santi\", opera seicentesca di Andrea Pozzo; il pulpito barocco, la cappella del Santissimo Sacramento.\nAll'interno del Duomo, sotto la Cappella di San Giuseppe, vi \u00e8 la \"Cripta dei Vescovi\" dove sono sepolti i Vescovi di Cuneo:\nSulla cantoria in controfacciata, all'interno di una cassa lignea neoclassica con mostra in tre campi, si trova l'organo a canne, costruito nel 1914 da Francesco Vegezzi Bossi. Lo strumento \u00e8 a trasmissione elettrica ed ha tre tastiere e pedaliera."}
{"id": "2833075", "revid": "93556", "url": "https://it.wikipedia.org/wiki?curid=2833075", "title": "Orangeburg (Carolina del Sud)", "text": "Orangeburg \u00e8 una citt\u00e0 degli Stati Uniti d'America, capoluogo della Contea di Orangeburg, nello Stato della Carolina del Sud.\nLa popolazione della citt\u00e0 era di 13.964 abitanti secondo il censimento degli Stati Uniti del 2010. La citt\u00e0 si trova a 37 miglia a sud-est di Columbia, sulla forcella nord del fiume Edisto.\nDue istituti di istruzione superiore storicamente neri si trovano a Orangeburg: la Claflin University (un college di arti liberali) e la South Carolina State University (un'universit\u00e0 pubblica).\nStoria.\nNegli anni sessanta Orangeburg \u00e8 stato un dei maggiori centri del \"Movimento dei diritti civili\".\nL'8 febbraio 1968 una dimostrazione per i diritti civili inscenata in una sala da bowling per soli bianchi viene dissolta dalla polizia portando alla morte di tre studenti universitari.\nXVIII Secolo.\nL'insediamento europeo in quest'area inizi\u00f2 nel 1704 quando George Sterling stabil\u00ec un posto qui per il commercio di pellicce con i nativi americani. Per incoraggiare l'insediamento, l'Assemblea Generale della Provincia della Carolina del Sud nel 1730 organizz\u00f2 l'area come una cittadina, nominandola Orangeburg per Guglielmo IV, Principe d'Orange, genero del re Giorgio II di Gran Bretagna. Nel 1735, una colonia di 200 immigrati svizzeri, tedeschi e olandesi form\u00f2 una comunit\u00e0 vicino alle rive del fiume North Edisto. Il sito era attraente a causa del terreno fertile e dell'abbondanza di fauna selvatica. Il fiume forniva l'importante via d'acqua di trasporto al porto di Charleston, sulla costa atlantica, per l'agricoltura e i prodotti del legname della zona e per il trasporto di merci a monte. La citt\u00e0 divenne presto una colonia ben consolidata e di successo, composta principalmente da piccoli contadini.\nLa prima chiesa di Orangeburg fu fondata da una congregazione luterana tedesca. In seguito \u00e8 stata identificata come Chiesa anglicana, che era la chiesa stabilita ed esente dalla tassazione coloniale. L'edificio della chiesa fu eretto prima del 1763 al centro del paese; fu distrutto dai combattimenti durante la guerra rivoluzionaria. Fu costruita una nuova chiesa; durante la guerra civile, fu utilizzato come ospedale per il vaiolo dal generale William Tecumseh Sherman durante la sua marcia con le forze dell'Unione.\nXIX Secolo.\nDopo la Rivoluzione americana, il carattere della contea cambi\u00f2 radicalmente. L'invenzione di Eli Whitney di una sgranatrice di cotone prodotta in serie per la lavorazione del cotone a fibra corta o \"seme verde\" ha reso redditizio questo tipo di cotone. Era facilmente coltivato nelle aree montane e la contea si svilupp\u00f2 rapidamente in grandi piantagioni di cotone. La manodopera agricola era fornita da schiavi afroamericani, molti portati nell'area in una migrazione forzata dalle zone costiere o dall'Alto Sud attraverso la tratta degli schiavi domestici. Gli schiavi divennero la maggioranza della popolazione della contea e della citt\u00e0. Liberati dopo la guerra civile, i neri iniziarono a ricevere un'istruzione e furono istituiti due college in citt\u00e0, il secondo designato come istituto di concessione della terra per tutti gli studenti neri nello stato in stato di segregazione. I neri erano anche soggetti alle leggi di Jim Crow approvate dal legislatore statale dominato dai democratici; sono stati privati della loro capacit\u00e0 di voto dalla costituzione priva di diritti di voto della Carolina del Sud approvata all'inizio del XX secolo, che ha eretto barriere alla registrazione degli elettori. Nel 1919 fu aperto il Centro medico regionale di Orangeburg.\nXX Secolo.\nGli sforzi dei neri per riconquistare i diritti civili sono aumentati nel dopoguerra dopo la seconda guerra mondiale. Negli anni '60, Orangeburg era un importante centro di attivit\u00e0 del movimento per i diritti civili da parte degli studenti sia del Claflin College che del South Carolina State College, nonch\u00e9 dei residenti neri della citt\u00e0. Dopo la sentenza della Corte Suprema degli Stati Uniti in Brown v. Board of Education (1954) che dichiar\u00f2 incostituzionale la segregazione nelle scuole pubbliche, i neri locali cercarono l'integrazione delle scuole locali nel 1956. I bianchi si vendicarono economicamente, a volte licenziando attivisti o sfrattandoli dagli alloggi in affitto. Gli studenti universitari sono venuti in loro aiuto con scioperi della fame, boicottaggi e marce di massa. Nel 1960, oltre 400 studenti furono arrestati durante i sit-in e le marce per l'integrazione organizzate dal Congress of Racial Equality (CORE).\nNell'agosto del 1963, il Movimento per la libert\u00e0 di Orangeburg (OFM), presieduto dal Dr. Harlowe Caldwell del NAACP, present\u00f2 10 richieste a favore dell'integrazione al sindaco e al consiglio comunale di Orangeburg. Dopo il fallimento dei negoziati, manifestazioni di massa simili a quelle della campagna di Birmingham in Alabama hanno portato a pi\u00f9 di 1.300 arresti. Gli sforzi locali per porre fine alla segregazione nei luoghi pubblici continuarono, in particolare dopo che il Congresso approv\u00f2 il Civil Rights Act del 1964. L'8 febbraio 1968, dopo giorni di proteste contro un bowling segregato, scoppi\u00f2 la violenza vicino al bowling mentre la polizia attaccava gli studenti neri di Stato della Carolina del Sud. La polizia apr\u00ec il fuoco su una folla di studenti, uccidendo Samuel Hammond, Henry Smith e Delano Middleton e ferendone altri 27 in quello che divenne noto come il \"massacro di Orangeburg\".\nXXI Secolo.\nNel maggio 2000, la citt\u00e0 ha creato l'iniziativa Community of Character della contea di Orangeburg. \u00c8 uno sforzo collaborativo nello sviluppo della comunit\u00e0 da parte della Downtown Orangeburg Revitalization Association (DORA), del quotidiano The Times and Democrat, della Camera di commercio della contea di Orangeburg e della Commissione per lo sviluppo della contea di Orangeburg. Nel 2005, la National Civic League ha assegnato alla contea di Orangeburg l'All-America City Award che riconosce e incoraggia l'eccellenza civica. Onora le comunit\u00e0 in cui cittadini, governo, aziende e organizzazioni senza scopo di lucro dimostrano una risoluzione riuscita di problemi critici della comunit\u00e0.\nNel 2007, Orangeburg ha ospitato il primo dibattito del candidato presidenziale democratico degli Stati Uniti della stagione della campagna elettorale all'Auditorium Martin Luther King Jr. nel campus della South Carolina State University; futuro presidente Barack Obama, \u00e8 stato uno degli oratori.\nGeografia.\nSecondo lo United States Census Bureau, la citt\u00e0 ha un'area totale di 8,3 miglia quadrate (21,5 km2), di cui 8,3 miglia quadrate (21,5 km2) di terra e lo 0,12% di acqua.\nClima.\nIl clima in questa zona \u00e8 caratterizzato da temperature relativamente elevate e precipitazioni uniformemente distribuite durante tutto l'anno. Secondo il sistema di classificazione del clima di K\u00f6ppen, Orangeburg ha un clima subtropicale umido, abbreviato Cfa sulle mappe climatiche.\nDemografia.\nSecondo il censimento del 2010, c'erano 13.964 persone, 4.512 famiglie e 2.526 famiglie residenti in citt\u00e0. La densit\u00e0 di popolazione era di 1648,8 C'erano 5.168 unit\u00e0 abitative con una densit\u00e0 media di 623,1 per miglio quadrato (240,7 / km2). La composizione razziale della citt\u00e0 era 75,04% afroamericana, 19,2% bianca, 0,18% nativa americana, 1,74% asiatica, 0,05% isolana del Pacifico, 0,79% di altre razze e 1,1% di due o pi\u00f9 razze. Ispanici o latini di qualsiasi razza erano l'1,9% della popolazione.\nC'erano 4.421 famiglie, di cui il 18,9% aveva figli di et\u00e0 inferiore ai 18 anni che vivevano con loro, il 33,5% erano coppie sposate che vivevano insieme, il 18,8% aveva una donna capofamiglia senza marito presente e il 44,0% non erano famiglie. Il 35,2% di tutte le famiglie era composto da individui e il 13,1% aveva qualcuno che viveva da solo di 65 anni o pi\u00f9. La dimensione media della famiglia era di 2,23 e la dimensione media della famiglia era di 2,88.\nIn citt\u00e0 la popolazione era distribuita, con il 17,7% di et\u00e0 inferiore ai 18 anni, il 28,6% di et\u00e0 compresa tra 18 e 24 anni, il 21,0% di et\u00e0 compresa tra 25 e 44, il 17,5% di et\u00e0 compresa tra 45 e 64 anni e il 15,2% di et\u00e0 compresa tra 65 pi\u00f9 vecchio. L'et\u00e0 media era di 28 anni. Per ogni 100 femmine, c'erano 76,2 maschi. Per ogni 100 femmine di 18 anni e pi\u00f9, c'erano 71,0 maschi.\nIl reddito medio per una famiglia in citt\u00e0 era di $ 30.306 e il reddito medio per una famiglia era di $ 37.008. I maschi avevano un reddito medio di $ 30.310 contro $ 21.935 per le femmine. Il reddito pro capite per la citt\u00e0 era di $ 15.263. Circa il 17,9% delle famiglie e il 24,7% della popolazione erano al di sotto della soglia di povert\u00e0, inclusi il 34,7% di quelli di et\u00e0 inferiore ai 18 anni e il 14,8% di quelli di et\u00e0 pari o superiore a 65 anni.\nGoverni e Crimini.\nGoverno.\nLa citt\u00e0 opera sotto la forma di governo del consiglio direttivo. L'organo di governo \u00e8 composto da un sindaco e sei membri. Il sindaco \u00e8 determinato attraverso un'elezione apartitica e generale per un mandato di quattro anni, mentre i membri del Consiglio sono scelti attraverso elezioni apartitiche, distrettuali uninominali (SMD). I membri del Consiglio sono eletti con mandati scaglionati di quattro anni.\nIl consiglio comunale \u00e8 un organo legislativo, che stabilisce le politiche con le raccomandazioni dell'amministratore comunale professionale, che \u00e8 assunto dal consiglio. L'amministratore comunale agisce come amministratore capo delle politiche del consiglio attuate attraverso il controllo amministrativo dei dipartimenti cittadini conferitogli per ordinanza.\nSindaco\nSenatori di Stato\nCrimine.\nLa tabella seguente mostra il tasso di criminalit\u00e0 di Orangeburg in 6 crimini che Morgan Quitno utilizza nei suoi calcoli per le classifiche delle \"citt\u00e0 pi\u00f9 pericolose d'America\", rispetto a 10.000 persone. Le statistiche fornite non sono per il numero effettivo di reati commessi, ma per il numero di reati commessi pro capite.\nEducazione.\nCollege e universit\u00e0.\nLa Claflin University, fondata nel 1869, \u00e8 la pi\u00f9 antica universit\u00e0 storicamente nera dello stato della Carolina del Sud. In 2014 \u00e8 stato classificato da Washington Monthly come il miglior college di arti liberali dello stato e il miglior HBCU del paese.\nLa South Carolina State University \u00e8 un'istituzione storicamente nera pubblica di 4 anni a Orangeburg, fondata nel 1896.\nL'Orangeburg\u2013Calhoun Technical College \u00e8 membro dell'American Association of Community Colleges ed \u00e8 accreditato dalla Commission on Colleges of the Southern Association of Colleges and Schools (SACS) per il rilascio di diplomi associati.\nScuola pubblica.\nDistretto scolastico consolidato tre di Orangeburg\nDistretto scolastico consolidato quattro\nDistretto scolastico consolidato cinque di Orangeburg\nScuola superiore Orangeburg-Wilkinson\nScuole di carit\u00e0.\nOCSD5 Liceo per le Professioni Sanitarie\nFelton Laboratory Charter School\nScuole private.\nScuole preparatorie di Orangeburg, Inc.\nAccademia Cristiana di Orangeburg\nBiblioteca.\nOrangeburg ha una biblioteca pubblica, una filiale della Biblioteca della contea di Orangeburg."}
{"id": "2833077", "revid": "767487", "url": "https://it.wikipedia.org/wiki?curid=2833077", "title": "Giuliano e i Notturni", "text": "Giuliano e i Notturni \u00e8 un gruppo musicale italiano bubblegum pop e beat, attivo tra il 1968 e il 1969.\nStoria del gruppo.\nIl gruppo nacque nel 1968 con l'arrivo nel gruppo dei Notturni, un nucleo di cinque elementi di origine vicentina (Oscar Sandri, Gianni Vettorel, Pierluigi Ronzan, Giuseppe Tognon e Roberto Gheraldi) del cantante Giuliano Cederle, vincitore di cinque puntate di \"Settevoci\", e la nuova formazione prese il nome di \"Giuliano e i Notturni\"; in un momento successivo si un\u00ec anche Radames Trevisan.\nDal 1968 al 1969 il gruppo incise quattro 45 giri e un LP con la casa discografica Ri-Fi. Il brano di maggior successo fu \"Il ballo di Simone\", cover in italiano di \"Simon Says\" dei 1910 Fruitgum Company, pubblicata nell'aprile 1968 e classificatasi al 3\u00ba posto nella hit parade italiana di quell'anno; divenne famoso anche come ballo di gruppo. Altri brani degni di nota furono \"Ragazzina ragazzina\", (cover di \"Mendocino\" del Sir Douglas Quintet, del quale esisteva anche una versione del gruppo I Nuovi Angeli), \"L'amore difficile\" e \"La giostra della felicit\u00e0\".\nLa band interruppe la sua attivit\u00e0 nel 1969, nel momento in cui il contratto discografico con la Ri-Fi cess\u00f2 e Giuliano lasci\u00f2 il gruppo per continuare la carriera da solista incidendo i brani \"Il ballo dei fiori\" e \"Che giorno \u00e8\".\nDiscografia.\nSingoli\nAlbum in studio\nRaccolte"}
{"id": "2833091", "revid": "16066", "url": "https://it.wikipedia.org/wiki?curid=2833091", "title": "Associazione Nazionale Citt\u00e0 dell'Olio", "text": ""}
{"id": "2833096", "revid": "124102861", "url": "https://it.wikipedia.org/wiki?curid=2833096", "title": "Governatore generale del Canada", "text": "Il governatore generale del Canada (in inglese \"Governor General of Canada\", in francese \"Gouverneur g\u00e9n\u00e9ral du Canada\" al maschile o \"Gouverneure g\u00e9n\u00e9rale du Canada\" al femminile) \u00e8 il vicer\u00e9 che rappresenta la monarchia del Commonwealth presso le istituzioni canadesi. Il governatore generale \u00e8 nominato dal monarca britannico su indicazione del primo ministro del Canada. Il governatore svolge i doveri costituzionali e cerimoniali in vece del re o della regina, e rimane in carica per un periodo di tempo che non ha limiti formali ma che in genere \u00e8 di cinque anni. \nFino al 1952 tutti i governatori generali furono britannici, da quell'anno in poi invece furono canadesi, in concomitanza cominci\u00f2 anche la prassi dell'alternanza tra governatori generali anglofoni e francofoni. L'odierno ruolo di governatore generale del Canada deriva da quello dei governatori delle colonie francesi e inglesi nel Nordamerica (XVI e XVII secolo) ed \u00e8 di conseguenza la carica politica pi\u00f9 antica del Canada."}
{"id": "2833102", "revid": "458502", "url": "https://it.wikipedia.org/wiki?curid=2833102", "title": "Cattedrale di San Donato (Mondov\u00ec)", "text": "La cattedrale di San Donato \u00e8 il principale luogo di culto cattolico di Mondov\u00ec, in provincia di Cuneo, sede vescovile della diocesi omonima.\nStoria e descrizione.\nDiversi furono gli edifici che nel corso dei secoli furono consacrati ad essere la sede cattedrale della diocesi. La prima cattedrale fu la pieve di san Donato (XII secolo), rimpiazzata da una nuova chiesa rinascimentale agli inizi del XVI secolo. Questa fu abbattuta per volere del duca Emanuele Filiberto nel 1574, ed allora divenne cattedrale la chiesa di san Francesco, che a sua volta lasci\u00f2 il posto all'attuale cattedrale, che fu costruita, su progetti dell'architetto Francesco Gallo, tra il 1743 ed il 1753 e consacrata dieci anni dopo dal vescovo Michele Casati.\nLa chiesa \u00e8 ricca di opere d'arte, risalenti anche agli antichi edifici sopra descritti. Tra questi l'altare della chiesa rinascimentale (1507), ora conservato nella sala capitolare; un antico busto di papa Pio V donato da Pio IX nel 1872; e diversi dipinti risalenti al XVII-XVIII secolo di artisti piemontesi e lombardi. La decorazione pittorica e gli stucchi degli interni sono stati eseguiti a met\u00e0 dell'Ottocento. Il presbiterio e l'altare maggiore sono decorati da grandi affreschi: nel catino absidale troviamo il \"Martirio di san Donato\", di Paolo Emilio Morgari; nella cupola la \"Glorificazione di san Pio V\"; nel presbiterio l'\u00a0\"Incoronazione di Maria\". Piccolo gioiello dello stile rococ\u00f2 del Settecento \u00e8 la \"Cappella del suffragio\", con crocifisso in alabastro della fine dello stesso secolo.\nL'organo a canne della cattedrale \u00e8 stato costruito nel 1822 dai Fratelli Serassi (\"opus 414\"), riformato da Carlo Vegezzi Bossi nel 1893 e restaurato ed ampliato dai suoi eredi nel 1939. A trasmissione pneumatica, ha due tastiere di 58 note ciascuna ed una pedaliera di 30, e dispone di 35 registri."}
{"id": "2833105", "revid": "1702319", "url": "https://it.wikipedia.org/wiki?curid=2833105", "title": "Cattedrale di San Donato (Pinerolo)", "text": "La cattedrale di San Donato \u00e8 il principale luogo di culto di Pinerolo, in provincia di Torino, sede vescovile della diocesi omonima.\nLa cattedrale \u00e8 situata nel centro storico della cittadina, in piazza San Donato.\nStoria.\nL'attuale cattedrale di san Donato sorge nel medesimo luogo di una chiesa pi\u00f9 antica, costruita nel X secolo da Olderico Manfredi II, marchese di Torino e di Susa. Di questa, si fa menzione una prima volta in un documento del 1044, che registra l'istituzione di un capitolo il giorno 14 marzo dello stesso anno.\nA partire dalla fine del XIV secolo, la chiesa venne interamente ricostruita e, nell'ambito di questo intervento, nel 1425, venne edificato il campanile, mai portato a compimento, che nel medioevo svolse la funzione di torre civica. Nel 1508 la nuova chiesa fu terminata e consacrata da Baldassarre Bernezzo, arcivescovo titolare di Laodicea di Siria.\nNel 1748, papa Benedetto XIV eresse la diocesi di Pinerolo e la chiesa di san Donato fu elevata a cattedrale. Tra il 1766 e il 1778 la cattedrale fu oggetto di un intervento di restauro in stile barocco; in questa occasione, fra le altre cose, furono realizzati l'altare maggiore e la pavimentazione interna.\nLa cattedrale fu interessata da un nuovo intervento di restauro nel XIX secolo: a partire dal 1855, su progetto di Edoardo Mella e Melchiorre Pulciano, fu restaurata con lo scopo di esser riportata alle sue forme gotiche originarie attraverso l'eliminazione delle aggiunte barocche, delle quali fu mantenuto soltanto l'altare maggiore. Nel 1887 vennero dipinti da Alessandro Vacca e Giuseppe Rollini gli affreschi che adornano l'interno della chiesa e, dagli stessi, furono disegnati i progetti per le vetrate. Nel 1904 furono aperte tra cappelle sul lato sud.\nNella seconda met\u00e0 del XX secolo, in seguito al Concilio Vaticano II, \u00e8 stato realizzato il nuovo presbiterio con arredi moderni.\nDescrizione.\nEsterno.\nLa facciata della cattedrale di san Donato \u00e8 stata interamente costruita dopo il 1808, quando, in seguito di un terremoto, la precedente venne completamente distrutta. Essa \u00e8 a salienti ed \u00e8 scandita in tre settori, uno in corrispondenza di ciascuna navata interna, da quattro paraste in mattoncini rossi, mentre il resto della facciata \u00e8 ricoperto da intonaco color crema; ogni parasta termina con un pinnacolo ed un quinto si trova al centro. Nella parte inferiore della facciata si aprono tre portali strombati con le lunette dipinte; il portale centrale \u00e8 sormontato da una ghimberga anch'essa dipinta e raffigurante, entro una mandorla, il \"Risorto\"; nella lunetta del portale centrale, invece, si trova l'\"Incoronazione di Maria\". Nella parte superiore della facciata, si aprono tre rosoni; quello centrale \u00e8 sormontato da un affresco raffigurante la \"Trinit\u00e0\".\nSul lato sinistro della cattedrale, si trova il campanile, rimasto privo della cuspide di coronamento, la cui cella campanaria si apre sull'esterno con otto monofore ad arco a sesto acuto, due per lato, aperte nel 1763.\nAi lati dell'abside, vi sono i due edifici della canonica, costruiti nel XIX secolo in stile neogotico, ognuno con tre piani, dei quali il primo seminterrato; il piano di mezzo si apre sull'esterno con monofore ogivali con lunette dipinte.\nInterno.\nL'interno della cattedrale \u00e8 a tre navate di cinque campate ciascuna e coperte con volta a crociera. Le volte delle navate e i pilastri che le separano sono interamente affrescate.\nLungo le navatelle, si aprono delle cappelle laterali a pianta poligonale, due sul lato destro e tre sul lato sinistro. Le due cappelle di destra sono dedicate al Crocifisso, con la pala su fondo oro raffigurante \"Ges\u00f9 in croce\", e al Sacro Cuore di Ges\u00f9, con la pala del \"Sacro Cuore di Ges\u00f9 tra i santi Antonio e Monica\". Le cappelle di sinistra sono dedicate a san Pietro Apostolo, con la \"Consegna delle chiavi a Pietro\", a san Donato, con il \"Martirio di San Donato\", e a san Paolo Apostolo, con la \"Conversione di San Paolo\". Nella navata sinistra si trova il quadro di Pieter Paul Rubens raffigurante la \"Cacciata degli angeli ribelli\".\nIn corrispondenza della navata centrale, larga quanto quest'ultima, si trova l'abside, costituita da una campata a pianta rettangolare con, sulla volta, raffigurati i \"Quattro Evangelisti\", e dall'abside vera e propria a pianta poligonale, illuminata da cinque monofore ogivali; sulle pareti, sono raffigurati scene della vita di Ges\u00f9 e di Maria. L'abside \u00e8 interamente occupata dal presbiterio, rinnovato dopo il Concilio Vaticano II, con arredi sacri in terracotta: l'altare, al centro, la cattedra, sulla destra, l'ambone, sulla sinistra, e il fonte battesimale, anch'esso sulla sinistra. Alle spalle del nuovo altare, vi \u00e8 l'antico altare maggiore barocco in marmi policromi, realizzato nel 1781; intorno ad esso e alle sue spalle, stanno gli stalli lignei del coro.\nAddossato alla colonna di destra tra la quarta e la quinta campata della navata centrale, si trova il pregevole pulpito ligneo del XVII secolo, riccamente scolpito e sormontato da un baldacchino.\nOrgani a canne.\nOrgano maggiore.\nSulla cantoria in controfacciata, si trova l'organo a canne principale della chiesa, costruito nel 1914 da Carlo Vegezzi Bossi ed installato nella cattedrale nel 1919.\nOriginariamente a trasmissione pneumatico-tubolare, \u00e8 stato in seguito elettrificato e la sua consolle spostata nella navata. Quest'ultima ha due tastiere di 61 note ciascuna ed una pedaliera di 32 note, con 25 registri per un totale di 1600 canne.\nOrgano positivo.\nNella navata laterale di destra, a pavimento, si trova un organo positivo \"ad ala\" costruito nel XVIII secolo probabilmente dall'organaro torinese Giuseppe Calandra.\nLo strumento \u00e8 a trasmissione integralmente meccanica, con un'unica tastiera di 45 note con prima ottava scavezza e pedaliera a leggio scavezza di 9 note costantemente unita al manuale e con il registro di \"Basso 8'\" sempre inserito."}
{"id": "2833110", "revid": "729019", "url": "https://it.wikipedia.org/wiki?curid=2833110", "title": "Svedmyra (metropolitana di Stoccolma)", "text": "Svedmyra \u00e8 una stazione della metropolitana di Stoccolma.\nSituata presso il quartiere di \"Stureby\", a sua volta incluso all'interno della circoscrizione di Enskede-\u00c5rsta-Vant\u00f6r, la fermata \u00e8 posizionata sul percorso della linea verde T19 della rete metroviaria locale fra le stazioni Sockenplan e Stureby.\nLa sua apertura ufficiale ebbe luogo il 9 settembre 1951, proprio come tutte le altre stazioni comprese nella sezione tra Gullmarsplan e Stureby; tuttavia gi\u00e0 dall'anno 1930 era qui in funzione la \"\u00d6rbybanan\", un servizio di trasporto pubblico su rotaia.\nLa piattaforma \u00e8 collocata in superficie, tra le strade \"Tussm\u00f6tev\u00e4gen\" e \"\u00d6knebov\u00e4gen\". Progettata dall'architetto Peter Celsing, la stazione presenta contributi artistici dello scultore Torgny Larsson e del ceramista Barbro Johansson.\nL'utilizzo medio quotidiano durante un normale giorno feriale \u00e8 pari a 2.600 persone circa."}
{"id": "2833111", "revid": "123912568", "url": "https://it.wikipedia.org/wiki?curid=2833111", "title": "Duomo di Saluzzo", "text": "La Cattedrale di Maria Vergine Assunta, anche conosciuta come il Duomo di Saluzzo, \u00e8 la chiesa principale di Saluzzo e cattedrale della diocesi omonima.\nStoria e Descrizione.\nLa cattedrale venne costruita tra il 1491 e il 1501 nel sito occupato dall'antica pieve romanica di Santa Maria, documentata gi\u00e0 all'inizio del XI secolo.\nLa costruzione, eretta a collegiata nel 1481 da papa Sisto IV, nel 1511 divenne sede vescovile per volere del papa Giulio II.\nL'esterno della chiesa si caratterizza per l'ampia scalinata, costruita nel 1842 al posto di quella del Seicento. La facciata, in mattoni a vista ed intonaco, \u00e8 scandita da tre portali d'ingresso. Quello centrale \u00e8 affiancato da due colonne sormontate dalle statue degli apostoli Pietro e Paolo, e culmina con una lunetta in cui \u00e8 raffigurata l\"Assunzione\". Nelle lunette dei portali laterali invece sono raffigurati i due santi patroni di Saluzzo, san Costanzo e san Chiaffredo. Affianca l'edificio un campanile della seconda met\u00e0 del XVIII secolo.\nInternamente la cattedrale \u00e8 a tre navate con volte a crociera; la volta della navata centrale \u00e8 decorata in stile neogotico (1850 circa). Pure dell'Ottocento sono i tre affreschi che decorano la controfacciata, con episodi tratti dalle vite di santi locali.\nNelle due navate laterali sono collocati diversi altari secondari, sette nella navata destra, e altri sette nella navata sinistra, che comprende pure due cappelle: quella del Santissimo Sacramento e quella del battistero. Diverse sono le opere artistiche qui presenti, risalenti per lo pi\u00f9 al XVI-XVIII secolo.\nL'altare maggiore \u00e8 dominato da un gruppo di undici statue lignee degli inizi del XVIII secolo."}
{"id": "2833119", "revid": "122246", "url": "https://it.wikipedia.org/wiki?curid=2833119", "title": "Campionato mondiale per club FIVB (femminile)", "text": "Il campionato mondiale per club FIVB (ing. \"FIVB Volleyball Women's Club World Championship\") o, pi\u00f9 semplicemente, Mondiale per Club femminile FIVB, \u00e8 una competizione pallavolistica riservata alle squadre femminili vincitrici dei tornei continentali organizzati dalle cinque confederazioni appartenenti alla FIVB e mette in palio il titolo di Campione del mondo per club.\nAlla competizione prendono parte le squadre campioni continentali provenienti dalla CEV (Europa), dalla CSV (Sudamerica), dalla NORCECA (Nord-Centro America e Caraibi), dall'AVC (Asia) e dalla CAVB (Africa).\nPartecipano alla competizione anche le vincitrici nazionali del paese ospitante, e delle squadre invitate dalla FIVB, le cosiddette \"wild cards\".\nLa prima edizione si \u00e8 disputata nel 1991, e la competizione venne riproposta anche nel 1992 e nel 1994. Da allora non si \u00e8 pi\u00f9 giocata, fino alla riproposizione nel 2010, edizione che si \u00e8 giocata a Doha, Qatar.\nFormato.\nL'attuale formato del campionato mondiale per club, in vigore dall'edizione maschile del 2009, prevede la suddivisione delle otto squadre partecipanti in due gironi, A e B. Si qualificano per la fase successiva le prime due classificate di ogni girone, che si incroceranno in semifinale (la prima del girone A incontrer\u00e0 la seconda del girone B, e il contrario). Le squadre qualificatesi terze e quarte nel girone iniziale saranno eliminate, e verranno tutte inserite nella classifica finale con il rango di quinte.\nLe vincitrici delle semifinali si contenderanno la vittoria finale, mentre le sconfitte si scontreranno per la finale 3\u00ba-4\u00ba posto.\nStoria.\nIl massimo torneo mondiale per club di pallavolo venne creato inizialmente per le formazioni maschili, nel 1989. La prima Coppa del Mondo per club femminile venne istituita dalla FIVB nel 1991, in contemporanea con la terza edizione del torneo maschile. Essa rappresentava, e rappresenta ancora oggi, l'unica opportunit\u00e0 per una squadra di club di partecipare ad una competizione a carattere mondiale.\nLa prima edizione si disput\u00f2 in Brasile, per la precisione a San Paolo, e vide la vittoria della squadra di casa (al secondo posto si classific\u00f2 un'altra squadra brasiliana). La seconda edizione si gioc\u00f2 in Italia, a Jesi, e a vincere fu la formazione de Il Messaggero Ravenna. La terza edizione non venne disputata nel 1993, bens\u00ec l'anno successivo: si torn\u00f2 in Brasile, e a vincere fu di nuovo la squadra di casa.\nDopo solo tre edizioni la competizione venne cancellata, dopo che gi\u00e0 nel 1992 era stato soppresso il torneo maschile. Per oltre 15 anni non ci fu nessuna competizione per club a carattere mondiale, ma nel 2009 la FIVB decise di ripristinare il Mondiale per club maschile, dopo ben 17 anni d'assenza: dopo questa nuova \"edizione pilota\", \u00e8 stato deciso di riproporre anche il torneo femminile.\nLa sede \u00e8 stata trovata in Doha, capitale del Qatar.\nNell'aprile del 2013 la FIVB apporta due importanti novit\u00e0 alla competizione per le successive tre edizioni (fino al 2015): la prima \u00e8 il cambio di sede a Zurigo, prima volta di una citt\u00e0 svizzera organizzatrice di un evento ufficiale FIVB; la seconda \u00e8 lo spostamento del torneo al mese di maggio (a partire dall'edizione 2014), al termine di tutte le competizioni nazionali e continentali per club. Confermata invece la composizione delle squadre partecipanti (le 5 squadre campioni continentali pi\u00f9 l'organizzatrice del torneo).\nLe novit\u00e0 sono condivise con il torneo maschile, che lascia il Qatar per spostarsi in Brasile."}
{"id": "2833120", "revid": "399", "url": "https://it.wikipedia.org/wiki?curid=2833120", "title": "Duomo di Vercelli", "text": "La cattedrale metropolitana di Sant'Eusebio \u00e8 la principale chiesa di Vercelli e sede dell'arcidiocesi omonima. Sorta nei pressi della sepoltura di Sant'Eusebio di Vercelli, primo vescovo e patrono del Piemonte, annovera diverse importanti opere d'arte tra le quali spiccano il monumentale crocifisso ottoniano. Al suo interno sono sepolti diversi membri di Casa Savoia. \u00c8 stata elevata alla dignit\u00e0 di basilica minore da papa Gregorio XVI nel 1834 e dichiarata monumento nazionale nel 1940.\nStoria.\nLe origini paleocristiane.\nIl Duomo che oggi vediamo non \u00e8 l'antico tempio eusebiano, ma una costruzione la cui nascita e sviluppo avvenne in tempi successivi. Nel luogo dove sorgeva un'area necropolare romana, a nord della citt\u00e0, vicino al fiume Cervo, fu sepolto San Teonesto, ritenuto il primo martire cristiano vercellese, durante le persecuzioni di Diocleziano. Accanto alla sua sepoltura volle farsi seppellire sant'Eusebio (\u2020 371). Per onorare la memoria del grande santo, evangelizzatore delle terre subalpine, sorse tra il V e il VI secolo una basilica paleocristiana mentre la prima cattedrale della citt\u00e0, Santa Maria Maggiore, era situata in un'area pi\u00f9 centrale. Poco sappiamo dalle fonti sulle vicende storiche iniziali, la tradizione vuole che sia stata fondata da Teodosio I, e che in seguito venne seriamente danneggiata durante varie incursioni barbariche. Sicuramente nel tempo crebbe sempre pi\u00f9 di prestigio la basilica eusebiana, dotata di un Capitolo e di cospicue rendite. Inoltre la posizione privilegiata sulla Via Francigena garantiva un continuo passaggio di pellegrini proveniente da tutta la Cristianit\u00e0, prova ne sono le numerosissime reliquie presenti (ad esempio quella di Tommaso Becket tutt'ora conservata).\nL'antica Basilica.\nL'antica basilica, secondo le fonti a disposizione, era costruita su modello dell'Antica basilica di San Pietro in Vaticano, vale a dire a cinque navate con quattro file di colonne. La chiesa era preceduta da un quadriportico, dove erano situate le scuole di grammatica e canto nonch\u00e9 le abitazioni dei Canonici. Nei pressi sorse ben presto un importante palazzo che divenne poi il palazzo arcivescovile ed un importante scriptorium. L'unica abside, orientata verso Oriente, doveva essere decorata a mosaico, mentre il coro era cinto da preziosi cancelli (Ziliberto, 1180 ca.). Il presbiterio, probabilmente rialzato, sorgeva sulla sepoltura del Santo Patrono, ritrovata nel 1581. Grazie al \"Rotolo degli Atti degli Apostoli\", conservato nell'attiguo museo del tesoro del duomo, databile sul finire del XII secolo, conosciamo l'apparato decorativo della navata centrale, costituito da una serie di affreschi raffiguranti le Vite degli Apostoli, mentre nelle altre navate erano rappresentati segni astrologici. Era altres\u00ec affrescata una cronotassi dei Vescovi successori di sant'Eusebio, realizzata successivamente nella Sala del Trono dell'Arcivescovado. \u00c8 attestato che successivamente il vescovo Leone provvide ad una serie di restauri in seguito all'incendio appiccato da Arduino d'Ivrea nel 997, in occasione dell'uccisione del vescovo Pietro, periodo in cui fu realizzato il grandioso crocifisso d'argento. Nella fase romanica venne realizzato forse da Benedetto Antelami un prezioso pergamo di cui rimangono alcune sculture al Museo Leone. Unico superstite di questa fase \u00e8 il possente campanile eretto sotto il vescovo Uguccione (1151-1179). Pur con vari rimaneggiamenti l'impianto basilicale rimase lo stesso fino al XVI secolo, periodo in cui si abbandon\u00f2 anche l'uso del rito eusebiano in favore del rito romano.\nLa ricostruzione nel periodo della Controriforma.\nNel 1570 il vescovo locale, cardinale Guido Luca Ferrero, fece abbattere il coro della precedente chiesa avviando cos\u00ec i lavori per una ricostruzione completa dell'edificio. Fu incaricato della riedificazione Pellegrino Tibaldi, affermato architetto, gi\u00e0 autore di importanti lavori nel Duomo di Milano, che fece riedificare il coro, le sacrestie e le prime due cappelle laterali adiacenti. Terminati i lavori nel 1582, la chiesa si trov\u00f2 cos\u00ec composta da due edifici differenti, separati da un muro. Nel corso del secolo successivo su impulso della madama reale Giovanna Battista di Savoia, fu edificata la grandiosa cappella dedicata al Beato Amedeo IX di Savoia, posta sul lato destro del tempio e collegato provvisoriamente al medesimo, in attesa del prosieguo dei lavori. \nIl prosieguo dei lavori e l'elevazione a basilica minore.\nIl Capitolo della Cattedrale volle sul principio del XVIII secolo completare la costruzione. L'architetto di corte Benedetto Alfieri predispose grandiosi progetti, completati dal suo aiutante Luigi Michele Barberis e del collega Gian Battista Ferroggio. Furono apportate sostanziali modifiche ai progetti originali, la chiesa fu impostata a tre navate e l'ordine della colonne vari\u00f2 da ionico a corinzio. Fu l'architetto Stefano Negro a sovraintendere ai lavori. Soltanto nel 1714 fu completata definitivamente la demolizione della vecchia chiesa con l'abbattimento del quadriportico. Venne cos\u00ec costruito il grande pronao e la facciata gi\u00e0 neoclassica e si provvide alla decorazione interna. Nel frattempo ad opera di Pio VII, con la Bolla \"Beati Petri\" del 1817 il territorio della diocesi venne elevato ad arcidiocesi e nel 1834 Gregorio XVI elev\u00f2 il duomo al rango di basilica minore.\nLa fine dei lavori ed i restauri.\nNella seconda met\u00e0 del secolo successivo si volle terminare definitivamente la nuova chiesa: venne costruita dall'ingegnere Giovanni Larghi la cupola (1860), sull'attico della facciata vennero poste le statue dei dodici Apostoli e del Salvatore, internamente fu posato nel 1871 il pavimento a mosaico su progetto di Edoardo Arborio Mella. Giuseppe Locarni realizz\u00f2 nel 1893 le cancellate del pronao e dei giardini laterali. \nCostanti furono gli interventi di manutenzione e restauro nel corso del Novecento, sul finire del XX secolo venne realizzata la cripta per le sepolture dei vescovi mentre sul principio del XXI secolo si \u00e8 provveduto alla realizzazione di una nuova area presbiteriale al di sotto della cupola e a una nuova collocazione del crocifisso ottoniano. Sono terminati nel 2012 grandi lavori di restauro che hanno interessato l'edificio nella sua interezza riportando altres\u00ec la facciata e le pareti interne alle cromie originali settecentesche.\nDescrizione.\nArchitettura.\nPreceduta dalla grande piazza con giardini (Piazza Sant'Eusebio) e da un sagrato semicircolare pavimentato in ciottolato, l'imponente mole della cattedrale \u00e8 facilmente riconoscibile tra i monumenti cittadini per la grossa cupola rivestita in rame e il possente campanile. Le tre porte d'ingresso sono precedute da un vasto pronao di forme neoclassiche, sormontato dalle statue dei dodici apostoli e del Salvatore.\nL'interno, a pianta a croce latina, \u00e8 suddiviso in tre navate (pi\u00f9 larga quella centrale) a loro volta suddivise in cinque campate. Le volte a botte sono sostenute da massicci pilastri quadrati con colonne binate in stile corinzio decorate a finto marmo. All'incrocio della nave maggiore con il transetto si eleva la grossa cupola finemente decorata a stucco. L'ampia zona absidale, dalla quale si accede alle due sacrestie ellittiche, chiude il tempio. Sul lato sinistro sorge la grande cappella di sant'Eusebio, mentre sul lato destro che si affaccia su piazza Alessandro d'Angennes, sorgono i giardini, la cappella del Beato Amedeo, il campanile ed un ulteriore ingresso dalla piazza nonch\u00e9 il collegamento con l'adiacente residenza arcivescovile.\nLe cappelle.\nSono presenti numerose cappelle che testimoniano l'importanza storico-religiosa della cattedrale. Partendo dall'ingresso sul lato destro vi sono: la Cappella delle Reliquie, di Sant'Onorato, di San Giovanni Nepomuceno, del Beato Amedeo IX, del Crocifisso e di Sant'Ambrogio. Sul lato sinistro partendo dell'Altare Maggiore si trovano la Cappella della Madonna dello Schiaffo, di San Filippo Neri, di Sant'Eusebio, dei Santi Donato e Guglielmo, di Sant'Elena ed Emiliano e del Fonte Battesimale. \nLa Cappella del Beato Amedeo IX di Savoia.\nLe eleganti forme barocche della cappella sono ben visibili a lato del campanile sul fianco destro della chiesa. L'ingresso della cappella infatti sorge nel lato destro del transetto, mentre la costruzione venne inizialmente collegata alla vecchia basilica e successivamente addossata all'attuale chiesa. Casa Savoia volle, nel XVII secolo, rendere onore alla figura del Duca Amedeo IX, morto nel castello cittadino nel 1472 e che divenne beato nel 1678. Fu incaricato del progetto il grande architetto di corte Guarino Guarini, ma i lavori vennero poi affidati nel 1682 ad un altro importante architetto di corte Michelangelo Garove. Conclusosi i lavori nel 1703 nel corso del secolo venne rimaneggiata la decorazione originale diventando cos\u00ec una cappella di gusto tardo barocco, nei quali spiccano la decorazione della cupola, i marmi policromi delle colonne e del pavimento. Al di sopra dell'altare \u00e8 riposta l'urna che contiene le spoglie del Beato mentre la pala d'altare \u00e8 stata dipinta dall'austriaco pittore di corte Daniel Seiter. Essa raffigura il Duca nell'atto di donare il collare d'oro della Ss. Annunziata ai poveri. Trovano anche sepoltura altri illustri esponenti del Casato: Carlo I, Carlo II, la duchessa Jolanda e Vittorio Amedeo I.\nLa Cappella di sant'Eusebio.\nSpeculare alla cappella del Beato Amedeo, sul lato sinistro del transetto si apre l'ampia cappella del Santo patrono, il cui ingresso \u00e8 separato dalla chiesa da un'ampia vetrata. A pianta centrale venne realizzata sul finire del XVIII secolo su progetto di Michele Barberis, collaboratore di Benedetto Alfieri. Consacrata nel 1805, venne completamente ridecorata in stile neorinascimentale ed eclettico con i fondi appositamente stanziati dal lascito testamentario del Canonico Lampugnani. L'architetto Giuseppe Locarni progett\u00f2 i lavori, che previdero la decorazione della base della cupola con scene della vita del Santo (\"il Battesimo, La Glorificazione, la Prima Messa, la Presenza al Concilio di Milano del 355\") ad opera del romano Francesco Grandi, le altre decorazioni invece furono realizzate dal vercellese Carlo Costa. Le quattro statue in marmo di Carrara poste ai lati (\"Speranza Fede Carit\u00e0 e Prudenza\") sono opera di Francesco Porzio. Al di sopra dell'altare chiusa da una grata si pu\u00f2 scorgere la preziosa urna d'argento che contiene le reliquie del Santo. La Cappella \u00e8 dotata inoltre di due cantorie (Antonini), un organo a canne e di un coro circolare finemente scolpito. Da essa si accede alla Cripta dei Vescovi, realizzata per le sepolture degli Arcivescovi sul finire del XX secolo.\nOpere d'arte.\nIl crocifisso ottoniano.\nTra le tante opere d'arte presenti spicca sicuramente per importanza ed imponenza il grandioso crocifisso ottoniano, capolavoro dell'oreficeria ottoniana. Realizzato sul finire del X secolo su committenza probabilmente del vescovo Leone nell'ambito dei lavori di ricostruzione della chiesa dopo l'incendio di Re Arduino \u00e8 realizzato in lamine d'argento sbalzate ed in parte dorate poste su un riempimento in cocciopesto e cera posizionato su una croce lignea. Esempio di Christus triumphans oltre che per le dimensioni inusitate (pi\u00f9 di 3 metri di altezza) spicca per l'accuratezza dei dettagli e dell'apparato figurativo. Nella nuova chiesa fu collocato dopo vari spostamenti nella Cappella del Crocifisso, dopo il restauro in seguito ai danneggiamenti del 1983 \u00e8 stato collocato appeso sull'arco trionfale. \nLa Madonna dello Schiaffo.\nCollocata in un altare barocco realizzato nel 1646 da Francesco Rusca, la statua in marmo che raffigura la Madonna con Bambino presenta una macchia sulla guancia destra e la tradizione popolare l'ha attribuita a uno schiaffo miracolosamente rimasto impresso.\nLa critica a lungo l'ha attribuita a Benedetto Antelami, parte del pergamo dell'antica cattedrale poi smembrato. La notevole opera per i suoi influssi d'oltralpe e il linguaggio goticheggiante si tende oggi a datarla nella seconda met\u00e0 del XIII secolo.\nI Reliquiari ed il tesoro.\nPer la sua importanza religiosa nei secoli il tesoro della cattedrale si \u00e8 arricchito di centinaia di reliquiari. Oggi i pi\u00f9 preziosi di questi sono visibili all'interno dell'attiguo museo del tesoro, mentre buona parte sono custoditi all'interno dell'Altare delle Reliquie (XIX secolo, opera di Arbori Mella). In una nicchia dell'Altare di San Giovanni Nepomuceno \u00e8 per\u00f2 posizionato il busto gotico di San Pantaleone, notevole reliquiario in argento databile sul principio del XV secolo. La reliquia del Santo, donata da Carlo Magno alla chiesa vercellese, ha sempre goduto di una speciale venerazione in ambito locale. \nIl presbiterio e gli altari barocchi.\nLa decorazione del presbiterio \u00e8 stata realizzata cos\u00ec come oggi la vediamo nel XVIII secolo, uniformando lo stile tardo-cinquecentesco della zona absidale con lo stile settecentesco del resto dell'edificio. Il vescovo Carlo Vincenzo Maria Ferrero Thaon (1730-1742) don\u00f2 l'altare maggiore realizzato in preziosi marmi policromi e la statua in marmo di Carrara del Santo patrono, posta nella nicchia centrale dell'abside, opera attribuita da taluni a Pierre-\u00c9tienne Monnot. Il Venne poi realizzata la seconda balaustra rococ\u00f2 verso l'altare (1745) su disegno dell'Alfieri, mentre la prima, pi\u00f9 lineare, venne realizzata gi\u00e0 nel 1681 ed \u00e8 attribuita al Garove. Le pareti del coro sono decorate da quattro bassorilievi in stucco \"Storie di s. Eusebio\" dello scultore Giovanni Battista Bernero, commissionati dal vescovo Carlo Giuseppe Filippa della Martiniana nel 1802, inspirate a quadri del Mayerle. Furono infatti soprattutto gli artisti gravitanti alla corte dei Savoia che lavorano tra il Sei e l'Ottocento nella decorazione del tempio, tra gli altri son da segnalare proprio Pier Francesco Guala e Francesco Antonio Mayerle per la realizzazione di diverse pale d'altare.\nGli Organi a canne.\nL'organo principale \u00e8 collocato nel presbiterio, su due apposite cantorie realizzate ai lati dello stesso. Il primo organo di cui si ha notizia fu realizzato nel 1466 mentre lo strumento attuale \u00e8 stato realizzato nel 1910 dalla ditta Mascioni e restaurato ed ampliato nel 2013. Un ulteriore strumento \u00e8 collocato nella cantoria della Cappella di Sant'Eusebio, ed \u00e8 stato realizzato da Giovanni Tonoli verso la fine del XIX secolo."}
{"id": "2833121", "revid": "123217250", "url": "https://it.wikipedia.org/wiki?curid=2833121", "title": "Talanta", "text": "Talanta \u00e8 una rivista scientifica dedicata alla chimica analitica nata nel 1958.\n\u00c8 pubblicata dalla Elsevier ed escono 15 numeri all'anno. Nel 2014 il fattore d'impatto della rivista era di 3,545.\nContenuti.\nLa rivista pubblica articoli di ricerca, review e short communication nel campo della chimica analitica pura e applicata."}
{"id": "2833123", "revid": "46291", "url": "https://it.wikipedia.org/wiki?curid=2833123", "title": "Cryptocarya microneura", "text": "Cryptocarya microneura \u00e8 un albero della famiglia delle Lauraceae, che cresce nelle foreste pluviali delle coste dell'Australia orientale.\nDescrizione.\n\"Cryptocarya microneura\" \u00e8 un albero di taglia medio-piccola, alto sino a 25 metri. Il tronco \u00e8 spesso di forma irregolare o scanalato. La corteccia \u00e8 grigia e leggermente sugherosa negli alberi piccoli, o grigio-marrone e a scaglie su quelli grandi.\nLe foglie sono alternate e semplici, la parte superiore \u00e8 color verde scuro, quella inferiore verde pallido.\nI fiori compaiono da settembre a novembre, non profumano e sono a pannocchie, finemente vellutati.\nIl frutto \u00e8 una drupa lucida, nera e appuntita, di diametro 12\u00a0mm circa; esso \u00e8 cibo per gli uccelli della foresta pluviale come \"Lopholaimus antarcticus\".\nDistribuzione e habitat.\n\u00c8 comune nelle aree delle temperate calde delle foreste pluviali in terreno sedimentario, ed anche nelle foreste pluviali del litorale."}
{"id": "2833126", "revid": "2166030", "url": "https://it.wikipedia.org/wiki?curid=2833126", "title": "Ducato di Pomerania", "text": "Ducato di Pomerania \u00e8 l'odierna denominazione del territorio sul quale si estendeva la signoria dei principi di origine slava nota come dinastia dei Greifen, che vi si spartirono il territorio dal XII al XVII secolo. Su questo territorio, sito sulla costa meridionale del Mar Baltico da entrambi i lati del fiume Oder, si estendono oggi la Pomerania anteriore, che \u00e8 parte del \"Land\" tedesco del Meclemburgo-Pomerania Anteriore, il Voivodato della Pomerania Occidentale ed in piccola parte anche il Voivodato della Pomerania, entrambi parte della Repubblica di Polonia. \nVisione generale.\nNella Pomerania vi furono nel corso della storia pi\u00f9 ducati, la cui esistenza politica e geografica si modific\u00f2 pi\u00f9 volte attraverso suddivisioni e riunificazioni. I duchi che vi regnarono vengono indicati complessivamente come Greifen. Si contano:\nIn questo territorio era situato, fin dal 1140, il vescovado di Cammin. La sede vescovile fino al 1150/55 era in Wollin, poi in Usedom ed infine dal 1178 in Cammin. Con la Riforma protestante esso perse le funzioni-guida e la signoria secolare del vescovo di Cammin fin\u00ec nel 1556 per scelta del principe Giovanni Federico nell'ambito della signoria del casato dei Greifen fino alla morte dell'ultimo vescovo.\nSviluppo.\nNascita del ducato.\nVerso il 995 il duca polacco Boleslao I, detto \"Il Valoroso\" sottomise al proprio potere il territorio ad est dell'Oder. Nel corso delle guerre polacche fra il 1005 ed il 1013 la Pomerania riacquist\u00f2 la propria indipendenza. I primi tentativi di cristianizzazione della popolazione del territorio fallirono. Il conflitto fra Zemuzil, signore della Pomerania, e il duca polacco Casimiro I, che durava dal 1042, fu risolto dall'imperatore Enrico III nel 1046.\nVerso il 1100 furono nominati numerosi duchi un Pomerania, che per\u00f2 non sono rintracciabili in nessun sunto genealogico a causa della scarsa tradizione. Gli alberi genealogici dei Greifen del XVI e XVII secolo invero nominano come antenato un certo Swantibor, ma gli effettivi rapporti di parentela con le generazioni successive non sono inequivocabilmente dimostrabili.\nLo stesso vale per gli altri citati come duchi di Pomerania all'inizio del XII secolo nelle fonti, soprattutto nelle cronache polacche. Perci\u00f2 i fratelli Vartislao I e Ratibor I vengono visti oggi concordemente come i primi principi della dinastia dei Greifen.\nNel 1121 Vartislao I si sottomise al duca polacco Boleslao III di Polonia. Quest'ultimo cerc\u00f2 di garantirsi la signoria sulla Pomerania mediante l'introduzione del cristianesimo. Il primo tentativo missionario da parte di un prete spagnolo in Wolin fall\u00ec. Nel maggio 1124 emerse Ottone di Bamberga alla sua prima missione da Gniezno, attraverso Pyrzyice a Cammin e quindi a Stettino. Gi\u00e0 nel febbraio del 1125 tuttavia egli ritornava a Gniezno. Nella sua seconda missione Ottone di Bamberga raggiunse, nel 1128, Demmin ed Usedom. Dopo la morte di Vartislao I furono creati dai suoi figli, Casimiro I di Pomerania e Boghislao I, verso la fine del XII secolo, i ducati di Pomerania-Demmin e di Pomerania-Stettino. Nel 1181 Boghislao I venne elevato a Lubecca al rango di principe dell'impero quale \"Duca di Slavinen\", ma gi\u00e0 nel 1185 egli dovette riconoscere la sovranit\u00e0 danese, della quale tuttavia pot\u00e9 liberarsi gi\u00e0 due anni dopo a seguito della sconfitta danese nella battaglia di Bornh\u00f6ved. Al rinnovato rientro nel novero dei principi dell'impero si opposero solo gli Ascanidi marchesi del Brandeburgo, che nel 1231 furono infeudati dall'imperatore Federico II del ducato di Pomerania.\nEssi rivendicarono la signoria sulla Pomerania e chiusero trattative a Kremmen nel 1236 ed a Landin nel 1250, con le quali riuscirono ad acquisire grosse parti di territorio fra cui Land Stargard e l'Uckermark.\nDucato di Pomerania-Demmin.\nCasimiro I di Demmin ne fu il primo duca dal 1170. Gi\u00e0 il 17 maggio 1264 tuttavia questa linea dinastica si era estinta con la morte di Vartislao III, uno dei nipoti di Boghislao I.\nVartislao III perse nel 1236 perse il territorio di Zirzipanien ad ovest di Demmin a favore dei signori del Meclemburgo e nello stesso anno anche il territorio di Stargard, il futuro Meclemburgo-Strelitz, a favore dei signori del Brandeburgo. Nello stesso tempo inizi\u00f2 la colonizzazione tedesca del territorio.\nDucato di Pomerania-Stettino.\nBogislaw I regn\u00f2 su Pomerania-Stettino e spos\u00f2 Anastasia di Polonia, figlia di Mieszko III. Sotto il nipote Barnim I, dal 1230, l'insediamento germanico nel territorio venne rafforzato e furono fondate numerose citt\u00e0.\nCon il trattato di Landin del 1250 l'Uckermark, fino ad allora facente parte della Pomerania, pass\u00f2 al Brandeburgo. Dopo la morte di Vartislao III la signoria pass\u00f2 nel 1264 a Barnim. Il figlio di primo letto, Boghislao IV, e quello di secondo letto, Ottone I, si divisero il ducato dopo la morte del fratellastro Barnim II: nel 1295 la parte denominata Pomerania-Wolgast and\u00f2 a Boghislao IV e quella denominata Pomerania-Stettino a Ottone I.\nDucato di Pomerania-Wolgast.\nIl Ducato di Pomerania-Wolgast fu fondato nel 1295 da Boghislao IV. Il figlio Vartislao IV nel 1317 riusc\u00ec ad acquisire le terre di Schlawe-Stolp dalla massa ereditaria dell'ormai estinto (1295) casato ducale dei Samboridi. Dopo la morte del principe di R\u00fcgen Wizlaw III, il relativo ducato entr\u00f2 a far parte di quello di Pomerania-Wolgast. Negli anni 1368 e 1372 la Pomerania-Wolgast fu divisa in Pomerania posteriore, che and\u00f2 a Boghislao V, ed in Pomerania anteriore, che and\u00f2 ai figli di Barnim IV, fratello di Boghislao V. Il terzo fratello, Vartislao V ottenne subito un indennizzo e nel 1372 la nuova Stettino, che tuttavia con la sua morte torn\u00f2 nuovamente alla Pomerania-Wolgast, non avendo egli lasciato eredi.\nNel 1456 fu fondata l'Universit\u00e0 Ernst-Moritz-Arndt a Greifswald. Dal 1478 al 1523 si giunse nuovamente ad una riunione dei ducati sotto Boghislao X, ma nel 1523 la Pomerania fu nuovamente divisa in due ducati. Con Giovanni Bugenhagen, nel 1534 si diffuse nel ducato la Riforma protestante.\nDucato di Pomerania-Stolp.\nDopo che il 15 maggio 1368 fu concluso il trattato di Anklam, nacque ad est del fiume Swine il ducato di Pomerania-Stolp sotto Boghislao V. Dopo la sua morte, avvenuta nel 1374, gli successero i figli Casimiro IV, che mor\u00ec nel 1377, Barnim V come Boghislao VIII. Dopo la sua morte, avvenuta nel 1418, la sua vedova Sofia dell'Holstein assunse la reggenza in nome del figlio Boghislao IX fino al raggiungimento da parte di quest'ultimo nel 1425 della maggiore et\u00e0. Morto questi nel 1446, Erik VII di Danimarca torn\u00f2 a R\u00fcgenwalde ove risiedette come duca di Pomerania-Stolp. Dopo la sua morte, avvenuta nel 1459, il duca di Pomerania-Wolgast, Eric II assunse anche la signoria in R\u00fcgenwalde-Stolp. Dopo la sua morte (1474) il figlio Boghislao X riun\u00ec nelle sue mani l'intera Pomerania e il ducato di Pomerania-Stolp cess\u00f2 di esistere.\nFine del ducato di Pomerania.\nNel corso della guerra dei trent'anni la Pomerania, nel 1630, cadde sotto il dominio svedese. Nel 1637 mor\u00ec senza eredi l'ultimo duca Boghislao XIV: si ritenne che l'estinzione della casato dei Greifen fu una \"vendetta postuma\" della nobildonna Sidonia von Borcke, condannata a morte per stregoneria nel 1620, la quale era stata protagonista di varie cause giudiziarie contro esponenti di tale famiglia.\nFino alla pace di Vestfalia nel 1648 la Pomerania fu amministrata dagli svedesi e successivamente nel 1653, con il Trattato di Stettino, fu suddivisa in Pomerania posteriore (\"Hinterpommern\"), che pass\u00f2 sotto il dominio del Margraviato di Brandeburgo, e Pomerania anteriore (\"Vorpommern\") che divenne Pomerania svedese. Dopo la grande guerra del Nord, dal 1700 al 1721, la parte di Pomerania anteriore a sud del fiume Peene pass\u00f2 alla Prussia e cos\u00ec successe anche alla rimanente parte a nord del fiume, nel 1815, a seguito del Congresso di Vienna.\nElenco dei duchi di Pomerania.\nNel 1202 il ducato fu ripartito; le parti iniziali furono (fino al 1264) Stettino e Demmin, dopo la prima effettiva suddivisione dal 1295 Wolgast e Stettino, quindi di tanto in tanto il ducato fu nuovamente riunito formando uno Stato di Pomerania i cui duchi furono:"}
{"id": "2833127", "revid": "183976", "url": "https://it.wikipedia.org/wiki?curid=2833127", "title": "Cucchiaio di Legno", "text": ""}
{"id": "2833130", "revid": "1005847", "url": "https://it.wikipedia.org/wiki?curid=2833130", "title": "Elezioni amministrative in Italia del 2010", "text": "Le elezioni amministrative in Italia del 2010 si sono tenute il 28 e 29 marzo (primo turno) e l'11 e 12 aprile (secondo turno).\nIn Sardegna e in Sicilia le elezioni si sono tenute il 30 e 31 maggio (primo turno) e il 13 e 14 giugno (secondo turno).\nIn Valle d'Aosta le elezioni si sono tenute il 23 maggio; in Trentino-Alto Adige il 16 maggio (primo turno) e il 30 maggio (secondo turno).\nElezioni comunali.\nSicilia.\nEnna.\nFonti: Primo turno - Secondo turno"}
{"id": "2833133", "revid": "183976", "url": "https://it.wikipedia.org/wiki?curid=2833133", "title": "Wooden spoon", "text": ""}
{"id": "2833134", "revid": "486946", "url": "https://it.wikipedia.org/wiki?curid=2833134", "title": "Coppa del Mondo per club FIVB 1989", "text": ""}
{"id": "2833136", "revid": "767487", "url": "https://it.wikipedia.org/wiki?curid=2833136", "title": "Rinascenza macedone", "text": "Per Rinascenza macedone (IX-XI secolo), si intende quel periodo storico durante il quale nell'Impero bizantino, guidato dalla nuova dinastia macedone, si rinnov\u00f2 l'interesse verso la scienza e la letteratura classiche, e in ambito figurativo, verso i modi espressivi dell'arte ellenistica.\nL'epoca si caratterizz\u00f2 per una vivacit\u00e0 e floridezza complessive le quali, culminate dal punto di vista politico nella vittoria di Basilio II il Bulgaroctono (976-1025) contro i Bulgari, si protrassero e si accrebbero ulteriormente nel seguente periodo comneno (XII secolo).\nSotto l'aspetto culturale si verific\u00f2 uno sviluppo \"ante litteram\" dello spirito enciclopedico, che si materializz\u00f2 nella stesura di grandi raccolte del pensiero dei secoli precedenti, come i \"Geoponica\", in cui, anche senza grande originalit\u00e0, venne riassunto tutto il sapere in materia di agronomia. Molto significativa \u00e8 l'attribuzione dell'opera allo stesso imperatore Costantino VII Porfirogenito (912-959)."}
{"id": "2833140", "revid": "486946", "url": "https://it.wikipedia.org/wiki?curid=2833140", "title": "Coppa del Mondo per club FIVB 1990", "text": ""}
{"id": "2833141", "revid": "2039709", "url": "https://it.wikipedia.org/wiki?curid=2833141", "title": "Polizia montata", "text": "La polizia montata \u00e8 costituita da poliziotti che eseguono il proprio servizio a cavallo (polizia a cavallo) oppure, in alcuni luoghi per esempio del Nordafrica, a dorso di dromedario.\nImpiego.\nLa polizia montata viene spesso impiegata in ruoli cerimoniali, ma pu\u00f2 anche prestare servizio effettivo in contesti che rendono poco pratico l'utilizzo di veicoli a motore, per esempio nei grandi parchi cittadini. In alcune nazioni, per esempio nel Regno Unito, la polizia a cavallo viene anche impiegata per il controllo delle manifestazioni di massa, per esempio durante le partite di calcio."}
{"id": "2833142", "revid": "14691", "url": "https://it.wikipedia.org/wiki?curid=2833142", "title": "Polizia a cavallo", "text": ""}
{"id": "2833145", "revid": "486946", "url": "https://it.wikipedia.org/wiki?curid=2833145", "title": "Coppa del Mondo per club FIVB 1991", "text": ""}
{"id": "2833146", "revid": "486946", "url": "https://it.wikipedia.org/wiki?curid=2833146", "title": "Coppa del Mondo per club FIVB 1992", "text": ""}
{"id": "2833148", "revid": "92723", "url": "https://it.wikipedia.org/wiki?curid=2833148", "title": "Basilica cattedrale di Santa Maria Assunta (Carpi)", "text": "La basilica cattedrale di Santa Maria Assunta \u00e8 il duomo di Carpi e cattedrale della diocesi omonima. Ottenne la dignit\u00e0 di basilica minore nel 1979, in occasione del bicentenario dell'istituzione della diocesi.\nLa cattedrale si affaccia su piazza dei Martiri.\nStoria.\nLa costruzione della chiesa inizi\u00f2 nel 1514, su impulso del Principe Alberto III Pio, e fu ultimata sul finire nel XVIII secolo: l'edificio fu consacrato nel 1791 dal primo vescovo diocesano, monsignor Francesco Benincasa.\nLa facciata fu completata nella seconda met\u00e0 del XVII secolo con linee barocche, mentre l'alta cupola, costruita nel 1768, fu abbassata nel 1771 per ragioni statiche.\nDescrizione.\nL'interno a tre navate rispetta la progettazione rinascimentale dovuta a Baldassarre Peruzzi e derivata dalla basilica di San Pietro in Vaticano.\nPregevoli le opere d'arte e di arredo che arricchiscono le cappelle e gli altari con dipinti seicenteschi dovuti, fra gli altri, a Teodoro Ghisi, Matteo Loves, Luca Ferrari, Giacomo Cavedoni, Sante Peranda.\nRecentemente il presbiterio \u00e8 stato ristrutturato con nuovi arredi liturgici.\nNella navata destra, all'altezza della cappella del transetto (san Valeriano) si notano le lapidi marmoree delle tombe dei vescovi.\nOgni anno a partire dal 1515, il 15 agosto, si tiene una partecipata funzione e una processione solenne in onore di Maria Vergine Assunta in Cielo, patrona della Cattedrale e della chiesa carpigiana, officiata dal Vescovo e con grande concorso di popolo.\nLa devozione popolare \u00e8 particolarmente viva, oltre che per l\u2019immagine dell\u2019Assunta, anche per la \"Madonna della Porta\" (Ianua Coeli), opera strappata a Porta Mantova prima dell'abbattimento di inizio novecento e per l'Addolorata, oltre che al busto reliquiario di san Valeriano, alle reliquie di san Bernardino Realino e alla statua della Madonna del Carmelo.\nIn questa cattedrale hanno ricevuto l'ordinazione episcopale i vescovi Gaetano Maria Cattani (1850), Alessandro Maggiolini (1983) e Douglas Regattieri (2010).\nNel 2017 \u00e8 stata collocata all'interno la reliquia principale del Beato Odoardo Focherini.\nVisita di papa Giovanni Paolo II.\nNel 1988 papa Giovanni Paolo II ha visitato la cattedrale ed ha incontrato i fedeli in occasione della visita pastorale alla diocesi.\nTerremoto del 2012.\nL'edificio \u00e8 stato danneggiato dal terremoto dell'Emilia del 2012, ed \u00e8 stato riaperto al culto sabato 25 marzo 2017 con solenne celebrazione presieduta dal cardinale Pietro Parolin e da molti altri cardinali, vescovi e sacerdoti.\nVisita di papa Francesco.\nAl termine della celebrazione la statua della Madonna Assunta \u00e8 stata incoronata ed \u00e8 stata scoperta una lapide in memoria dell'evento. La successiva domenica 2 aprile papa Francesco ha tenuto sul sagrato della chiesa una messa davanti a 15.000 fedeli accolti nella lunga piazza Martiri.\nSepolture illustri.\nAll'interno della cattedrale sono sepolti:"}
{"id": "2833154", "revid": "22475", "url": "https://it.wikipedia.org/wiki?curid=2833154", "title": "BMPR1A", "text": "Il recettore della proteina morfogenetica dell'osso, tipo IA (dall'inglese \"Bone morphogenetic protein receptor, type IA\") conosciuto come BMPR1A \u00e8 una proteina che nell'uomo \u00e8 codificata dal gene \"BMPR1A\". La BMPR1A \u00e8 anche denominata CD292 (cluster of differentiation 292).\nFunzione.\nI recettori della proteina morfogenetica dell'osso (BMP) sono una famiglia di serina/treonina chinasi transmembrana che include i recettori tipo I BMPR1A e BMPR1B e il recettore di tipo II BMPR2. Questi recettori sono anche strettamente correlati con i recettori dell'activina, ACVR1 e ACVR2. I ligandi di questi recettori sono membri della superfamiglia del TGF beta. I TGF-beta e le activine trasducono i loro segnali attraverso la formazione di complessi eteromerici con 2 differenti tipi di recettori serina (treonina) chinasi: i recettori tipo I di circa 50-55 kD e recettori tipo II di circa 70-80kD. Il ligando si attacca ai recettori di tipo II in assenza dei recettori di tipo I, ma i recettori di tipo II hanno bisogno del recettore di tipo I per l'attivazione, mentre i recettori di tipo I hanno bisogno del recettore tipo II per attaccarsi al ligando.\nLa BMP inibisce il segnale WNT per mantenere stabile la popolazione delle cellule staminali. Topi senza BMPR1A muoiono dopo 8 giorni di embiogenesi senza il differenziamento del mesoderma, il che dimostra il ruolo vitale nella gastrulazione. \u00c8 stato dimostrato sperimentalmente utilizzando embrioni di pollo con BMPR1A dominante negativo che il BMPR1A gioca un ruolo nell'apoptosi e nello sviluppo degli adipociti. Utilizzando forme costitutivamente attive di BMPR1A si osserva che esso gioca un ruolo nel differenziamento cellulare. I segnali trasdotti dal recettore BMPR1A non sono essenziali per la formazione o proliferazione degli osteoblasti; comunque, il BMPR1A \u00e8 necessario per la deposizione della matrice extracellulare da parte degli osteoblasti. Negli embrioni di pollo, i recettori BMPR1A si trovano a bassi livelli nella gemma mesenchimale dell'abbozzo degli arti, a differenza del BMPR1B, il che supporta il differente ruolo che essi giocano nell'osteogenesi.&lt;ref name=\"BMPR1A/B role\"&gt;&lt;/ref&gt;\nMalattie.\nBMPR1A, SMAD4 e PTEN sono responsabili della poliposi giovanile, della poliposi giovanile intestinale e della malattia di Cowden.\nInterazioni.\nBMPR1A \u00e8 stato dimostrato interagire con SF3B4, ZMYND11 e Bone morphogenetic protein 2."}
{"id": "2833158", "revid": "1573940", "url": "https://it.wikipedia.org/wiki?curid=2833158", "title": "Basilica di San Vicinio", "text": "La concattedrale di San Vicinio \u00e8 il principale luogo di culto cattolico di Sarsina e concattedrale della diocesi di Cesena-Sarsina.\nNel gennaio del 1961 papa Giovanni XXIII la elev\u00f2 alla dignit\u00e0 di basilica minore.\nStoria.\nLa chiesa, di stile romanico, fu costruita in un'epoca fra X ed XI secolo, su un edificio preesistente di epoca romana o paleocristiana. Essa \u00e8 dedicata al primo vescovo della chiesa sarsinate, Vicinio, vissuto fra III e IV secolo. Secondo la tradizione il santo usava pregare con una catena al collo, alla quale era legato un pesante macigno, ed invocava l'aiuto di Dio contro il maligno. Nella chiesa \u00e8 conservata una catena, ritenuta quella di san Vicinio, che ancora oggi i fedeli, per devozione, usano indossare, per invocare l'aiuto del santo protettore contro il male.\nDescrizione.\nArchitettura.\nLa tipica facciata romanica \u00e8 caratterizzata da mattoni di colore diverso, segno di rifacimenti ed aggiustamenti successivi. Sopra l'ingresso, nella lunetta, \u00e8 un mosaico raffigurante il santo titolare con la mitria da vescovo e la catena miracolosa. Affianca la chiesa un campanile, di epoca tarda: una targa marmorea ricorda i restauri effettuati nel XVIII secolo.\nL'interno della concattedrale \u00e8 a tre navate a croce latina, separate da colonne, con soffitto a capriate; la navata centrale, pi\u00f9 larga di quelle laterali, termina con l'abside.\nNella navata di sinistra si trovano il battistero, la tomba dell'ultimo vescovo residente di Sarsina, la cappella seicentesca della beata Vergine del Rosario, ed infine la cappella del Santissimo Sacramento. Nella navata opposta, vi \u00e8 la cappella di San Vicinio, il principale luogo di culto della concattedrale: qui vi sono le reliquie del santo e la catena miracolosa.\nAll'ingresso del presbiterio vi sono tracce della cripta, demolita, e dell'antico pavimento romanico. Artisticamente rilevante \u00e8 l'ambone del XII secolo, ove sono scolpiti i simboli dei quattro evangelisti. Ai piedi dell'altare maggiore \u00e8 un bassorilievo marmoreo, databile al X secolo: esso raffigura \"Cristo in trono con gli arcangeli Michele e Gabriele\". Nelle arcate del presbiterio e nell'abside sono poste tele di pittori locali del XVII e XVIII secolo.\nOrgano a canne.\nA met\u00e0 della navata laterale destra, si trova l'organo a canne Mascioni \"opus 759\", costruito nel 1957.\nA trasmissione elettrica, ha una consolle mobile indipendente con due tastiere di 58 note ciascuna ed una pedaliera concavo-radiale di 30. Il corpo fonico \u00e8 privo di cassa, e la mostra \u00e8 composta da canne di principale disposte in cuspide unica con bocche \"a mitria\"."}
{"id": "2833163", "revid": "322321", "url": "https://it.wikipedia.org/wiki?curid=2833163", "title": "Concattedrale di Santo Stefano", "text": "La chiesa di Santo Stefano papa \u00e8 la chiesa principale di Modigliana, e concattedrale della diocesi di Faenza-Modigliana.\nStoria e descrizione.\nLa cattedrale ha origini molto antiche. Essa \u00e8 documentata per la prima volta nell'892 come pieve di Santo Stefano in Juviniano; di questo antico edificio non rimane oggi che la cripta, a causa delle profonde ristrutturazioni che sub\u00ec nel corso del XV secolo. La nuova chiesa fu consacrata dallo stesso papa Giulio II, in occasione del suo passaggio nella citt\u00e0 nel 1506, durante la sua visita pastolare nella Provincia di Romagna. Ulteriori interventi furono eseguiti nel XVIII secolo, con l'aggiunta del campanile. Quando fu istituita la diocesi di Modigliana (met\u00e0 del XIX secolo) la pieve di santo Stefano divenne chiesa cattedrale.\nDi particolare interesse storico-artistico sono: il \"santuario della Madonna del cantone\", edificato a ridosso dell'abside della cattedrale nel XV secolo; l\"oratorio di Ges\u00f9 morto\", costruito all'interno dell'antica cripta (XII secolo), e che oggi ospita le tombe dei vescovi residenziali di Modigliana."}
{"id": "2833169", "revid": "22475", "url": "https://it.wikipedia.org/wiki?curid=2833169", "title": "FedEx ground player", "text": ""}
{"id": "2833170", "revid": "124949027", "url": "https://it.wikipedia.org/wiki?curid=2833170", "title": "Duomo di Comacchio", "text": "La basilica di San Cassiano \u00e8 la chiesa principale di Comacchio, e concattedrale dell'arcidiocesi di Ferrara-Comacchio.\nStoria e descrizione.\nLa prima cattedrale sorse nell'anno 708 sotto il vescovo Vincenzo e sorgeva nella stessa posizione dell'attuale duomo. Fu costruita in stile preromanico e possedeva tre navate sorrette da colonne di marmo i cui capitelli recavano l'effigie della \"passera acquatica\", che rappresenta lo stemma della citt\u00e0, sino a quando, nel 1200, l'edificio fu rimaneggiato in stile gotico e cos\u00ec rimase sino al 1659. A causa dei continui restauri cui era sottoposto e della vetust\u00e0 dell'edificio, nel medesimo anno si decise per la sua demolizione in modo da poterne ricavare una nuova cattedrale i cui lavori iniziarono il 25 marzo 1659 sotto la spinta del cardinale legato Giuseppe Renato Imperiali. Nonostante ci\u00f2, dalla posa della prima pietra sino agli scavi delle fondamenta e ai lavori di muratura passarono oltre 35 anni, venendo consacrata solennemente il 12 aprile del 1740 dal vescovo Giovanni Cavedi, tenendo sempre fede al progetto originario dell'architetto Angelo Cerruti che la concep\u00ec in stile barocco. Infine, il 13 ottobre del 1961, la cattedrale fu elevata alla dignit\u00e0 di basilica minore da papa Giovanni XXIII.\nLa facciata \u00e8 interamente in mattoni, fatta eccezione per i capitelli, le paraste, gli zoccoli dei piedistalli e del cornicione mediano che sono tutti in pietra d'Istria. Adiacente al duomo si erge la torre campanaria, opera dell'architetto Giorgio Fossati, edificata nel 1751 ma rovinata al suolo pochi anni dopo, nel 1757. Venne in seguito ricostruita ed ultimata soltanto nel 1868 sull'enorme basamento del vecchio campanile, rimasto illeso dal crollo.\nLa struttura interna della cattedrale si presenta a navata unica con sei cappelle per lato all'interno delle quali si trovano pregevoli tele di artisti della Scuola bolognese di pittura come Biagio Bovi (XVIII secolo), il crocefisso ligneo dello scultore ferrarese Germano Cignani e la scultura di santa Lucia di scuola veneziana (XV secolo).\nDi notevole interesse appare l'abside decorato con uno scenografico altare settecentesco in marmo con angeli alati e con la statua lignea del patrono san Cassiano. Tutt'attorno all'abside corre anche un coro ligneo in un doppio ordine di stalli, dono del vescovo di Arcano. Infine, posto sopra il portale di ingresso, si trova l'organo, costruito a Modena nel 1728.\nTitoli canonicali.\nSan Cassiano martire (Arcipretura), San Pio V (Arcidiaconato), San Girolamo, San Clemente, San Francesco di Paola, San Cristoforo, Sant\u2019Antonio, Santissimo Sacramento, Santo Rosario, San Giuseppe, Santa Gertrude, San Giovanni Nepomuceno (normalmente riservato al Penitenziere).\nTitoli mansionariali (non pi\u00f9 usati): San Gregorio Magno e San Damaso.\nLe Dignit\u00e0 avevano l'abito prelatizio (Breve di Pio VII 22-9-1814 per l'Arciprete; Lettera di Gregorio XV 28-2-1835 per l'Arcidiacono) e il titolo di Monsignore e uso della palmatoria.\nI Canonici vestono mozzetta di color paonazzo, di lana d'inverno e di seta d\u2019estate, su rocchetto con paramani di seta rossa.\nI Mansionari vestivano mozzetta di lana nera, con bottoni e filettature paonazzi, foderata di seta paonazza, su cotta.\nArchivi.\nNel Duomo troviamo l'Archivio vescovile di Comacchio, l'Archivio capitolare e l'Archivio dell'Arcipretura."}
{"id": "2833176", "revid": "1702319", "url": "https://it.wikipedia.org/wiki?curid=2833176", "title": "Chiesa di San Martino (Treviglio)", "text": ""}
{"id": "2833177", "revid": "92723", "url": "https://it.wikipedia.org/wiki?curid=2833177", "title": "Duomo di Pennabilli", "text": "Il duomo di Pennabilli, conosciuto anche come cattedrale di San Leone e sede della parrocchia San Pio V, \u00e8 la chiesa pi\u00f9 importante di Pennabilli e cattedrale della diocesi di San Marino-Montefeltro.\nLa Cattedrale di Pennabilli viene edificata dal vescovo Giovanni Francesco Sormani (1566-1601), dopo che per ragioni di Stato il Duca d'Urbino, Guidobaldo da Montefeltro, probabilmente nel 1569, rifiuta al Vescovo e ai Canonici la residenza a San Leo, dove da sempre era la Cattedrale della Diocesi. In seguito a questo divieto papa Pio V concede al vescovo Sormani di trasferire a Pennabilli la prerogativa della Cattedrale e il 7 ottobre 1577 convocando il sinodo a Pennabilli, presente il clero, pone una croce dove dovr\u00e0 sorgere l\u2019altare maggiore della nuova Cattedrale, intitolandola a San Leone.\nPochi giorni dopo iniziarono i lavori e il Vescovo pose la prima pietra sotto la quale deposit\u00f2 delle monete di San Pio V. Nel 1580 la nuova chiesa si trova a buon punto e nel 1588 \u00e8 ultimata e consacrata; sopra la porta maggiore si legge l\u2019iscrizione: \u201cD.Leoni dicatum MDLXXXVIII - Joannes Franciscus Sormanus Eps. Feretranus aedificandum curavit\u201d.\nLa chiesa \u00e8 costruita a forma di croce latina. Lo stile attuale \u00e8 neoclassico.\nLa Cattedrale \u00e8 stata completamente restaurata dal vescovo Alfonso M. Andreoli e inaugurata il 21 settembre 1910. La facciata della Cattedrale \u00e8 in cotto, ed \u00e8 stata completata nel 1904, 50 anni dopo la definizione dogmatica dell\u2019Immacolata Concezione di Maria, come dice l\u2019iscrizione al centro della facciata stessa.\nIl Vescovo Mons. Antonio Bergamaschi (1949-1966) ha compiuto i primi lavori di ristrutturazione e adeguamento alle disposizioni emanate dal Concilio Vaticano II.\nDopo trent\u2019anni Mons. Paolo Rabitti da inizio ai lavori che porteranno ad un radicale restauro della Cattedrale: il rifacimento del pavimento, del coro, delle cappelle laterali, della porta principale, ed il rinnovo totale dell\u2019altare, dell\u2019ambone, del battistero. \u00e8 ristrutturata la sacrestia e l\u2019accesso all\u2019altare; viene creata una galleria absidale senza barriere architettoniche; \u00e8 rinforzata la facciata e il campanile; \u00e8 creato il sepolcreto dei vescovi nella cappella del Rosario.\nLa Cattedrale \u00e8 intitolata a San Leone (San Leo), la parrocchia a San Pio V, e l\u2019Immacolata Vergine Maria la compatrona della Cattedrale. I tre patroni sono raffigurati nella grande tela dell\u2019abside.\nNell\u2019anno 2006 sulla parete al lato sinistro dell\u2019altare, \u00e8 stata aggiunta una tela che rappresenta la Madonna delle Grazie di Pennabilli protettrice della Diocesi, con i due santi patroni diocesani San Leone sacerdote e San Marino diacono."}
{"id": "2833179", "revid": "287204", "url": "https://it.wikipedia.org/wiki?curid=2833179", "title": "Serie A2 2009-2010 (calcio femminile)", "text": "La Serie A2 2009-2010 \u00e8 stata l'ottava edizione della Serie A2, la seconda serie del campionato italiano di calcio femminile. Il Mozzanica e l' hanno vinto i rispettivi gironi e, assieme alle seconde classificate S\u00fcdtirol Vintl Damen e Firenze, sono stati promossi in Serie A.\nStagione.\nNovit\u00e0.\nDalla Serie A2 2008-2009 sono state promosse in Serie A il Brescia e la Lazio, mentre dalla Serie A 2008-2009 sono stati retrocessi in Serie A2 Milan e Riozzese (che per motivi finanziari ha rinunciato all'iscrizione in Serie A2, ripartendo dalla Serie D). Dalla Serie B 2008-2009 sono state promosse in Serie A2 Alessandria, S\u00fcdtirol Vintl Damen, Siena e Sezze, che prendono il posto delle retrocesse Gordige, Montale 2000, Aquile Palermo e Ludos Palermo. A seguito della rinuncia di Riozzese ed Acmei Bari, Graphistudio Campagna ed Ariete sono stati ripescati in Serie A2 a completamento organico.\nFormula.\nLe 24 squadre partecipanti sono state divise in due gironi da 12 squadre ciascuno. Nei due gironi le squadre si affrontano in un girone all'italiana con partite di andata e ritorno per un totale di 22 giornate. Le prime due classificate di ciascun girone sono promosse in Serie A. L'ultima squadra di ognuno dei due gironi \u00e8 retrocessa in Serie B.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:"}
{"id": "2833183", "revid": "6923", "url": "https://it.wikipedia.org/wiki?curid=2833183", "title": "Simod", "text": "La Simod S.p.A. \u00e8 stata un'industria italiana di calzature ed abbigliamento sportivo, con sede a Sant'Angelo di Piove di Sacco in provincia di Padova.\nStoria.\nViene fondata da Paolo Sinigaglia quando aveva poco pi\u00f9 di vent'anni prendendo a prestito i primi macchinari per incollare le suole delle scarpe.\nL'azienda di Sant'Angelo di Piove di Sacco aveva varcato i confini europei in Russia, Albania, ex Jugoslavia e perfino in Cina, dove ha commercializzato le scarpe con il marchio di Barbie.\nNegli anni ottanta il punto di massima espansione, con un fatturato consolidato di 63 milioni di euro e utili netti per 1,8 milioni.\nNel dicembre 2013 l'azienda viene messa in liquidazione.\nNell'ottobre 2014 ottiene la possibilit\u00e0 di attuare il concordato preventivo.\nIl 29 dicembre 2015 l'azienda viene dichiarata fallita.\nSponsorizzazioni.\nDal 1987 al 1989 sponsorizz\u00f2 la Full Members Cup (che in quel periodo si chiamava \"Simod Cup\"), competizione calcistica inglese disputatasi fra il 1985 e il 1992, in seguito all'esclusione dalle competizioni europee delle squadre inglesi.\nNegli anni ottanta e novanta fu sponsor del Petrarca Rugby e della Pallacanestro Petrarca.\nNel 1989 l'azienda fece da intermediaria nelle trattative per portare in Europa alcuni atleti sovietici, tra cui il calciatore della Dinamo Minsk Sergej Alejnikov che fu acquistato dalla Juventus.\nInoltre fu sponsor del Chelsea dal 1986 al 1987 e sponsorizz\u00f2 la Minardi dal 1985 al 1987."}
{"id": "2833184", "revid": "174925", "url": "https://it.wikipedia.org/wiki?curid=2833184", "title": "Lorenzo Costa il Vecchio", "text": ""}
{"id": "2833189", "revid": "1543377", "url": "https://it.wikipedia.org/wiki?curid=2833189", "title": "Nepeta cataria", "text": "La gatt\u00e0ia, gatt\u00e0ria, erba gatta o erba gattaria (nome scientifico \"Nepeta cataria\" ) \u00e8 una piccola pianta perenne erbacea aromatica dai delicati fiori labiati appartenente alla famiglia delle Lamiaceae.\nEtimologia.\nIl nome generico (\"Nepeta\") si trova per la prima volta negli scritti di Gaio Plinio Secondo, scrittore e naturalista romano, e deriva da un antico nome latino per una pianta aromatica originaria di Nepi (Etruria). L'epiteto specifico (\"cataria\") deriva dal tardo latino \"cattus\" o \"cathus\" (= dei gatti, relativa ai gatti).\nIl nome scientifico della specie \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2: 570. 1753\" del 1753.\nDescrizione.\nL'altezza di queste piante varia da 5 a 15\u00a0cm. La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Tutte le parti di queste piante hanno un gradevole odore di menta (il profumo attira i gatti) ma non \u00e8 vischiosa.\nRadici.\nLe radici sono secondarie da rizoma.\nFusto.\nLa parte aerea del fusto \u00e8 eretta, ramosa con indumento vellutato; spesso \u00e8 arrossata alla base. I fusti sono a sezione quadrangolare (a causa della presenza di fasci di collenchima posti nei quattro vertici). A volte il fusto \u00e8 sublegnoso.\nFoglie.\nLa disposizione delle foglie lungo il fusto \u00e8 opposta a 2 a 2 e ogni coppia \u00e8 disposta a 90\u00b0 rispetto a quella sottostante. Sono picciolate con lamina a forma da ovata a triangolare e cuoriforme alla base. La pagina superiore \u00e8 subglabra colorata di giallo-verde, quella inferiore \u00e8 grigio-pubescente (quasi biancastra soprattutto sulle vene). I margini sono grossolanamente dentati. Le foglie superiori sono progressivamente ridotte. Lunghezza del picciolo: 1 \u2013 3\u00a0cm. Dimensione della foglia: larghezza 1,5 \u2013 3\u00a0cm; lunghezza 2 \u2013 6\u00a0cm. \nInfiorescenza.\nL'infiorescenza \u00e8 ramosa ed \u00e8 formata da verticillastri pi\u00f9 o meno distanziati all'ascella di brattee differenti dalle foglie cauline. Ogni singolo fiore \u00e8 sotteso da alcune bratteole a forma lanceolato-acuminata. Dimensione delle bratteole: larghezza 0,6\u00a0mm; lunghezza 2,5\u00a0mm.\nFiore.\nI fiori sono ermafroditi, zigomorfi, tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (ogni verticillo ha 5 elementi). Lunghezza dei fiori: 7 \u2013 10\u00a0mm.\nFrutti.\nIl frutto \u00e8 un tetrachenio (composto da quattro nucule) racchiuso nel calice persistente. La forma \u00e8 ovoidale trigona (dimensioni 1,7 x 1\u00a0mm). I semi sono sprovvisti di endosperma.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione: l'alleanza \"Onopordion acanthii\" \u00e8 relativa alle comunit\u00e0 antropiche (pioniere ruderali e nitrofile) formata dai grandi cardi (generi \"Onopordum\", \"Carduus\", \"Cirsium\" e altri) a ciclo biologico annuale, biennale o perenne con portamento a rosetta a fioritura tardo-invernale o estiva e con un microclima temperato (variabile da subcontinentale a submediterraneo). Il terreno sul quale si sviluppa questa comunit\u00e0 deve essere rimosso e non umido. La distribuzione di questa alleanza \u00e8 soprattutto nell\u2019Europa continentale (Ucraina, Ungheria e Monti Balcani) con diffusione in tutto il resto dell\u2019Europa. In Italia l\u2019alleanza \u00e8 localizzata sulle Alpi e nelle porzioni subcontinentali degli Appennini.\nSpecie presenti nell'associazione: \"Ballota nigra\", \"Artemisia vulgaris\", \"Achillea millefolium\", \"Artemisia absinthium\", \"Carduus acanthoides\", \"Carduus nutans\", \"Elytrigia repens\" e \"Onopordum acanthium\".\nAltre alleanze per questa specie sono:\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Nepeta\" \u00e8 descritto nella trib\u00f9 Mentheae (sottotrib\u00f9 Nepetinae) appartenente alla sottofamiglia Nepetoideae. Nelle classificazioni pi\u00f9 vecchie la famiglia Lamiaceae viene chiamata Labiatae.\nIl numero cromosomico di \"N.cataria\" \u00e8: 2n = (18), 34 e 36.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nSecondo la medicina popolare \u00e8 utilizzata come antispasmodica, stimolante e contro le contratture; nell'insonnia, stress, crampi mestruali e intestinali; gli effetti comunque sono blandi; da alcuni \u00e8 fumata come euforizzante (non contiene alcaloidi che diano dipendenza).\nAltri usi.\nColtivata come ornamentale, contiene un olio repellente per gli insetti e mentolo.\nAltre notizie.\nLa pianta (nelle foglie, nei fusti e nelle radici) contiene nepetalattone, un terpene che \u00e8 un analogo dei feromoni del gatto, e quindi svolge un'attivit\u00e0 neuroattiva nei suoi confronti. All'incirca i due terzi dei gatti sono suscettibili agli effetti dell'erba gatta, (la sensibilit\u00e0 \u00e8 ereditata geneticamente). La sensibilit\u00e0 \u00e8 pi\u00f9 accentuata negli individui giovani. Anche altri grossi felini, come le tigri o i leopardi hanno analoga sensibilit\u00e0 nei confronti dell'erba, mentre sembra che i leoni mostrino indifferenza.\nI gatti percepiscono l'odore tramite gli organi vomeronasali. Se un gatto annusa le foglie strofinate o il fusto dell'erba gatta, vi si struscer\u00e0 contro, vi si rotoler\u00e0, la masticher\u00e0, leccher\u00e0 e vi far\u00e0 le fusa. Questa reazione dura alcuni minuti, successivamente ai quali il gatto si placher\u00e0 e perder\u00e0 interesse, ma dopo un minimo di due ore esso sar\u00e0 nuovamente attirato e avr\u00e0 i medesimi effetti. Non sono stati rilevati altri particolari effetti collaterali, comunque alcuni gatti diventano molto eccitati, e quindi l'eccessivo potere di distrazione potrebbe essere considerato turbativo del loro equilibrio comportamentale.\nAltre piante che hanno questo stesso effetto nei gatti sono la valeriana e le piante che contengono actinidine (come Actinidia deliciosa), e diidroactinidiolidi.\nL'\"erba gatta\" in altre lingue \u00e8 chiamata nei seguenti modi:\nSpecie simili.\nNelle vecchie trattazioni botaniche alcune specie di \"Glechoma\" erano descritte all'interno del genere \"Nepeta\" . In effetti le differenze tra le specie dei due generi (\"Glechoma\" e \"Nepeta\") sono minime: il lobo mediano del labbro inferiore della corolla delle \u201cNepeta\u201d \u00e8 concavo (in \"Glechoma\" \u00e8 piano), inoltre le foglie (sempre delle \"Nepeta\") poste all'ascella dei fiori sono trasformate in brattee e quindi differenti dalle foglie cauline."}
{"id": "2833196", "revid": "729019", "url": "https://it.wikipedia.org/wiki?curid=2833196", "title": "Aeroporto di Cervia", "text": "L'aeroporto di Cervia , situato nella localit\u00e0 di Pisignano, \u00e8 un aeroporto militare sede dal 5 ottobre 2010 del \"15\u00ba Stormo\" dell'Aeronautica Militare Italiana; precedentemente era sede del 5\u00ba Stormo intitolato a Giuseppe Cenni (Medaglia d'oro al valor militare).\nQui ha operato fino al giugno 2010 il Reparto di Volo 23\u00ba Gruppo Caccia facente parte del 5\u00ba stormo, con i velivoli F16 A/B nella variante ADF \u201cVIPER\u201d in sostituzione dei vecchi F104 ASA-M \"Starfighter\".\nDue esemplari di questo caccia intercettore, nella loro ultima livrea monogrigio \"air superiority\", sono conservati come \"Gate Guardian\" all'interno dell'area aeroportuale.\nIn precedenza la base aveva ospitato l'8\u00ba Stormo con il suo 101\u00ba Gruppo CBR (caccia bombardieri ricognitori) dotato, a partire dal marzo 1971, del velivolo di fabbricazione interamente italiana Aeritalia G-91Y."}
{"id": "2833198", "revid": "287204", "url": "https://it.wikipedia.org/wiki?curid=2833198", "title": "Bruno Ninaber van Eyben", "text": "Ha disegnato l'ultima serie di monete del fiorino olandese e la faccia nazionale delle monete euro dei Paesi Bassi fino all'abdicazione della regina Beatrice nel 2013.\nBiografia.\nBruno Ninaber van Eyben \u00e8 nato a Boxtel, nel Brabante Settentrionale il 1950. Vive a Delft.\nDesigner.\nIl 1971 Bruno Ninaber van Eyben si \u00e8 laureato cum laude alla Maastrichtse Academie voor Beeldende Kunst (Accademia delle arti visive di Maastricht) come disegnatore di gioielli. Negli anni 1970 ha disegnato un orologio da polso (1973), un orologio da collo (1976), e un sistema di illuminazione fluorescente (1977). Nel 1979 ha ricevuto il premio Kho Liang Ie, un riconoscimento olandese per l'industrial design.\nNel 1980 ha disegnato l'ultima serie di monete del fiorino olandese, in circolazione dal 1982 fino all'introduzione dell'euro nel 2002. Nel 1997 ha fondato il suo proprio studio chiamato Bruno Ninaber van Eyben design+production a Delft. Nel maggio 1998 ha vinto il concorso per il disegno del rovescio delle monete euro dei Paesi Bassi.\nDal 2003 insegna \"Design\" alla Technische Universiteit Delft."}
{"id": "2833208", "revid": "287204", "url": "https://it.wikipedia.org/wiki?curid=2833208", "title": "Torneo di Wimbledon 1985", "text": "Il Torneo di Wimbledon 1985 \u00e8 stata la 99\u00aa edizione del Torneo di Wimbledon e seconda prova stagionale dello Slam per il 1985. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 24 giugno al 7 luglio 1985. Il torneo ha visto vincitore nel singolare maschile il tedesco Boris Becker\nche ha sconfitto in finale in 4 set lo statunitense Kevin Curren col punteggio di 6\u20133, 6\u20137(4), 7\u20136(3), 6\u20134. Nel singolare femminile si \u00e8 imposta la statunitense Martina Navr\u00e1tilov\u00e1 che ha battuto in finale in 2 set la connazionale Chris Evert. Nel doppio maschile hanno trionfato Heinz G\u00fcnthardt e Bal\u00e1zs Tar\u00f3czy, il doppio femminile \u00e8 stato vinto dalla coppia formata da Kathy Jordan e Elizabeth Sayers Smylie e nel doppio misto hanno vinto Paul McNamee con Martina Navr\u00e1tilov\u00e1.\nRisultati.\nSingolare maschile.\n Boris Becker ha battuto in finale Kevin Curren, 6\u20133, 6\u20137(4), 7\u20136(3), 6\u20134\nSingolare femminile.\n Martina Navr\u00e1tilov\u00e1 ha battuto in finale Chris Evert, 4\u20136, 6\u20133, 6\u20132\nDoppio maschile.\n Heinz G\u00fcnthardt / Bal\u00e1zs Tar\u00f3czy hanno battuto in finale Pat Cash / John Fitzgerald, 6\u20134, 6\u20133, 4\u20136, 6\u20133\nDoppio femminile.\n Kathy Jordan / Elizabeth Sayers Smylie hanno battuto in finale Martina Navr\u00e1tilov\u00e1 / Pam Shriver, 5\u20137, 6\u20133, 6\u20134\nDoppio misto.\n Paul McNamee / Martina Navr\u00e1tilov\u00e1 hanno battuto in finale John Fitzgerald / Elizabeth Sayers Smylie, 7\u20135, 4\u20136, 6\u20132\nJunior.\nSingolare ragazzi.\n Leonardo Lavalle ha battuto in finale Eduardo V\u00e9lez, 6\u20134, 6\u20134\nSingolare ragazze.\n Andrea Hol\u00edkov\u00e1 ha battuto in finale Jenny Byrne, 7\u20135, 6\u20131\nDoppio ragazzi.\n Agust\u00edn Moreno / Jaime Yzaga hanno battuto in finale Petr Korda / Cyril Suk, 7\u20136(3), 6\u20134\nDoppio ragazze.\n Louise Field / Janine Thompson hanno battuto in finale Elna Reinach / Julie Richardson"}
{"id": "2833211", "revid": "339392", "url": "https://it.wikipedia.org/wiki?curid=2833211", "title": "Rinascenza ottoniana", "text": ""}
{"id": "2833226", "revid": "1603714", "url": "https://it.wikipedia.org/wiki?curid=2833226", "title": "Cattedrale di San Donato", "text": ""}
{"id": "2833228", "revid": "1342360", "url": "https://it.wikipedia.org/wiki?curid=2833228", "title": "Nazionale B di calcio dell'Inghilterra", "text": "La Nazionale B di calcio dell'Inghilterra \u00e8 la seconda squadra della nazionale di calcio inglese che occasionalmente funge da supporto e sviluppo per la prima squadra. Nel tempo, la formazione ha affrontato le squadre di altre nazioni e giocato partite contro altre formazioni B delle rispettive nazionali. Fin dalla creazione della squadra nel 1947, sono state giocate 54 partite ufficiali e 3 non ufficiali.\nStoria.\nLa squadra B fu proposta per la prima volta dall'allora C.T. Walter Winterbottom come metodo per far fare esperienza ai giocatori in vista della convocazione nella nazionale maggiore (l'Under-21 verr\u00e0 infatti creata solo nel 1976). Fu lui ad organizzare la prima partita non ufficiale, usando il nome \"Inghilterra B\", che si gioc\u00f2 a Ginevra il 21 febbraio 1947 contro la Svizzera B, che termin\u00f2 0-0. Le partite si rivelarono, come previsto, un'utile introduzione alla squadra principale: fu cos\u00ec che la formazione B venne riconosciuta dalla Football Association. Il primo \"match\" ufficiale si gioc\u00f2 nel 1949 e vide la vittoria degli inglesi per 4-0 contro la nazionale di calcio finlandese.\nLa frequenza delle gare dipende essenzialmente dall'allenatore della nazionale. Per esempio, la squadra B non disput\u00f2 alcun incontro internazionale tra il 1957 e il 1958, e non fu organizzata n\u00e9 sotto la guida di Alf Ramsey n\u00e9 di Don Revie. La squadra B torn\u00f2 ad essere utilizzata con Ron Greenwood, mentre tra gli utilizzatori pi\u00f9 frequenti ci fu Bobby Robson: sotto la sua guida la squadra B disput\u00f2 9 partite tra il 1989 e il 1990. Questo periodo vide l'ingresso in prima squadra di Paul Gascoigne dopo aver giocato diverse partite con la squadra B. Sven-G\u00f6ran Eriksson fece disputare solo un incontro durante il suo incarico come allenatore dell'Inghilterra: la partita si tenne il 25 maggio 2006 contro la Bielorussia e fu organizzata in preparazione al Campionato mondiale di calcio 2006 tenutosi in Germania. L'Inghilterra venne sconfitta per 2-1, nonostante il gol di Jermaine Jenas. Il \"match\" vide anche l'esordio di Theo Walcott come pi\u00f9 giovane giocatore della storia della squadra ma, trattandosi di un incontro non ufficiale, il record non venne riconosciuto come valido. Il giovane dovette aspettare la vittoria per 3-1 nell'amichevole contro l'Ungheria per sancire il suo esordio ufficiale, a 17 anni e 75 giorni, diventando il pi\u00f9 giovane giocatore ad aver vestito la maglia dell'Inghilterra.\nIl successore di Eriksson, Steve McClaren, fece disputare un'unica partita contro l'Albania il 25 maggio 2007 al Turf Moor di Burnley, vinta per 3-1: la gara fu giocata in preparazione della partita di qualificazione per il Campionato europeo di calcio 2008, che la nazionale gioc\u00f2 il 6 giugno 2007 contro l'Estonia. La squadra includeva un rientrante Michael Owen, che fu nominato capitano della squadra, e sette esordienti, cinque dei quali furono successivamente convocati nella Nazionale A. Durante la guida di Fabio Capello come C.T. dell'Inghilterra la squadra B non ha disputato alcuna gara.\nPopolarit\u00e0 e scopo.\nLe partite sono generalmente viste come un modo di far fare esperienza ai giovani giocatori, in modo da prepararli all'esordio con la nazionale maggiore senza per\u00f2 dare loro una presenza diretta. Le gare sono spesso organizzate prima di tornei importanti o prima del Campionato mondiale di calcio per dare l'opportunit\u00e0 ad alcuni giocatori, infortunati o riserve, di giocare una partita contro un avversario importante o per tornare in forma oppure per mettersi in mostra e conquistare cos\u00ec un posto in prima squadra.\nAllo stesso tempo, una frangia di tifosi e alcuni giocatori non vedono l'utilit\u00e0 di questo genere di partite, come indicano i pochi spettatori presenti alle partite giocate negli anni '80 e '90 (circa 4.000 persone presenti alle partite giocate in casa). In merito ai giocatori, famoso \u00e8 l'esempio di Chris Sutton che, convocato per l'Inghilterra B prima del Campionato mondiale di calcio 1998, rifiut\u00f2 di giocare dichiarando che fosse una perdita di tempo e che avrebbero dovuto convocarlo direttamente in prima squadra. Questa reazione, tuttavia, pregiudic\u00f2 le sue possibilit\u00e0 di giocare con la Nazionale A nel futuro. Per di pi\u00f9 Matt Le Tissier, che nella stessa partita rifiutata da Sutton segn\u00f2 una tripletta contro la Russia B, non venne a sorpresa convocato per la Coppa del Mondo successiva. D'altra parte, Darren Anderton riusc\u00ec a rientrare nel giro della prima squadra dopo un infortunio occorsogli proprio nel 1998, mentre altri giocatori (come il gi\u00e0 citato Gascoigne) sfruttarono la squadra B come trampolino di lancio per l'ingresso nella Nazionale A.\nNel 2006, le partite dell'Inghilterra B erano viste come utili, per dare un'occasione a futuri potenziali giocatori per la Nazionale. In particolare, le gare servirono a Aaron Lennon e Peter Crouch per conquistare un posto per il Campionato mondiale di calcio 2006 e servirono a Michael Owen e Sol Campbell, entrambi reduci da infortunio, per recuperare la forma. In totale, 12 giocatori della squadra B del 2006 furono poi convocati per la partecipazione alla Coppa del Mondo 2006. Nella partita della squadra B contro la Bielorussia precedente al Mondiale, il portiere Robert Green sub\u00ec per\u00f2 un infortunio che pregiudic\u00f2 la sua partecipazione al Campionato del Mondo.\nRosa.\nLe convocazioni pi\u00f9 recenti dell'Inghilterra B risalgono al 25 maggio 2007, in occasione della partita contro l'Albania. L'indicazione della squadra di club \u00e8 relativa al momento della convocazione, mentre le presenze sono quelle gi\u00e0 ottenute con la prima squadra.\n \"(capitano)\"\nStatistiche di squadra.\nRisultati recenti.\n Inghilterra B 3 - 1 - giocata a Turf Moor, Burnley, il 25 maggio 2007.\n Inghilterra B 1 - 2 - giocata al Madejski Stadium, Reading, il 25 maggio 2006."}
{"id": "2833229", "revid": "287204", "url": "https://it.wikipedia.org/wiki?curid=2833229", "title": "Torneo di Wimbledon 1984", "text": "Il Torneo di Wimbledon 1984 \u00e8 stata la 98\u00aa edizione del Torneo di Wimbledon e seconda prova stagionale dello Slam per il 1984. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 25 giugno all'8 luglio 1984. Il torneo ha visto vincitore nel singolare maschile lo statunitense John McEnroe\nche ha sconfitto in finale in 3 set il connazionale Jimmy Connors col punteggio di 6\u20131, 6\u20131, 6\u20132. Nel singolare femminile si \u00e8 imposta la statunitense Martina Navr\u00e1tilov\u00e1 che ha battuto in finale in 2 set la connazionale Chris Evert. Nel doppio maschile hanno trionfato Peter Fleming e John McEnroe, il doppio femminile \u00e8 stato vinto dalla coppia formata da Martina Navr\u00e1tilov\u00e1 e Pam Shriver e nel doppio misto hanno vinto Wendy Turnbull con John Lloyd.\nRisultati.\nSingolare maschile.\n John McEnroe ha battuto in finale Jimmy Connors 6\u20131, 6\u20131, 6\u20132\nSingolare femminile.\n Martina Navr\u00e1tilov\u00e1 ha battuto in finale Chris Evert 7\u20136(5), 6\u20132\nDoppio maschile.\n Peter Fleming / John McEnroe hanno battuto in finale Pat Cash / Paul McNamee 6\u20132, 5\u20137, 6\u20132, 3\u20136, 6\u20133\nDoppio femminile.\n Martina Navr\u00e1tilov\u00e1 / Pam Shriver hanno battuto in finale Kathy Jordan / Anne Smith 6\u20133, 6\u20134\nDoppio misto.\n Wendy Turnbull / John Lloyd hanno battuto in finale Kathy Jordan / Steve Denton 6\u20133, 6\u20133\nJunior.\nSingolare ragazzi.\n Mark Kratzmann ha battuto in finale Stefan Kruger, 6\u20134, 4\u20136, 6\u20133\nSingolare ragazze.\n Annabel Croft ha battuto in finale Elna Reinach, 3\u20136, 6\u20133, 6\u20132\nDoppio ragazzi.\n Ricky Brown / Robbie Weiss hanno battuto in finale Mark Kratzmann / Jonas Svensson, 1\u20136, 6\u20134, 11\u20139\nDoppio ragazze.\n Caroline Kuhlman / Stephanie Rehe hanno battuto in finale Viktoria Milvidskaya / Larisa Neiland, 6\u20133, 5\u20137, 6\u20134"}
{"id": "2833240", "revid": "1573940", "url": "https://it.wikipedia.org/wiki?curid=2833240", "title": "Torneo di Wimbledon 1983", "text": "Il Torneo di Wimbledon 1983 \u00e8 stata la 97\u00aa edizione del Torneo di Wimbledon e seconda prova stagionale dello Slam per il 1983. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 20 giugno al 3 luglio 1983. Il torneo ha visto vincitore nel singolare maschile lo statunitense John McEnroe che ha sconfitto in finale in 3 set il neozelandese Chris Lewis col punteggio di 6\u20132, 6\u20132, 6\u20132. Nel singolare femminile si \u00e8 imposta la statunitense Martina Navr\u00e1tilov\u00e1 che ha battuto in finale in 2 set la connazionale Andrea Jaeger. Nel doppio maschile hanno trionfato Peter Fleming e John McEnroe, il doppio femminile \u00e8 stato vinto dalla coppia formata da Martina Navr\u00e1tilov\u00e1 e Pam Shriver e nel doppio misto hanno vinto Wendy Turnbull con John Lloyd.\nRisultati.\nSingolare maschile.\n John McEnroe ha battuto in finale Chris Lewis 6\u20132, 6\u20132, 6\u20132\nSingolare femminile.\n Martina Navr\u00e1tilov\u00e1 ha battuto in finale Andrea Jaeger 6\u20130, 6\u20133\nDoppio maschile.\n Peter Fleming / John McEnroe hanno battuto in finale Tim Gullikson / Tom Gullikson 6\u20134, 6\u20133, 6\u20134\nDoppio femminile.\n Martina Navr\u00e1tilov\u00e1 / Pam Shriver hanno battuto in finale Rosemary Casals / Wendy Turnbull 6\u20132, 6\u20132\nDoppio misto.\n Wendy Turnbull / John Lloyd hanno battuto in finale Billie Jean King / Steve Denton 6\u20137(5), 7\u20136(5), 7\u20135\nJunior.\nSingolare ragazzi.\n Stefan Edberg ha battuto in finale John Frawley, 6\u20133, 7\u20136(5)\nSingolare ragazze.\n Pascale Paradis ha battuto in finale Patricia Hy, 6\u20132, 6\u20131\nDoppio ragazzi.\n Mark Kratzmann / Simon Youl hanno battuto in finale Mihnea-Ion Nastase / Olli Rahnasto, 6\u20134, 6\u20134\nDoppio ragazze.\n Patty Fendick / Patricia Hy hanno battuto in finale Carin Anderholm / Helena Olsson, 6\u20131, 7\u20135"}
{"id": "2833247", "revid": "92723", "url": "https://it.wikipedia.org/wiki?curid=2833247", "title": "Cattedrale di Santa Maria del Bosco", "text": ""}
{"id": "2833250", "revid": "339392", "url": "https://it.wikipedia.org/wiki?curid=2833250", "title": "Lucas film", "text": ""}
{"id": "2833261", "revid": "287204", "url": "https://it.wikipedia.org/wiki?curid=2833261", "title": "Torneo di Wimbledon 1982", "text": "Il Torneo di Wimbledon 1982 \u00e8 stata la 96\u00aa edizione del Torneo di Wimbledon e seconda prova stagionale dello Slam per il 1982. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 21 giugno al 4 luglio 1982. Il torneo ha visto vincitore nel singolare maschile lo statunitense Jimmy Connors\nche ha sconfitto in finale in 5 set il connazionale John McEnroe col punteggio di 3\u20136, 6\u20133, 6\u20137(2), 7\u20136(5), 6\u20134. Nel singolare femminile si \u00e8 imposta la statunitense Martina Navr\u00e1tilov\u00e1 che ha battuto in finale in 2 set la connazionale Chris Evert. Nel doppio maschile hanno trionfato Peter McNamara e Paul McNamee, il doppio femminile \u00e8 stato vinto dalla coppia formata da Martina Navr\u00e1tilov\u00e1 e Pam Shriver e nel doppio misto hanno vinto Anne Smith con Kevin Curren.\nRisultati.\nSingolare maschile.\n Jimmy Connors ha battuto in finale John McEnroe 3\u20136, 6\u20133, 6\u20137(2), 7\u20136(5), 6\u20134\nSingolare femminile.\n Martina Navr\u00e1tilov\u00e1 ha battuto in finale Chris Evert 6\u20131, 3\u20136, 6\u20132\nDoppio maschile.\n Peter McNamara / Paul McNamee hanno battuto in finale Peter Fleming / John McEnroe 6-3, 6-2\nDoppio femminile.\n Martina Navr\u00e1tilov\u00e1 / Pam Shriver hanno battuto in finale Kathy Jordan / Anne Smith 6-4, 6-1\nDoppio misto.\n Anne Smith / Kevin Curren hanno battuto in finale Wendy Turnbull / John Lloyd 2-6, 6-3, 7-5\nJunior.\nSingolare ragazzi.\n Patrick Cash ha battuto in finale Henrik Sundstr\u00f6m, 6-4, 6-7(5), 6-3\nSingolare ragazze.\n Catherine Tanvier ha battuto in finale Helena Sukov\u00e1, 6-2, 7-5\nDoppio ragazzi.\n Patrick Cash / John Frawley hanno battuto in finale Rick Leach / Joel Ross, 6-3, 6-4\nDoppio ragazze.\n Penny Barg / Beth Herr hanno battuto in finale Barbara Gerken / Gretchen Rush, 6-1, 6-4"}
{"id": "2833266", "revid": "640389", "url": "https://it.wikipedia.org/wiki?curid=2833266", "title": "Pietre d'inciampo", "text": "Le pietre d'inciampo (in tedesco \"Stolpersteine\") sono un'iniziativa dell'artista tedesco Gunter Demnig per depositare, nel tessuto urbanistico e sociale delle citt\u00e0 europee, una memoria diffusa dei cittadini deportati nei campi di sterminio nazisti. L'iniziativa, attuata in diversi paesi europei, consiste nell'incorporare, nel selciato stradale delle citt\u00e0, davanti alle ultime abitazioni delle vittime di deportazioni, dei blocchi in pietra ricoperti da una piastra di ottone posta sulla faccia superiore. \nStoria dell'iniziativa.\nL'iniziativa \u00e8 partita a Colonia nel 1992 e ha portato, a inizio 2019, all'installazione di oltre \"pietre\". La cinquantamillesima pietra \u00e8 stata posata a Torino. I blocchetti si possono trovare in quasi tutti i paesi che furono occupati durante la seconda guerra mondiale dal regime nazista tedesco, oltre a ci\u00f2 anche nella Svizzera, in Spagna e Finlandia. Finora solo l'Estonia, Bielorussia e alcuni paesi balcanici non hanno aderito al progetto.\nLa memoria consiste in una piccola targa d'ottone della dimensione di un sampietrino (), posta davanti alla porta della casa in cui abit\u00f2 la vittima del nazismo o nel luogo in cui fu fatta prigioniera, sulla quale sono incisi il nome della persona, l'anno di nascita, la data, l'eventuale luogo di deportazione e la data di morte, se conosciuta. Questo tipo di informazioni intendono ridare individualit\u00e0 a chi si vedeva ridurre soltanto a numero. L'espressione \"inciampo\" deve dunque intendersi non in senso fisico, ma visivo e mentale, per far fermare a riflettere chi vi passa vicino e si imbatte, anche casualmente, nell'opera.\nL'espressione \"pietra di inciampo\" \u00e8 mutuata dalla Bibbia e dall\"'Epistola ai Romani\" di Paolo di Tarso (): \"Ecco, io metto in Sion un sasso d'inciampo e una pietra di scandalo; ma chi crede in lui non sar\u00e0 deluso\".\nLe pietre d'inciampo vengono posate in memoria delle vittime del nazismo, indipendentemente da etnia e religione. La prima, ad esempio, fu posata a Colonia in ricordo di mille tra Sinti e Rom deportati nel maggio del 1940.\nLa maggior parte delle pietre d'inciampo fuori dalla Germania sono state documentate da due fotografi austriaci, Christian Michelides e Francisco Peralta Torrej\u00f3n.\nDiffusione.\nGermania.\nLa maggior parte delle pietre d'inciampo sono collocate in Germania. Come in altri paesi, anche in Germania la pianificazione, l'approvazione e le collocazioni delle pietre d'inciampo sono effettuati da iniziative locali. Le citt\u00e0 pi\u00f9 attive sono:\nSeguono Francoforte sul Meno (con circa 1 400 pietre) e altre sei citt\u00e0, tutte con oltre cinquecento pietre: Stoccarda, Brema, Wiesbaden, W\u00fcrzburg, Lipsia e Magdeburgo. Il progetto Demnig \u00e8 rappresentato a livello nazionale in tutta la Germania. Ci sono solo problemi a Monaco, la capitale bavarese, dove il consiglio comunale ha vietato la posa su suolo pubblico rispettando la critica della comunit\u00e0 ebraica locale. Ma anche a Monaco sono gi\u00e0 state collocate novanta pietre d'inciampo, tutti su terreni privati. Altre 240 pietre sono in attesa in un magazzino per la loro collocazione.\nPaesi Bassi.\nAl secondo posto ci sono i Paesi Bassi con oltre 6 500 pietre. Il 29 novembre 2007, nel centro storico della piccola citt\u00e0 di Borne, la prima installazione ha avuto luogo in questo paese. Da allora, Gunter Demnig lavora regolarmente nei Paesi Bassi. I centri della distribuzione sono Amsterdam, Rotterdam e Hilversum, tutti con circa quattrocento, seguiti da Oss, Gouda, Eindhoven, Zwolle, Hengelo, Emmen, Maastricht, Assen e L'Aia, ciascuno con un numero tra cento e trecento.\nAustria, Italia e Repubblica Ceca.\nAl terzo posto, tre paesi si alternano ogni anno, ogni paese con circa un migliaio di pietre d'inciampo:\nReazioni.\nIn Germania, soprattutto, all'esordio dell'iniziativa \u00e8 sorto un dibattito sul fatto che le \"pietre\" venivano poste davanti al portone di ingresso e il proprietario dell'immobile poteva non sempre gradire l'idea di essere costretto a ricordare ogni giorno le atrocit\u00e0 naziste. A Colonia, per esempio, una \"pietra\" fu posta lontana dal portone principale, quasi al bordo del marciapiede, vicino alla strada. A Krefeld la controversia riguard\u00f2 il fatto che le pietre di Demnig ricordavano troppo il periodo in cui i nazisti usavano le lapidi delle tombe ebree come pavimentazione per i marciapiedi. Fu raggiunto l'accordo che la scelta del luogo dove porre una pietra d'inciampo sarebbe stata subordinata all'approvazione del proprietario della casa e, qualora ci fossero, anche dei parenti delle vittime da ricordare.\nIn alcuni casi, le pietre sono state divelte: a Roma, ad esempio, un caso del genere ha riguardato, il 12 gennaio 2012, alcune pietre d'inciampo posate al numero 67 di via Santa Maria di Monticelli. Pochi giorni dopo si scopr\u00ec che l'atto era stato compiuto da un condomino del palazzo di fronte al quale erano state posizionate in quanto \"infastidito\" dalla loro presenza. Sempre a Roma, il 10 dicembre 2018 sono state rubate venti pietre d'inciampo posate in via Madonna dei Monti."}
{"id": "2833268", "revid": "122246", "url": "https://it.wikipedia.org/wiki?curid=2833268", "title": "Campionato mondiale per club FIVB 1991 (femminile)", "text": "Il Campionato del Mondo per club FIVB 1991 \u00e8 stata la 1\u00aa edizione del massimo torneo pallavolistico mondiale per club femminili, ed \u00e8 stato organizzato dalla FIVB.\nGli incontri si sono disputati nella citt\u00e0 brasiliana di San Paolo.\nLa vittoria finale \u00e8 andata alle padrone di casa dello Sadia Esporte Club Sao Paulo.\nSistema di qualificazione.\nAlla competizione presero parte i campioni continentali provenienti dalle federazioni affiliate alla FIVB. Le squadre partecipanti furono i Campioni d'Europa, i Campioni del Sudamerica, i Campioni del Nord e Centro America i Campioni d'Asia e i Campioni d'Africa.\nLe restanti 3 squadre partecipanti furono i padroni di casa del San Paolo e due squadre italiane: Occhi Verdi Modena e Yoghi Ancona."}
{"id": "2833285", "revid": "122246", "url": "https://it.wikipedia.org/wiki?curid=2833285", "title": "Campionato mondiale per club FIVB 1992 (femminile)", "text": "Il Campionato del Mondo per club FIVB 1992 \u00e8 stata la 2\u00aa edizione del massimo torneo pallavolistico mondiale per club femminili, ed \u00e8 stato organizzato dalla FIVB.\nGli incontri si sono disputati nelle Marche: a Fabriano ed Ancona per quanto riguarda la fase a gironi, mentre la fase finale si \u00e8 giocata a Jesi.\nLa vittoria finale \u00e8 andata alle italiane de Il Messaggero Ravenna.\nSistema di qualificazione.\nAlla competizione presero parte i campioni continentali provenienti dalle federazioni affiliate alla FIVB. Le squadre partecipanti furono i Campioni d'Europa, i Campioni del Sudamerica, i Campioni del Nord e Centro America i Campioni d'Asia e i Campioni d'Africa.\nLe restanti 3 squadre partecipanti furono le padrone di casa del Brummel Ancona, oltre ad una formazione brasiliana ed una russa (le terze classificate alla Coppa dei Campioni, l'Uralochka Ekaterinburg)."}
{"id": "2833293", "revid": "110157", "url": "https://it.wikipedia.org/wiki?curid=2833293", "title": "Campionato mondiale per club FIVB 1994", "text": "Il Campionato del Mondo per club FIVB 1994 \u00e8 stata la 3\u00aa edizione del massimo torneo pallavolistico mondiale per club femminili, ed \u00e8 stato organizzato dalla FIVB.\nGli incontri si sono disputati nella citt\u00e0 brasiliana di San Paolo.\nLa vittoria finale \u00e8 andata alle padrone di casa del Leite Moca Sao Paulo.\nSistema di qualificazione.\nAlla competizione presero parte i campioni continentali provenienti dalle federazioni affiliate alla FIVB. Le squadre partecipanti furono i Campioni d'Europa, i Campioni del Sudamerica e i Campioni del Nord e Centro America; non presero parte alla manifestazione i Campioni d'Asia e i Campioni d'Africa.\nLe restanti 3 squadre partecipanti furono un'altra squadra brasiliana, le russe del e le italiane del ."}
{"id": "2833298", "revid": "1048993", "url": "https://it.wikipedia.org/wiki?curid=2833298", "title": "Giovanni Andrea Borromeo d'Adda", "text": "Biografia.\nInfanzia.\nDiscendente da un ramo della famiglia milanese dei D'Adda, pur essendo nato a Roma, risiedeva in Lombardia dove svolse la sua attivit\u00e0 politica nelle file del Movimento Sociale Italiano.\nCarriera politica.\nDopo gli studi classici e la laurea in giurisprudenza si occup\u00f2 nel settore tessile, si candid\u00f2 nel 1972 alla camera dei deputati con il Movimento Sociale Italiano - Destra Nazionale e fu eletto nella VI Legislatura. Riconfermato nel 1976 per la legislatura successiva, con incremento di voti nel suo collegio, nel dicembre 1976 si uni al gruppo scissionista dell'MSI che diede vita a Democrazia Nazionale - Costituente di Destra.\nMorte.\nUn anno prima del termine della legislatura muore a soli 37 anni. Viene ricordato il 4 maggio 1978 durante una seduta dal vicepresidente della camera Luigi Mariotti e dal sottosegretario di stato per le partecipazioni statali Paolo Barbi.\nIl suo posto fu preso dal deputato Casimiro Bonfiglio."}
{"id": "2833303", "revid": "3535", "url": "https://it.wikipedia.org/wiki?curid=2833303", "title": "Heinrich von Veldeke", "text": ""}
{"id": "2833307", "revid": "110157", "url": "https://it.wikipedia.org/wiki?curid=2833307", "title": "Campionato mondiale per club FIVB 2010 (femminile)", "text": "Il campionato mondiale per club FIVB 2010 \u00e8 la 4\u00aa edizione del massimo torneo pallavolistico mondiale per club femminili, la prima dopo il ripristino deciso nel 2010.\nIl torneo ha preso il via il 15 dicembre 2010 e si concluder\u00e0 il 21 dicembre, prevedendo un montepremi complessivo di 550.000$ (USD). Tutti gli incontri si disputeranno all\"'Al-Gharafa Indoor Hall\" di Doha ().\nFormato.\nAlla competizione prendono parte, come da regolamento, le squadre 5 vincitrici delle massime competizioni continentali, pi\u00f9 una \"wild card\" decisa dalla federazione internazionale.\nLa formula prevede la suddivisione delle sei squadre partecipanti in due gironi, A e B. Si qualificano per la fase successiva le prime due classificate di ogni girone, che si incroceranno in semifinale (la prima del girone A incontra la seconda del girone B, e il contrario). Le squadre qualificatesi terze nel girone iniziale saranno eliminate, e verranno entrambe inserite nella classifica finale con il rango di quinte.\nLe vincitrici delle semifinali si contenderanno la vittoria finale, mentre le sconfitte si scontreranno per la finale 3\u00ba-4\u00ba posto.\nTorneo.\nFase a gironi.\nIl sorteggio per la definizione dei gironi della prima fase si \u00e8 tenuto il 23 ottobre 2010 al \"Grand Regency Hotel\" di Doha.\nLa fase a gironi ha preso il via il 15 dicembre 2010, e si \u00e8 conclusa il 19 dicembre. Il 18 dicembre le gare sono state sospese a causa della festa nazionale del Qatar."}
{"id": "2833317", "revid": "1005847", "url": "https://it.wikipedia.org/wiki?curid=2833317", "title": "Francesco Rais", "text": "Biografia.\nSvolse tutta la carriera politica nelle file del PSI, dal 1970 al 74 fu assessore al comune di Cagliari. Venne eletto consigliere regionale dal 1974 al 1987 ricoprendo anche l'incarico di assessore al lavoro e di quello alla sanit\u00e0. Dal 1980 al 1982 \u00e8 stato presidente della giunta regionale e successivamente presidente del consiglio regionale sardo. Eletto deputato nella X Legislatura sempre nel partito guidato da Bettino Craxi, si dimise nel 1991 per incompatibilit\u00e0 di carica in quanto nominato presidente del Credito Industriale Sardo."}
{"id": "2833320", "revid": "1310927", "url": "https://it.wikipedia.org/wiki?curid=2833320", "title": "Panath\u012bna\u00efkos Athl\u012btikos Omilos 1976-1977", "text": "Questa voce raccoglie le informazioni riguardanti il Panath\u012bna\u00efkos Athl\u012btikos Omilos nelle competizioni ufficiali della stagione 1976-1977.\nStagione.\nNonostante alcuni avvicendamenti in panchina verso la fine del girone di andata (la squadra inizi\u00f2 la stagione con Aymor\u00e9 Moreira e concluse con il polacco Kazimierz G\u00f3rski, passando per l'allenatore \"ad interim\" Antonis Mijiakis) il Panathinaikos centr\u00f2 nella stagione 1976-77 l'accoppiata campionato-coppa nazionale vincendo il suo dodicesimo campionato e sconfiggendo in finale di Coppa di Grecia il PAOK Salonicco.\nMaglie e sponsor.\nViene confermata la stessa divisa introdotta nella stagione 1974-75 con una modifica nei colori: il verde viene impiegato solo sul trifoglio mentre il colore dominante della maglia \u00e8 divenuto il bianco."}
{"id": "2833322", "revid": "380453", "url": "https://it.wikipedia.org/wiki?curid=2833322", "title": "Convocazioni alla Coppa del Mondo di pallavolo femminile 2007", "text": "Elenco delle giocatrici convocate per la Coppa del Mondo 2007."}
{"id": "2833325", "revid": "671029", "url": "https://it.wikipedia.org/wiki?curid=2833325", "title": "Ranavalona II", "text": "Biografia.\nFu la terza sovrana regnante malgascia, la quarta e l'ultima sar\u00e0 Ranavalona III: soltanto nello stato principesco indiano di Bhopal e, fino ai nostri giorni, nei Paesi Bassi, si sono verificati casi di regine che governarono una dopo l'altra.\nRanavalona nacque principessa Ramoma nel 1829 e, diventata una giovane donna, spos\u00f2, come la cugina Rasoherina (alla quale subentrer\u00e0 sul trono), il re Radama II, figlio di Ranavalona I, assassinato nel 1863. Il primo ministro Rainivoninahitriniony ricopr\u00ec un ruolo essenziale nell'uccisione del sovrano e la sua influenza aument\u00f2 tanto che suo fratello Rainilaiarivony, preso il suo posto a capo dell'esecutivo, mantenne il potere sposando le tre regine che si avvicendarono sul trono: Rasoherina, Ranavalona II e Ranavalona III.\nRimasta vedova, Ramoma visse alla corte di Rasoherina sotto l'attento sguardo dei missionari protestanti che influenzarono grandemente i suoi princ\u00ecpi religiosi e il pensiero politico.\nIl 1\u00ba aprile 1868 mor\u00ec la regale cugina e Ramoma, il giorno dopo, divenne regina del Madagascar. Nel 1869 si convinse sull'opportunit\u00e0 di convertirsi al cristianesimo \u2013 decisione fondamentale e colma di conseguenze interne \u2013 e cos\u00ec crebbe l'interventismo dei religiosi protestanti francesi.\nDurante il suo regno Ranavalona prese in considerazione i grandi problemi interni del paese, come la deforestazione e lo sviluppo dell'agricoltura. In ogni caso era il marito primo ministro che decideva sulla politica della grande isola.\nLa sovrana mor\u00ec all'et\u00e0 di 54 anni e fu sepolta ad Ambohimanga. Nel 1897 l'autorit\u00e0 coloniale francese, al fine di desacralizzare il ricordo della monarchia, ordin\u00f2 la riesumazione delle spoglie della regina e le fece trasferire nella tomba di Rasoherina, nel Rova di Antananarivo. Nel 1873 un visitatore britannico, ricevuto a corte nel cosiddetto Palazzo della Regina, apprezz\u00f2 il comportamento regale di Ranavalona II, assai consapevole del proprio ruolo, sempre abbigliata con abiti sontuosi e con la corona sul capo. Le succedette Ranavalona III, l'ultima monarca del Madagascar indipendente prima del dominio francese."}
{"id": "2833326", "revid": "36426", "url": "https://it.wikipedia.org/wiki?curid=2833326", "title": "Michele di Ridolfo", "text": ""}
{"id": "2833327", "revid": "580", "url": "https://it.wikipedia.org/wiki?curid=2833327", "title": "Vancouver Police Department", "text": "Il Dipartimento di polizia di Vancouver (in inglese: \"Vancouver Police Department\", abbreviato in VPD) \u00e8 il corpo di polizia della citt\u00e0 di Vancouver, nella Columbia Britannica, Canada. \u00c8 il pi\u00f9 grande corpo di polizia della provincia dopo la \"\"E\" Division\", una divisione della Royal Canadian Mounted Police (RCMP) che opera nella zona. Le due sezioni operano anche congiuntamente all'interno della \"Integrated National Security Enforcement Team\" (INSET).\nSuddivisioni.\nLa VPD \u00e8 divisa in 4 sotto-unit\u00e0 sulla base delle aree geografiche di pertinenza:"}
{"id": "2833328", "revid": "1318658", "url": "https://it.wikipedia.org/wiki?curid=2833328", "title": "Torneo di Wimbledon 1981", "text": "Il Torneo di Wimbledon 1981 \u00e8 stata la novantacinquesima edizione del Torneo di Wimbledon e seconda prova stagionale del Grande Slam per il 1981.\nSi \u00e8 giocato sui campi in erba dell'All England Lawn Tennis and Croquet Club di Wimbledon dal 22 giugno al 4 luglio 1981.\nIl torneo ha visto vincitore nel singolare maschile lo statunitense John McEnroe che ha sconfitto in finale in 4 set il detentore del titolo Bj\u00f6rn Borg col punteggio di 4\u20136, 7\u20136 (7\u20131), 7\u20136 (7\u20134), 6\u20134. Nel singolare femminile si \u00e8 imposta la statunitense Chris Evert-Lloyd che ha battuto in finale in 2 set la ceca Hana Mandl\u00edkov\u00e1. Nel doppio maschile hanno trionfato Peter Fleming e John McEnroe, il doppio femminile \u00e8 stato vinto dalla coppia formata da Martina Navr\u00e1tilov\u00e1 e Pam Shriver e nel doppio misto hanno vinto Betty St\u00f6ve con Frew McMillan.\nRisultati.\nSingolare maschile.\n John McEnroe ha battuto in finale Bj\u00f6rn Borg 4\u20136, 7\u20136 (7\u20131), 7\u20136 (7\u20134), 6\u20134\nSingolare femminile.\n Chris Evert-Lloyd ha battuto in finale Hana Mandl\u00edkov\u00e1 6\u20132, 6\u20132\nDoppio maschile.\n Peter Fleming / John McEnroe hanno battuto in finale Robert Lutz / Stan Smith 6\u20134, 6\u20134, 6\u20134\nDoppio femminile.\n Martina Navr\u00e1tilov\u00e1 / Pam Shriver hanno battuto in finale Kathy Jordan / Anne Smith 6\u20133, 7\u20136 (8\u20136)\nDoppio misto.\n Betty St\u00f6ve / Frew McMillan hanno battuto in finale Tracy Austin / John Austin 4\u20136, 7\u20136 (7\u20132), 6\u20133\nJunior.\nSingolare ragazzi.\n Matt Anger ha battuto in finale Pat Cash 7\u20136 (7\u20133), 7\u20135\nSingolare ragazze.\n Zina Garrison ha battuto in finale Rene Uys 6\u20134, 3\u20136, 6\u20130"}
{"id": "2833331", "revid": "14691", "url": "https://it.wikipedia.org/wiki?curid=2833331", "title": "Dipartimento di polizia di Vancouver", "text": ""}
{"id": "2833333", "revid": "410660", "url": "https://it.wikipedia.org/wiki?curid=2833333", "title": "Blue Mountain State", "text": "Blue Mountain State \u00e8 una serie televisiva statunitense andata in onda per la prima volta su Spike TV l'11 gennaio 2010. \u00c8 prodotta dalla Lionsgate Television. In Italia ha debuttato su MTV Italia il 19 aprile 2010. Il 20 febbraio 2012 la serie \u00e8 stata cancellata ufficialmente dopo tre stagioni.\nTrama.\nLa serie parla dell'arrivo di Alex Moran alla Blue Mountain State, college con una rinomata squadra di football, chiamata \"The Goats\", in cui Alex ha il ruolo di quarterback di riserva. Vengono trattati vari stereotipi della vita al college, come il football, le feste sfrenate, le avventure con le donne e l'abuso di alcool e sostanze stupefacenti. La serie \u00e8 caratterizzata da una comicit\u00e0 demenziale e volgare.\nSigla.\nLa sigla \u00e8 \"Hell Yeah\" del gruppo Rev Theory. Nell'episodio \"Il prezzo della celebrit\u00e0\" la band statunitense esegue la canzone durante una festa nella Goat House.\nIl film.\nNel 2012 Ed Marinaro ha dichiarato in un'intervista di lavorare ad un film tratto dalla serie. Nell'aprile del 2014 \u00e8 partita ufficialmente una campagna su Kickstarter per finanziare il progetto che ha poi raggiunto la cifra di quasi 2 milioni di dollari, diventando cos\u00ec il terzo film (dopo \"Veronica Mars - Il film\" e \"Wish I Was Here\") pi\u00f9 finanziato del sito, in seguito si sono aggiunti nuovi investitori per la produzione. Il film sar\u00e0 diretto da Lev L. Spiro, gi\u00e0 regista di alcuni episodi. Le riprese si sono svolte alla fine del 2014 a Wilmington (Carolina del Nord) ed \u00e8 uscito nelle sale il 2 Febbraio 2016."}
{"id": "2833334", "revid": "14691", "url": "https://it.wikipedia.org/wiki?curid=2833334", "title": "Polizia di Vancouver", "text": ""}
{"id": "2833337", "revid": "110157", "url": "https://it.wikipedia.org/wiki?curid=2833337", "title": "Oldendorf (Luhe)", "text": "Oldendorf (Luhe) \u00e8 un comune di 1.012 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Amelinghausen."}
{"id": "2833340", "revid": "116435648", "url": "https://it.wikipedia.org/wiki?curid=2833340", "title": "Rehlingen", "text": "Rehlingen \u00e8 un comune di abitanti della Bassa Sassonia, in Germania.\nAppartiene al circondario di Luneburgo ed \u00e8 parte della comunit\u00e0 amministrativa di Amelinghausen."}
{"id": "2833341", "revid": "121201240", "url": "https://it.wikipedia.org/wiki?curid=2833341", "title": "Jabbah", "text": "Jabbah (\u03bd Sco / \u03bd Scorpii / Nu Scorpii) \u00e8 un sistema stellare multiplo, formato da almeno cinque componenti, appartenente alla costellazione dello Scorpione.\nOsservazione.\nEssendo una stella di magnitudine apparente 4,0, cio\u00e8 essendo relativamente debole, pu\u00f2 essere non facile individuare Jabbah, specialmente in condizioni di inquinamento luminoso. Il metodo migliore per individuarla \u00e8 partire da Antares, al centro della costellazione e poi spostarsi a nord ovest per individuare le tre stelle luminose poste in corrispondenza della parte anteriore dello Scorpione: Pi Scorpii, Dschubba e Graffias, tutte comprese fra la magnitudine 2 e quella 3. Esse formano un arco che si dispone da sud a nord. Individuata la stella pi\u00f9 a nord delle tre, cio\u00e8 Graffias, si pu\u00f2 individuare Jabbah spostandosi circa un grado e mezzo a nord est, mentre a sud est si potr\u00e0 osservare la coppia formata da due stelle non legate fisicamente fra loro, di quarta magnitudine: \u03c91 e \u03c92 Sco.\nJabbah \u00e8 una stella dell'emisfero australe. Tuttavia essendo posta solo 19\u00b0 sotto l'equatore celeste, le possibilit\u00e0 della sua osservazione nell'emisfero boreale sono abbastanza ampie e in ogni caso migliori delle stelle poste pi\u00f9 a sud nella costellazione che Scorpione, che sono visibili solo a partire dalle regioni mediterranee. Jabbah \u00e8 invece visibile fino al 70\u00ba parallelo, oltre il circolo polare artico, sebbene in Canada, Europa settentrionale e nella Russia settentrionale essa apparir\u00e0 molto bassa all'orizzonte sud e sar\u00e0 visibile per poche ore della notte. D'altra parte questa relativa vicinanza all'equatore celeste comporta che Jabbah sia circumpolare solo nelle regioni antartiche.\nI mesi migliori per la sua osservazione sono quelli che corrispondono all'estate boreale, da maggio ad agosto.\nAmbiente galattico.\nJabbah fa parte, come molte stelle brillanti della costellazione dello Scorpione, dell'associazione stellare Scorpius-Centaurus, l'associazione OB pi\u00f9 vicina alla Terra. Questa associazione \u00e8 molto estesa, essendo formata da forse 1.200 stelle con masse pari o superiori alle 15 M\u2609. Esse si sono formate in un tempo compreso fra i 5 e i 17-22 milioni di anni. Le stelle pi\u00f9 massicce dell'associazione sono probabilmente gi\u00e0 esplose in supernovae, che hanno dato origine ad ulteriori fenomeni di formazione stellare.\nL'associazione Scorpius-Centaurus \u00e8 divisa in tre sottogruppi di stelle, chiamati \"Scorpione superiore\", \"Centauro superiore-Lupo\" e \"Centauro inferiore-Croce\". Jabbah fa parte del primo di questi sottogruppi, noto anche come Associazione di Antares, sebbene non sia chiaro se Antares faccia parte del sottogruppo o meno. L'associazione Scorpione superiore, che comprende le stelle poste in corrispondenza della testa dello Scorpione, \u00e8 il sottogruppo pi\u00f9 giovane dei tre, avente un'et\u00e0 di circa 5 milioni di anni. La distanza media del sottogruppo dalla Terra \u00e8 circa 400-500 anni luce. Jabbah, in particolare, dista da noi circa 437 anni luce.\nCaratteristiche.\nIl sistema di Jabbah non \u00e8 stato ancora studiato a fondo e quindi non se ne conoscono con precisione le caratteristiche. Esso \u00e8 formato da quattro componenti visibili tramite telescopi e da almeno un'altra componente individuabile con metodi spettroscopici. \u00c8 possibile che esista una sesta componente.\nIl sistema.\nI sistemi stellari multipli molto spesso si organizzano in coppie strette che a loro volta orbitano le une intorno alle altre. Questo \u00e8 anche il caso di Jabbah. Gi\u00e0 osservata con un binocolo, rivela avere due componenti, separate fra loro di 41 secondi d'arco, che corrispondono, alla distanza di 437 anni luce, a circa 5.500 UA (cio\u00e8 825 miliardi di km). Esse orbitano l'una intorno all'altra con un periodo di 91.000 anni.\nUn telescopio professionale svela che queste due componenti sono a loro volta stelle doppie, cio\u00e8 formate ciascuna da due componenti che orbitano l'una intorno all'altra in modo molto pi\u00f9 stretto. La componente est, quella pi\u00f9 brillante, \u00e8 cos\u00ec formata da due stelle, che sono state chiamate \"Nu Scorpii A\" e \"Nu Scorpii B\", mentre quella ovest, meno luminosa, \u00e8 formata da altre due stelle chiamate \"Nu Scorpii C\" e \"Nu Scorpii D\". La coppia A-B \u00e8 distante 1,3 secondi d'arco, cio\u00e8 175 UA (26 miliardi di km). Le due componenti di tale coppia completano un'orbita ogni 600 anni. La coppia C-D \u00e8 invece distante 2,4 secondi d'arco, cio\u00e8 320 UA (48 miliardi di km). La coppia C-D orbita con un periodo di 2.500 anni.\nInfine, la spettroscopia rivela che la componente A \u00e8 a sua volta una stella binaria ancora pi\u00f9 stretta, formata da due componenti, che sono state chiamate \"Nu Scorpii Aa\" e \"Nu Scorpii Ab\". Esse sono staccate fra loro di appena 0,3 millarcosecondi, cio\u00e8 circa mezzo milione di km, e orbitano con un periodo di 5 giorni.\nCaratteristiche fisiche.\nLa tripla Aa-Ab-B \u00e8 classificata nel suo insieme come una stella di classe spettrale B2 (a volte B3) e di temperatura superficiale di 22.000 K, il che le conferisce un colore blu. I cataloghi a volte riportano quale classe MMK la V, altre volte la IV. Il loro stato evolutivo non \u00e8 quindi del tutto chiaro. Pare tuttavia certo che le tre stelle stiano ancora fondendo l'idrogeno nel loro nucleo.\nLa componente Aa \u00e8 la pi\u00f9 luminosa e massiccia del sistema stellare Jabbah. La sua massa \u00e8 calcolata essere 8 volte quella solare, mentre la sua luminosit\u00e0 \u00e8 2.900 volte quella del Sole. La componente B \u00e8 meno massiccia e, di conseguenza, meno luminosa: essa ha una massa di circa 6,5 M\u2609 ed \u00e8 1.300 volte pi\u00f9 luminosa del Sole. Poco si conosce della componente stretta di Aa, cio\u00e8 Ab, anche se si presume possa essere una stella simile al nostro Sole. La classe spettrale delle singole componenti nonch\u00e9 la loro temperatura superficiale non \u00e8 conosciuta, bench\u00e9 sia chiaro che la componente Aa si trovi in una delle prime sottoclassi della classe B, mentre la componente B dovrebbe trovarsi nelle classe intermedie della classe B. Infine se Ab \u00e8 una stella simile al Sole dovrebbe trovarsi nelle prime sottoclassi della classe G.\nLa coppia C-D \u00e8 formata da due stelle di sequenza principale, meno calde, massicce e luminose rispetto alla coppia Aa-B. La componente C \u00e8 una stella di classe spettrale B8, con una temperatura superficiale di 12.000 K, che le conferisce un colore bianco-blu. La sua massa \u00e8 probabilmente 3 volte quella solare e la sua luminosit\u00e0 \u00e8 80 L\u2609. La componente D invece \u00e8 una stella di classe spettrale B9, avente una temperatura superficiale di 10.600 K e un colore abbastanza simile a quello della componente C, sebbene un po' pi\u00f9 tendente al bianco. La sua massa \u00e8 calcolata essere 2 volte e mezza quella solare e la sua luminosit\u00e0 essere la met\u00e0 di quella della componente C (cio\u00e8 40 L\u2609). La componente D si segnala anche per uno spettro peculiare, in particolare per un'inusuale abbondanza di silicio.\nOccultazioni.\nPoich\u00e9 \u00e8 vicina all'eclittica, Jabbah pu\u00f2 essere occultata dalla Luna e, molto raramente, dai pianeti. Mercurio l'ha occultata il 14 dicembre 1821, ma non la occulter\u00e0 nuovamente fino al 2 dicembre 2031. L'ultima occultazione da parte di Venere \u00e8 avvenuta il 27 dicembre 1852 e la prossima avr\u00e0 luogo il 30 dicembre 2095. Il 29 luglio 1808 \u00e8 stata occultata da Nettuno.\nNebulosa.\nJabbah \u00e8 la stella che causa la nebulosa a riflessione catalogata come IC 4592. Le nebulose a riflessione sono nubi di polvere che riflettono la luce di stelle vicine; si formano quando le stelle vicine non sono calde abbastanza per causare la ionizzazione del gas, come nella nebulosa a emissione, ma sono abbastanza brillanti a dare sufficiente scattering e rendere visibile la polvere. Perci\u00f2 lo spettro mostrato dalle nebulose a riflessione \u00e8 simile a quello delle stelle che le illuminano. Di conseguenza IC 4592 ha un colore blu, come Jabbah. Questa nebulosa si estende nel cielo per circa 2\u00b0.\nEtimologia.\nIl nome \"Jabbah\" deriva dall'arabo \"Al Jabhah\", che significa \"la fronte\". Tale nome \u00e8 stato attribuito a Jabbah a causa della sua posizione nella parte anteriore dello Scorpione."}
{"id": "2833343", "revid": "599013", "url": "https://it.wikipedia.org/wiki?curid=2833343", "title": "Torneo di Wimbledon 1980", "text": "Il Torneo di Wimbledon 1980 \u00e8 stata la novantaquattresima edizione del Torneo di Wimbledon e seconda prova stagionale del Grande Slam per il 1980.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 23 giugno al 6 luglio 1980.\nIl torneo ha visto vincitore nel singolare maschile per la quinta volta consecutiva lo svedese Bj\u00f6rn Borg che ha sconfitto in finale in 5 set lo statunitense John McEnroe col punteggio di 1\u20136, 7\u20135, 6\u20133, 6\u20137(16-18), 8\u20136. Nel singolare femminile si \u00e8 imposta l'australiana Evonne Goolagong Cawley che ha battuto in finale in 2 set la statunitense Chris Evert. Nel doppio maschile hanno trionfato Peter McNamara e Paul McNamee, il doppio femminile \u00e8 stato vinto dalla coppia formata da Kathy Jordan e Anne Smith e nel doppio misto hanno vinto Tracy Austin con John Austin.\nPartecipanti.\nAltri partecipanti.\nI seguenti giocatori hanno ricevuto una wildcard per il tabellone principale:\nI seguenti giocatori sono passati dalle qualificazioni:\nRisultati.\nSingolare maschile.\n Bj\u00f6rn Borg ha battuto in finale John McEnroe 1\u20136, 7\u20135, 6\u20133, 6\u20137(16), 8\u20136\nSingolare femminile.\n Evonne Goolagong Cawley ha battuto in finale Chris Evert 6\u20131, 7\u20136\nDoppio maschile.\n Peter McNamara / Paul McNamee hanno battuto in finale Bob Lutz / Stan Smith 7\u20136(5), 6\u20133, 6\u20137(4), 6\u20134\nDoppio femminile.\n Kathy Jordan / Anne Smith hanno battuto in finale Rosemary Casals / Wendy Turnbull 4\u20136, 7\u20135, 6\u20131\nDoppio misto.\n Tracy Austin / John Austin hanno battuto in finale Dianne Fromholtz Balestrat / Mark Edmondson 4\u20136, 7\u20136(6), 6\u20133\nJunior.\nSingolare ragazzi.\n Thierry Tulasne ha battuto in finale Hans-Dieter Beutel, 6-4, 3-6, 6-4\nSingolare ragazze.\n Debbie Freeman ha battuto in finale Susan Leo, 7-6, 7-5"}
{"id": "2833345", "revid": "110157", "url": "https://it.wikipedia.org/wiki?curid=2833345", "title": "Soderstorf", "text": "Soderstorf \u00e8 un comune di 1.513 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Amelinghausen."}
{"id": "2833346", "revid": "200568", "url": "https://it.wikipedia.org/wiki?curid=2833346", "title": "Bardowick", "text": "Bardowick \u00e8 un comune mercato di 6.219 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Bardowick."}
{"id": "2833347", "revid": "110157", "url": "https://it.wikipedia.org/wiki?curid=2833347", "title": "Barum (Luneburgo)", "text": "Barum \u00e8 un comune di 1.855 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Bardowick."}
{"id": "2833349", "revid": "424268", "url": "https://it.wikipedia.org/wiki?curid=2833349", "title": "Interfaccia Naturale Utente", "text": ""}
{"id": "2833351", "revid": "1305772", "url": "https://it.wikipedia.org/wiki?curid=2833351", "title": "Bingham", "text": ""}
{"id": "2833352", "revid": "110157", "url": "https://it.wikipedia.org/wiki?curid=2833352", "title": "Handorf", "text": "Handorf \u00e8 un comune di 2.024 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Bardowick."}
{"id": "2833354", "revid": "110157", "url": "https://it.wikipedia.org/wiki?curid=2833354", "title": "Mechtersen", "text": "Mechtersen \u00e8 un comune di 657 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Bardowick."}
{"id": "2833357", "revid": "439868", "url": "https://it.wikipedia.org/wiki?curid=2833357", "title": "Radbruch", "text": "Radbruch \u00e8 un comune di 1.880 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Bardowick."}
{"id": "2833360", "revid": "110157", "url": "https://it.wikipedia.org/wiki?curid=2833360", "title": "V\u00f6gelsen", "text": "V\u00f6gelsen \u00e8 un comune di 2.309 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Bardowick."}
{"id": "2833361", "revid": "110157", "url": "https://it.wikipedia.org/wiki?curid=2833361", "title": "Wittorf", "text": "Wittorf \u00e8 un comune di 1.441 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Bardowick."}
{"id": "2833363", "revid": "110157", "url": "https://it.wikipedia.org/wiki?curid=2833363", "title": "Dahlenburg", "text": "Dahlenburg \u00e8 un comune mercato di 3.380 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Dahlenburg."}
{"id": "2833364", "revid": "6923", "url": "https://it.wikipedia.org/wiki?curid=2833364", "title": "Deadman's Island", "text": "Deadman Island (\"l'isola dei morti\") \u00e8 un'isola di 3,8 ettari situata nella laguna di Coal Harbour, a Vancouver, nella Columbia Britannica (Canada). Viene comunemente chiamata Deadman's Island, sebbene nella denominazione ufficiale stabilita dal Geographical Names Board of Canada il genitivo sassone sia stato soppresso. Viene usata soprattutto come base navale della marina militare canadese. L'isola \u00e8 collegata alla terraferma da un ponte di legno che la unisce a Stanley Park.\nNon \u00e8 nota con certezza l'origine del nome dell'isola. Certamente, prima della colonizzazione europea l'isola veniva usata come luogo di sepoltura da parte dei nativi Squamish, nella cui tradizione orale si ricorda anche una sanguinosa battaglia avvenuta proprio sull'isola. I colonizzatori europei ripresero dai nativi l'abitudine di usare l'isola come cimitero almeno fino al 1887, e fra il 1888 e il 1892 la utilizzarono invece come luogo di quarantena per le vittime della violenta epidemia di vaiolo esplosa nella regione."}
{"id": "2833365", "revid": "14691", "url": "https://it.wikipedia.org/wiki?curid=2833365", "title": "Deadman Island", "text": ""}
{"id": "2833366", "revid": "287204", "url": "https://it.wikipedia.org/wiki?curid=2833366", "title": "Boitze", "text": "Boitze \u00e8 un comune di 408 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Dahlenburg."}
{"id": "2833368", "revid": "88740", "url": "https://it.wikipedia.org/wiki?curid=2833368", "title": "Blue Hill", "text": ""}
{"id": "2833369", "revid": "287204", "url": "https://it.wikipedia.org/wiki?curid=2833369", "title": "Dahlem (Bassa Sassonia)", "text": "Dahlem \u00e8 un comune di 515 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Dahlenburg."}
{"id": "2833370", "revid": "115533", "url": "https://it.wikipedia.org/wiki?curid=2833370", "title": "Mitteni", "text": ""}
{"id": "2833371", "revid": "98077", "url": "https://it.wikipedia.org/wiki?curid=2833371", "title": "Enciclopedismo bizantino", "text": ""}
{"id": "2833373", "revid": "599013", "url": "https://it.wikipedia.org/wiki?curid=2833373", "title": "Leandro Augusto", "text": "Caratteristiche tecniche.\n\u00c8 un centrocampista difensivo."}
{"id": "2833376", "revid": "287204", "url": "https://it.wikipedia.org/wiki?curid=2833376", "title": "Nahrendorf", "text": "Nahrendorf \u00e8 un comune di 1.364 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Dahlenburg."}
{"id": "2833379", "revid": "110157", "url": "https://it.wikipedia.org/wiki?curid=2833379", "title": "Tosterglope", "text": "Tosterglope \u00e8 un comune di 655 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Dahlenburg."}
{"id": "2833380", "revid": "288300", "url": "https://it.wikipedia.org/wiki?curid=2833380", "title": "Leandro Augusto Oldoni Stachelski", "text": ""}
{"id": "2833382", "revid": "110157", "url": "https://it.wikipedia.org/wiki?curid=2833382", "title": "Kirchgellersen", "text": "Kirchgellersen \u00e8 un comune di 2.111 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Gellersen."}
{"id": "2833384", "revid": "110157", "url": "https://it.wikipedia.org/wiki?curid=2833384", "title": "Reppenstedt", "text": "Reppenstedt \u00e8 un comune di 7.005 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Gellersen."}
{"id": "2833387", "revid": "94536496", "url": "https://it.wikipedia.org/wiki?curid=2833387", "title": "Gorgiera", "text": "Il termine gorgiera pu\u00f2 riferirsi a:"}
{"id": "2833388", "revid": "767487", "url": "https://it.wikipedia.org/wiki?curid=2833388", "title": "Mat\u00edas Vuoso", "text": "Soprannominato \"El toro\", \u00e8 noto per i suoi balletti dopo aver segnato.\nCarriera.\nClub.\nIl 18 dicembre 2012 viene multato dall'Atlas per aver tenuto un atteggiamento poco corretto durante una conferenza stampa, come gi\u00e0 accaduto in passato.\nGioca la stagione 2014-2015 con la maglia del Chiapas. Lascia il club da svincolato e, il 28 luglio 2015 si accasa al Cruz Azul.\nNazionale.\n\u00c8 stato convocato dal Commissario tecnico della Nazionale di calcio del Messico Miguel Herrera in occasione della Copa Am\u00e9rica 2015, segnando due gol durante l'incontro Messico - Cile finita 3-3"}
{"id": "2833389", "revid": "1543377", "url": "https://it.wikipedia.org/wiki?curid=2833389", "title": "Terremoti del XXI secolo", "text": "Questo articolo riporta una lista dei terremoti pi\u00f9 disastrosi avvenuti nel mondo nel XXI secolo.\nNota: il numero di vittime, nel caso non sia riportato all'unit\u00e0, \u00e8 il dato approssimativo stimato."}
{"id": "2833396", "revid": "287204", "url": "https://it.wikipedia.org/wiki?curid=2833396", "title": "Vicente Matias Vuoso", "text": ""}
{"id": "2833398", "revid": "287204", "url": "https://it.wikipedia.org/wiki?curid=2833398", "title": "Matias Vuoso", "text": ""}
{"id": "2833399", "revid": "339392", "url": "https://it.wikipedia.org/wiki?curid=2833399", "title": "Vicente Jos\u00e9 Mat\u00edas Vuoso", "text": ""}
{"id": "2833401", "revid": "599013", "url": "https://it.wikipedia.org/wiki?curid=2833401", "title": "Hitman 2", "text": ""}
{"id": "2833402", "revid": "110157", "url": "https://it.wikipedia.org/wiki?curid=2833402", "title": "S\u00fcdergellersen", "text": "S\u00fcdergellersen \u00e8 un comune di 1.600 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Gellersen."}
{"id": "2833403", "revid": "110157", "url": "https://it.wikipedia.org/wiki?curid=2833403", "title": "Westergellersen", "text": "Westergellersen \u00e8 un comune di 1.682 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG) ed \u00e8 parte della comunit\u00e0 amministrativa (\"Samtgemeinde\") di Gellersen."}
{"id": "2833405", "revid": "228587", "url": "https://it.wikipedia.org/wiki?curid=2833405", "title": "Sotto i raggi del sole", "text": "Sotto i raggi del sole \u00e8 un singolo del rapper e cantante italiano Brusco, pubblicato nel 2002 dall'etichetta discografica Universal.\nLa canzone \u00e8 una cover della nota canzone di Edoardo Vianello \"Abbronzatissima\", scritta originariamente dallo stesso Vianello e da Carlo Rossi, ai quali fu accreditato anche questo singolo insieme agli altri autori, Henri Delorme, Bruno Guillon, Philippe Leli\u00e8vre, Arnaud Lemort, Emmanuel Payet e Miraldi. \u00c8 considerata anche una rivisitazione in chiave hip hop del noto brano del 1963. \u00c8 divenuto uno dei tormentoni estivi del 2002.\nIl brano.\nIl brano fu uno dei tormentoni dell'estate, grazie anche al testo; tra una strofa e l'altra della canzone originale di Vianello, Brusco recita diverse strofe ironizzando sui difetti delle spiagge e sui fastidi che esse possono procurare. Con questa canzone, il rapper partecip\u00f2 a diverse manifestazioni canore estive tra cui il Festivalbar. Ha riscosso anche un discreto successo commerciale; il singolo ha raggiunto la settima posizione della classifica settimanale dei singoli pi\u00f9 venduti, ed \u00e8 entrato in classifica anche in Francia.\nVi \u00e8 anche un video musicale per questa canzone, nel quale Brusco travolge ombrelloni e cabine con un trattore, sottolineando il significato del testo.\nFu inserito nell'album \"Si fa presto a dire... Brusco\".\nTracce.\nLato A\nLato B"}
{"id": "2833408", "revid": "36426", "url": "https://it.wikipedia.org/wiki?curid=2833408", "title": "Scarsella", "text": ""}
{"id": "2833416", "revid": "446353", "url": "https://it.wikipedia.org/wiki?curid=2833416", "title": "Mu\u02bfammar Gheddafi", "text": "Fu la guida ideologica del colpo di stato militare che il 1\u00ba settembre 1969 port\u00f2 alla caduta della monarchia (accusata di essere corrotta ed eccessivamente filo-occidentale) del re Idris I di Libia e del suo successore Hasan. Senza ricoprire stabilmente alcuna carica ufficiale, ma fregiandosi soltanto del titolo onorifico di \"Guida e Comandante della Rivoluzione della Gran Giamahiria Araba Libica Popolare Socialista\", Gheddafi fu, per i successivi quarantadue anni, la massima autorit\u00e0 della Libia. All'inizio instaur\u00f2 una dittatura militare; in seguito, dopo un iniziale avvicinamento al socialismo arabo di Gamal Abd el-Nasser, proclam\u00f2 la \"repubblica delle masse\", basata su una nuova ideologia, da lui stesso teorizzata nel \"Libro Verde\" e nota come \"Terza Via Universale\", che al tempo stesso rifiutava capitalismo e lotta di classe a favore di un socialismo di ispirazione nazionale. Ci\u00f2 nonostante, continu\u00f2 per tutta la durata del suo regime a mantenere una politica opportunista e a correggere e cambiare la sua posizione ideologica a seconda del mutare degli equilibri internazionali.\nTra il febbraio e l'ottobre del 2011 ebbe luogo la prima guerra civile in Libia che vide opposte le forze lealiste di Mu'ammar Gheddafi e quelle dei rivoltosi, riunite nel Consiglio nazionale di transizione. Il paese, dopo aver vissuto una prima fase di insurrezione popolare sull'onda della cosiddetta primavera araba conobbe in poche settimane lo sbocco della rivolta in conflitto civile. Gheddafi fu alla fine catturato, stuprato ed ucciso dai ribelli del CNT segnando con la sua morte, almeno formalmente, la fine della guerra civile.\nBiografia.\nOrigini e infanzia.\nNacque il 7 giugno del 1942 in una tenda presso Qasr Abu Hadi, un villaggio della Tripolitania sito a circa 20\u00a0km da Sirte, all'epoca parte della provincia italiana di Misurata, da una modesta famiglia islamica facente parte della trib\u00f9 dei Qadhadhfa, di cui, per\u00f2, si hanno ben poche notizie. All'et\u00e0 di sei anni, Gheddafi rimane coinvolto in un incidente durante il quale perde due suoi cugini e resta ferito ad un braccio, a causa dell'esplosione di una mina risalente al periodo bellico. Tra il 1956 e il 1961 frequenta la scuola coranica di Sirte, in cui viene a contatto con le idee panarabe del Presidente egiziano Gamal Abd el-Nasser, alle quali aderisce con entusiasmo. Nel 1961 decide di iscriversi all'Accademia Militare di Bengasi. Nel 1964 frequent\u00f2 il corso di stato maggiore alla Scuola di guerra dell'esercito di Civitavecchia nonch\u00e9 la scuola di artigieria contraerea a Bracciano. Una volta concluso il corso (1966) e, dopo aver svolto un breve periodo di specializzazione in Gran Bretagna, comincia la propria carriera nelle file dell'esercito libico, ricevendo la nomina al grado di capitano all'et\u00e0 di 27 anni.\nI matrimoni.\nLa prima moglie di Gheddafi, F\u0101ti\u1e25a, \u00e8 un'insegnante, sposata nel 1969. Cronache del tempo raccontano come i due non si fossero mai incontrati prima della data dello sposalizio. Dalla loro unione nasce un solo figlio e, dopo sei mesi di matrimonio, Gheddafi decide di separarsi per sposare la seconda moglie \u1e62\u0101fiya Farkash, che, nata a Beida in Cirenaica da madre libica e da padre ungherese (\"Farkas\" in ungherese vuol dire \"lupo\" ed \u00e8 un cognome assai diffuso), aveva studiato per diventare infermiera; i due si erano conosciuti nel 1971 in Bosnia a Mostar, citt\u00e0 di origine della donna dove la famiglia si era trasferita ai tempi in cui il nonno di lei era direttore scolastico, ove Gheddafi si era recato per farsi curare l'appendicite.\nLa rivoluzione del 1969.\nInsoddisfatto del governo guidato dal re Idris I, giudicato da Gheddafi e da altri ufficiali troppo servile nei confronti di Stati Uniti e Francia, il 26 agosto 1969 si pone alla guida del colpo di Stato organizzato contro il sovrano, che porta, il 1\u00ba settembre dello stesso anno, alla proclamazione della Repubblica guidata da un \"Consiglio del Comando della Rivoluzione\" composto da 12 militari di tendenze panarabe filo-nasseriane. \nUna volta al potere, Gheddafi, nel frattempo autonominatosi colonnello, fa approvare dal Consiglio una nuova costituzione e abolisce le elezioni e tutti i partiti politici. La Libia di quel periodo non si pu\u00f2 infatti considerare una democrazia, non essendovi concesse molte libert\u00e0 politiche (tra cui, per esempio, il multipartitismo).\nIl primo ventennio al potere (1969-1989).\nLa politica della prima parte del governo Gheddafi viene definita dai suoi sostenitori una \"terza via\" rispetto al comunismo e al capitalismo, nella quale cerca di coniugare i principi del panarabismo con quelli della socialdemocrazia. Gheddafi decide di esporre le proprie visioni politiche e filosofiche nel suo \"Libro verde\" (esplicito ammiccamento al Libretto rosso di Mao Tse-tung), che pubblica nel 1976. In nome del Nazionalismo arabo, decide di nazionalizzare la maggior parte delle propriet\u00e0 petrolifere straniere, di chiudere le basi militari statunitensi e britanniche, in special modo la base \"Wheelus\", ridenominata \"\u02bfOqba bin N\u0101fi\u02bf\" (dal nome del primo conquistatore arabo-musulmano delle regioni nordafricane) e di espropriare tutti i beni delle comunit\u00e0 italiana ed ebraica, espellendole dal paese.\nIn politica estera, il regime libico diventa finanziatore dell'OLP di Yasser Arafat nella sua lotta contro Israele, inoltre, si fa spesso propugnatore di un'unione politica tra i tanti Stati islamici dell'Africa, caldeggiando in particolare, nei primi anni settanta, un'unione politica con la Tunisia; la risposta interlocutoria (ma sostanzialmente negativa) dell'allora presidente tunisino Bourguiba fa per\u00f2 tramontare questa ipotesi. Sempre nel medesimo periodo, e per molti anni successivi, Gheddafi \u00e8 uno dei pochissimi leader internazionali che continuano a sostenere i dittatori Idi Amin Dada e Bokassa (quest'ultimo per\u00f2 soltanto nel periodo in cui si dichiar\u00f2 musulmano), mentre non verr\u00e0 mai dimostrato un suo coinvolgimento nella misteriosa scomparsa in Libia, nel 1978, dell'Imam sciita Musa al-Sadr (di cui non apprezza i tentativi di pacificazione del Libano) e neppure il suo fattivo sostegno al combattente palestinese Ab\u016b Ni\u1e0d\u0101l e alla sua organizzazione para-militare, organizzatori, tra l'altro, della Strage di Fiumicino nel 1985. In quest'ultimo caso la Libia smentisce ogni suo coinvolgimento ma non manca di rendere ufficialmente onore ai terroristi autori di tale attentato.\nDal 16 gennaio 1970 al 16 luglio 1972 Gheddafi \u00e8 anche primo ministro libico \"ad interim\", prima di lasciare il posto a \u02bfAbd al-Sal\u0101m Jall\u016bd. Nel 1977, grazie ai maggiori introiti derivanti dal petrolio, il regime decide di effettuare alcune opere a favore della propria nazione, come la costruzione di strade, ospedali, acquedotti e industrie. Proprio sull'onda della popolarit\u00e0 di tale politica, nel 1979, Gheddafi rinuncia a ogni carica ufficiale, pur rimanendo di fatto l'unico vero leader del paese, serbandosi solo l'appellativo onorifico di \"Guida della Rivoluzione\".\nNegli anni ottanta avviene un'ulteriore radicalizzazione nelle scelte di politica internazionale. La sua ideologia anti-israeliana e anti-statunitense lo porta a sostenere gruppi terroristi, tra cui l'IRA irlandese e il Settembre Nero palestinese. Viene anche accusato dall'Intelligence statunitense di essere l'organizzatore degli attentati in Sicilia, Scozia e Francia, anche se per questi atti si \u00e8 sempre proclamato estraneo.\nAll'inizio del 1986 la Marina Militare degli Stati Uniti sta effettuando alcune operazioni di addestramento al largo della costa libica (operazione Attain Document), all'interno del Golfo della Sirte in quelle che secondo il diritto internazionale sono acque internazionali. Gheddafi intima agli americani di allontanarsi da quelle che unilateralmente considera \"acque libiche\" e, dopo aver incassato un rifiuto, decide di passare all'azione: i libici lanciano sei missili contro alcuni aerei statunitensi, e la marina statunitense reagisce affondando due navi pattuglia libiche e distruggendo una postazione missilistica. Sempre nel 1986, la notte del 4 aprile, l'esplosione di un ordigno in una discoteca di Berlino Ovest usualmente frequentata da militari statunitensi provoca la morte di 3 persone (tra cui 2 militari americani) e il ferimento (in molti casi molto grave) di altre 229. Le attivit\u00e0 di intelligence statunitensi, anche a seguito dell'intercettazione di un telex inviato dalla sede dell'ambasciata libica in Germania Est, attribuiscono l'attentato alle forze terroristiche legate a Gheddafi.\nIl suo governo \u00e8 ormai divenuto il nemico numero uno degli Stati Uniti d'America ed \u00e8 progressivamente emarginato dalla NATO. Questa tensione prelude, il 15 aprile 1986, al blitz militare sulla Libia per volere del presidente statunitense Ronald Reagan: un massiccio bombardamento (operazione El Dorado Canyon) raggiunge anche il suo compound di B\u0101b al-\u02bfAz\u012bziyya, che \u00e8 raso al suolo. Gheddafi ne esce incolume ma dichiara che la propria figlia adottiva Hanna \u00e8 rimasta uccisa; tale versione si dimostrer\u00e0 tuttavia falsa poich\u00e9 la ragazza comparir\u00e0 un paio d'anni pi\u00f9 tardi - viva - in un video insieme allo stesso Colonnello, il quale si scoprir\u00e0 essere stato preventivamente avvertito delle intenzioni statunitensi da Bettino Craxi, allora Presidente del Consiglio italiano. In risposta, il 16 aprile Gheddafi autorizz\u00f2 il lancio di due missili SS-1 Scud contro il territorio italiano di Lampedusa; i missili fortunatamente non provocano danni, cadendo in acqua a 2\u00a0km dalle coste siciliane.\nQuando Gheddafi scopre che il Regno Unito ha fornito le basi agli aerei americani per il blitz, decide di aumentare gli aiuti all'IRA. Il 21 dicembre 1988 esplode un aereo passeggeri sopra la cittadina scozzese di Lockerbie, dove periscono tutte le 259 persone a bordo e 11 cittadini di Lockerbie: prima dell'11 settembre 2001, questo \u00e8 l'attacco terroristico pi\u00f9 grave mai avvenuto. L'ONU attribuisce alla Libia la responsabilit\u00e0 dell'attentato aereo, chiedendo al governo di Tripoli l'arresto di due suoi cittadini accusati di esservi direttamente coinvolti. Al netto e insindacabile rifiuto di Gheddafi, le Nazioni Unite approvano la \"Risoluzione 748\", che sancisce un pesante embargo economico contro la Libia, la cui economia si trova gi\u00e0 in fase calante. Solo nel 1999, con la decisione da parte libica di cambiare atteggiamento nei confronti della comunit\u00e0 internazionale, Tripoli accetta di consegnare i sospettati di Lockerbie: 'Abd al-Baset 'Ali Mohamed al-Megrahi viene condannato all'ergastolo nel gennaio 2001 da una corte scozzese, mentre al-Amin Khalifa Fhimah viene assolto.\nNel febbraio 2011, intervistato dal quotidiano svedese Expressen, l'ex ministro della giustizia Mu\u1e63\u1e6daf\u0101 \u02bfAbd al-Jal\u012bl ha ammesso le responsabilit\u00e0 dirette del colonnello Gheddafi nell'ordinare l'attentato del 1988 al Volo Pan Am 103.\nIl presunto coinvolgimento nella strage di Ustica.\nIl 27 giugno 1980 un aereo di linea Douglas DC-9, codice I-TIGI, appartenente alla compagnia aerea italiana Itavia, in volo da Bologna a Palermo si squarci\u00f2 all'improvviso e scomparve in mare nei pressi dell'isola di Ustica; persero la vita 81 persone e non ci furono superstiti. Inizialmente le cause maggiormente accreditate furono un cedimento strutturale o un attentato tramite una bomba a bordo. A distanza di molti anni, in cui si sono susseguiti innumerevoli depistaggi, falsi indizi e morti sospette, \u00e8 stata accreditata come causa pi\u00f9 plausibile dell'abbattimento la collisione in volo o il lancio di un missile contro il DC-9, trovatosi in mezzo a una battaglia aerea tra caccia di diversa nazionalit\u00e0; questi ultimi sono indicati come velivoli libici da un lato, e francesi o statunitensi dall'altro.\nSecondo una teoria, all'origine dell'intervento francese vi sarebbe stata la convinzione da parte di Alexandre de Marenches, capo dello SDECE (l'allora servizio di spionaggio estero francese), che sul velivolo libico in volo nelle vicinanze del DC-9 si trovasse il colonnello Gheddafi, personaggio particolarmente inviso al presidente francese Val\u00e9ry Giscard d'Estaing: quest'ultimo appoggiava il governo centrale del Ciad del presidente Hiss\u00e8ne Habr\u00e9, impegnato all'epoca in una dura guerra con la Libia di Gheddafi per il controllo del territorio della Striscia di Aozou nel nord del Ciad, ritenuto ricco di giacimenti di uranio. Inoltre, d'Estaing era stato coinvolto nel cosiddetto \"scandalo dei diamanti\" di Bokassa, originato da una indiscrezione rilasciata ai giornali dietro cui si scopr\u00ec la mano di Gheddafi..\nIn una dichiarazione pubblicata rilasciata nel febbraio 2007, Francesco Cossiga, presidente del Consiglio all'epoca della strage, sostenne che ad abbattere il DC-9 sarebbe stato un missile \u00aba risonanza e non a impatto\u00bb lanciato da un velivolo dell'A\u00e9ronavale decollato dalla portaerei \"Clemenceau\". Sempre secondo quanto dichiarato da Cossiga, furono i servizi segreti italiani ad informare lui e l'allora ministro dell'Interno Giuliano Amato dell'accaduto: \u00abi francesi sapevano che sarebbe passato l'aereo di Gheddafi, che si salv\u00f2 perch\u00e9 il Sismi lo inform\u00f2 quando lui era appena decollato e decise di tornare indietro\u00bb. Sarebbe stato invece il SIOS, il servizio segreto dell'Aeronautica italiana comandato all'epoca dal generale Zeno Tascio, a dare in tempo reale ad Alexandre de Marenches il piano di volo dell'aereo di Gheddafi consentendo ai francesi di tendergli un'imboscata.\nLotta all'Apartheid; rapporto con Nelson Mandela.\nGheddafi contribu\u00ec fortemente alla sconfitta dell'Apartheid in Sudafrica, dando sostegno sia economico che militare all'Anc di Nelson Mandela. Dopo la sua scarcerazione, Mandela si apprest\u00f2 a visitare la Libia (sotto embargo ONU) come ringraziamento nei confronti di Gheddafi considerandolo come un fratello. Inoltre Mandela a causa delle reazioni internazionali (USA) negative nei confronti della visita a Gheddafi dichiar\u00f2: \u201cColoro che ieri erano gli amici dei nostri nemici, ora hanno la sfacciataggine di propormi di non visitare il mio fratello Gheddafi, ci consigliano di mostrarci ingrati e di dimenticare i nostri amici di ieri.\u201d Inoltre sempre lo stesso Mandela dichiar\u00f2: \"Ho tre amici nel mondo, e sono Yasser Arafat, Mu'ammar Gheddafi e Fidel Castro\".\nDal 1990 al 2010: il secondo ventennio di potere.\nA partire dai primi anni novanta, Gheddafi decide un ulteriore cambiamento del ruolo del suo regime all'interno dello scacchiere internazionale; condanna l'invasione dell'Iraq ai danni del Kuwait nel 1990 e successivamente sostiene le trattative di pace tra Etiopia ed Eritrea. Quando anche Nelson Mandela fa appello alla \"Comunit\u00e0 Internazionale\", a fronte della disponibilit\u00e0 libica di lasciar sottoporre a giudizio gli imputati libici della strage di Lockerbie e al conseguente pagamento dei danni provocati alle vittime, l'ONU decide di ritirare l'embargo alla Libia (primavera del 1999). Nei primi anni duemila, proprio questi ultimi sviluppi della politica libica, portano Gheddafi a un riavvicinamento agli USA e alle democrazie europee, con un conseguente allontanamento dall'integralismo islamico.\nSecondo alcune fonti, nel 1998 il governo libico scopr\u00ec l'esistenza di un complotto per uccidere Gheddafi architettato da \"al-Muqatila\", un gruppo di libici veterani della jihad afgana antisovietica sponsorizzati da Osama bin Laden; in conseguenza di ci\u00f2 il governo libico chiese con successo il primo mandato d'arresto internazionale nei confronti di bin Landen tramite l'Interpol. Altre fonti tuttavia non fanno alcun riferimento a un complotto per uccidere Gheddafi come motivo del mandato d'arresto, ma piuttosto all'uccisione di due cittadini tedeschi in Libia.\nA seguito degli attacchi terroristici agli U.S.A. dell'11 settembre 2001, Gheddafi condanna pubblicamente gli attentati e il suo principale artefice - Osama bin Laden - sulla cui cattura mette addirittura una taglia. Il leader libico diviene sempre pi\u00f9 ostile al fondamentalismo islamico, che ormai considera una potenziale minaccia anche al suo potere. In conseguenza di ci\u00f2, abiura il suo passato di fiancheggiatore e inizia a fornire informazioni di intelligence alla CIA e al governo statunitense riguardo ad Al-Qaeda e ad altri gruppi terroristici.\nGrazie a questi passi il presidente statunitense George W. Bush decide di togliere la Libia dalla lista degli \"Stati Canaglia\" (di cui fanno parte Iran, Siria e Corea del Nord) portando al ristabilimento di pieni rapporti diplomatici tra Libia e Stati Uniti. Gli anni 2000 vedono Gheddafi protagonista del riavvicinamento tra Italia e Libia, sancito da diverse visite ufficiali del capo libico in Italia e della controparte italiana in Libia. Nel 2004, il Mossad, la CIA e il Sismi individuano una nave che trasporta la prova che il regime libico sia in possesso di un arsenale di armi di distruzione di massa. Invece di rendere pubblica la scoperta e sollevare uno scandalo, Stati Uniti e Italia pongono a Gheddafi un ultimatum che viene accettato.\nDichiarazione di Sirte del 9 settembre 1999.\nGheddafi fu un forte sostenitore e principale artefice della fondazione dell'Unione africana cos\u00ec come si evince dalla dichiarazione firmata a Sirte (sua citt\u00e0 natale). Ha speso molte risorse per la concretizzazione di uno stato panafricano che permettesse l'emancipazione e l'autodeterminazione africana nei confronti del colonialismo e neocolonialismo dei paesi occidentali; ha svolto numerose attivit\u00e0 per l'Africa come ad esempio il primo satellite africano per le telecomunicazioni, eliminando cos\u00ec il giogo delle potenze occidentali; fino alla sua uccisione \u00e8 stato promotore di una moneta unica panafricana denominata \"Dinaro d'oro\", che aveva proposto di coniare direttamente con le riserve auree della Libia, alternativa al dollaro nelle contrattazioni commerciali, a programmare una Banca Africana e a promuovere una Unione Economica dei paesi poveri per rendere l'Africa un continente pi\u00f9 forte ed emancipato dal sistema monetario vigente. Dal 2 febbraio 2009 al 31 gennaio 2010 \u00e8 stato Presidente dell'Unione africana, partecipando al G8 dell'Aquila come rappresentante della stessa.\nNonostante ci\u00f2, nello stesso periodo attira su di s\u00e9 le critiche di molte organizzazioni umanitarie a causa dei maltrattamenti commessi contro i migranti africani respinti dall'Italia verso le coste libiche.\nDiscorso all'ONU del 2009.\nNel 2009 nel suo discorso all'ONU come Presidente dell'Unione Africana ha messo in discussione il ruolo del consiglio di sicurezza delle Nazioni Unite, dichiarando che dopo la seconda guerra mondiale nonostante il consiglio di sicurezza ci siano state 65 guerre, che i 5 membri permanenti del consiglio di sicurezza ONU non rappresentano tutti i paesi e hanno il \"potere\" di decidere le sorti di una nazione sovrana a seconda dei loro interessi, e chi ha avuto un ruolo nelle guerre dopo la seconda guerra mondiale debba risarcire ed essere processato dal Tribunale internazionale; ha poi aggiunto che il diritto di veto \u00e8 ingiusto perch\u00e9 non garantisce la parit\u00e0 tra ogni singolo Stato sovrano, si \u00e8 persa fiducia nei confronti del consiglio di sicurezza ONU perch\u00e9 ogni paese e comunit\u00e0 ha istituito il proprio consiglio di sicurezza e che quindi il Consiglio di Sicurezza si \u00e8 sempre pi\u00f9 isolato; \nHa rivendicato un seggio permanente per l'Africa; ha preteso un risarcimento di 777 miliardi di dollari dai paesi colonizzatori, citando inoltre l'accordo italo-libico in cui l'Italia si impegna a versare 250 milioni di dollari all'anno di risarcimento per i prossimi vent'anni e ha reclamato la costruzione di un ospedale per i libici mutilati in seguito alle mine collocate in territorio libico durante la Seconda Guerra Mondiale. Inoltre ha sottolineato l'importanza delle mine anti-uomo e messo in discussione la convenzione di Ottawa. Le mine sono armi difensive, se vengono piazzate lungo il confine di un Paese e qualcuno vuole invaderlo, perch\u00e9 si sta invadendo uno Stato sovrano e sarebbe pi\u00f9 logico eliminare le armi di distruzione di massa che armi difensive come le mine. La Convenzione dovrebbe essere riconsiderata, l'arma difensiva non viene piazzata in un altro Paese ed \u00e8 il nemico che invade.\nHa avuto parole di elogio per il presidente Obama definendo come un evento storico la sua vittoria come presidente degli Stati Uniti d'America, perch\u00e9, in un Paese in cui i neri un tempo non potevano stare assieme ai bianchi in caff\u00e8 o ristoranti o sedersi vicino a loro in autobus. Le vaccinazioni e le medicine non dovrebbero essere vendute. Nel suo Libro verde, sostiene che i medicinali non dovrebbero essere venduti n\u00e9 soggetti alla commercializzazione. I medicinali devono essere gratuiti e i vaccini dati gratuitamente ai bambini, ma le aziende capitalistiche producono i virus e le vaccinazioni e vogliono realizzare un profitto.\nHa messo in discussione la sede dell'Assemblea Generale delle Nazioni Unite, dichiarando che sia meglio scegliere un luogo che sia pi\u00f9 centrale rispetto a tutti i Paesi del mondo, in modo da evitare lunghi viaggi per i componenti dell'Assemblea e evitare che sia preso di mira per attacchi terroristici. Ha criticato il ruolo delle Nazioni Unite avuto durante gli omicidi politici o le condanne a morte di altri capi di Stato presso i tribunali, ha messo a confronto la guerra del Kuwait con l'invasione dell'Iraq dichiarando che nel primo caso l'ONU \u00e8 intervenuta mentre nel secondo caso l'ONU non ha rispettato la propria carta dei diritti.\nGrande fiume artificiale.\nIl Grande fiume artificiale (o \"GMR\", acronimo della traduzione inglese \"Great Man-made River\", ) \u00e8 un acquedotto libico che preleva acqua dolce dal Sahara libico per condurlo ai paesi della costa dello Stato africano. Tale opera \u00e8 stata voluta da Mu'ammar Gheddafi per portare acqua potabile e distribuirla alle citt\u00e0 costiere del proprio Paese. Per fare ci\u00f2 ha sfruttato l'enorme quantit\u00e0 di acqua fossile, presente a grande profondit\u00e0 nel Sahara libico, trasportandola per centinaia di chilometri verso le citt\u00e0 costiere di Tripoli, Bengasi, Sirte, Tobruk, dove risiede il 70% della popolazione. Tale idea nacque negli anni ottanta e il progetto fu redatto dalla societ\u00e0 americana Brown and Rooth. La realizzazione dell'opera venne affidata all'impresa sudcoreana Dong Ha.\nGuerra civile del 2011, la cattura e la morte.\nNel febbraio del 2011 anche la Libia, sull'onda della cosiddetta Primavera Araba, vide l'insorgere di moti di insurrezione popolare, che ben presto sfociarono in una guerra civile, nella quale la Nato avrebbe in seguito fatto il suo ingresso fiancheggiando le forze ribelli, che avrebbero infine rovesciato il regime di Gheddafi.\nGli scontri, sin dalle prime sollevazioni, si rivelarono molto cruenti. Le forze del regime misero in atto una dura repressione armata che caus\u00f2 la morte di numerosi civili, sui quali veniva aperto il fuoco, con attacchi sommari e violenti sia nelle case che in luoghi e uffici pubblici. Per tali ragioni il 16 maggio del 2011, sulla base delle numerose prove raccolte, il procuratore del Tribunale penale internazionale, Luis Moreno Ocampo, chiese alla corte penale l'incriminazione di Gheddafi per crimini contro l'umanit\u00e0, insieme al figlio Sayf al-Islam Gheddafi e al capo dei servizi segreti libici Abd Allah al-Sanussi.\nNel corso del mese di agosto le forze ribelli erano in procinto di conquistare Tripoli e Gheddafi veniva localizzato presso la sua citt\u00e0 natale, Sirte.\nIl 20 ottobre 2011, risultando vana ogni ulteriore resistenza nella difesa di Sirte, nella quale si era asserragliato contestualmente alla caduta di Tripoli, Mu\u02bfammar Gheddafi tent\u00f2 di guadagnare il deserto per continuare la lotta, ma il convoglio in cui viaggiava fu individuato dai droni inviati dal Presidente degli Stati Uniti Obama e attaccato da parte di aerei militari francesi.\nRaggiunto da elementi del CNT, Gheddafi fu ferito alle gambe e catturato vivo. Dopo essere stato ripetutamente picchiato, stuprato e brutalizzato, fu ucciso con un colpo di pistola alla testa; i suoi ultimi momenti di vita furono registrati dai presenti all'avvenimento in numerosi video. \nSuccessivamente il suo cadavere fu trasportato a Misurata, esposto al pubblico e, quindi, sepolto in una localit\u00e0 segreta nel deserto libico.\nLa sua eredit\u00e0 politica e la guida della \"Giamahiria\" furono raccolte dall'altro figlio Sayf al-Islam Gheddafi, il quale, il 23 ottobre 2011, per mezzo della Tv siriana \"al-R\u0101\u02be\u012b\" (L'opinione), dichiar\u00f2 in un breve messaggio audio di voler vendicare la morte del padre e di continuare la resistenza contro il CNT, le forze della NATO e l'esercito francese sino alla fine: \"Io vi dico, andate all'inferno, voi e la NATO dietro di voi. Questo \u00e8 il nostro Paese, noi ci viviamo, ci moriamo e stiamo continuando a combattere\".\nIl CNT decise poi di aprire un'inchiesta sulla morte di Mu'ammar Gheddafi.\nIn cerca di vendetta per l'uccisione, i simpatizzanti di Gheddafi rapirono, torturarono per 50 giorni e infine assassinarono uno dei loro ostaggi, il ventiduenne Omran Shaaban, nei pressi di Bani Walid nel settembre 2012.\nSequestri patrimoniali dopo l'assassinio.\nNel marzo 2012 la Guardia di Finanza ha sequestrato beni in Italia della famiglia Gheddafi per oltre un miliardo di euro. Tra questi l'1,256% di Unicredit (pari ad un valore di 611 milioni di euro), il 2% di Finmeccanica, l'1,5% della Juventus, lo 0,58% di Eni, pari a 410 milioni, lo 0,33% di alcune societ\u00e0 del gruppo Fiat, come Fiat SpA e Fiat Industrial.\nOltre alle quote azionarie, le Fiamme Gialle hanno apposto i sigilli anche a 150 ettari di terreno nell'isola di Pantelleria, due moto (una Harley Davidson e una Yamaha) e un appartamento in via Sardegna, a Roma. Diversi anche i conti correnti posti sotto sequestro: il deposito pi\u00f9 consistente, euro in titoli, \u00e8 quello presso la filiale di Roma della Ubae Bank, una joint venture italo-libica. Oltre a ci\u00f2, in numerosi altri paesi sono stati sequestrati beni di vario tipo e conti bancari, per un totale di duecento miliardi di dollari. Ci\u00f2 avrebbe fatto di Gheddafi l'ottava persona pi\u00f9 ricca della storia.\nI figli.\nGheddafi ha avuto otto figli:\nIl figlio maggiore \u00e8 Mu\u1e25ammad al-Qadhdh\u0101f\u012b, l'unico nato dalla sua prima moglie Fatiha; ricopriva la carica di presidente del Comitato Olimpico Nazionale ed era presidente di Libyana, una dei due operatori di telefonia mobile posseduta dalla \"General Post and Telecommunication Company\". Dopo essere fuggito in Algeria, al 2015 risulta essere rifugiato in Oman insieme alla matrigna Safia Farkash e ai fratellastri H\u0101nn\u012bb\u0101l, \u02bf\u0100\u02beisha e Hanna.\nIl secondogenito \u00e8 Sayf al-Isl\u0101m al-Qadhdh\u0101f\u012b, nato nel 1972 dalla seconda moglie e ritenuto colui che sarebbe dovuto diventare il \"delfino\" del colonnello. Laureato in Architettura, collaboratore politico del padre dopo esserne stato designato erede alla presidenza nel 1995, nel 2006, avendo criticato il regime del padre, con la richiesta di attuare riforme in senso democratico, cade momentaneamente in disgrazia e va a vivere all'estero, a Londra, dove consegue un master presso la London School of Economics (LSE) con una tesi, che poi si scopre essere stata copiata (gettando forti ombre anche sul modo di conseguimento della sua precedente laurea), inerente alla \"natura anti-democratica della governance globale\". Ritorna in Libia insediandosi inizialmente alla presidenza della Fondazione caritatevole di famiglia ma, nonostante nel 2008 dichiari di non volere avvicendare il padre nella guida del paese, ritorna a ricoprire via via incarichi sempre pi\u00f9 importanti all'interno del regime fino al 2011, quando gli viene dato il compito di portavoce del regime e di lavorare alla realizzazione di una nuova costituzione. Dal 19 novembre dello stesso anno risulta detenuto nel carcere di Zintan. Il 28 luglio 2015 viene condannato alla pena di morte con l'accusa di genocidio. In seguito viene scarcerato. Il 14 Novembre 2021 annuncia di voler competere alle Elezioni presidenziali in Libia del 2021.\nIl terzogenito \u00e8 il figlio maschio al-Sa\u02bf\u0101d\u012b al-Qadhdh\u0101f\u012b, sposato con la figlia di un generale dell'esercito libico e ha come principale interesse il calcio (ha giocato con scadenti risultati in Serie A con il Perugia, esordendo in un incontro contro la Juventus, e ha militato, sempre in Italia, anche nell' e nella ). Fuggito in Niger, il 6 ottobre 2014 viene estradato in Libia e attualmente \u00e8 detenuto nel carcere di Tripoli accusato di aver ucciso nel 2006 il calciatore Bashir al-Riani.\nIl quartogenito \u00e8 H\u0101nn\u012bb\u0101l al-Qadhdh\u0101f\u012b, incaricato alla gestione dell'export del petrolio libico, si rende protagonista di alcuni incidenti in Italia (dove ha aggredito nel 2001 tre agenti di polizia), Francia (dove ha aggredito una ragazza a Parigi) e Svizzera. In quest'ultimo paese viene anche arrestato per aver aggredito due camerieri alle sue dipendenze a Ginevra, causando una crisi diplomatica fra Libia e Svizzera.\nDopo essere fuggito in Algeria, ad Ottobre 2012 si rifugia in Oman, insieme alla madre, al fratellastro Mu\u1e25ammad e alla sorella \u02bf\u0100\u02beisha . In seguito, il 14 Dicembre 2015 viene arrestato in Libano con l'accusa di nascondere informazioni sulla scomparsa di Musa al-Sadr, e al 2021 risulta ancora detenuto in Libano\nIl quintogenito \u00e8 al-Mu\u02bfta\u1e63im bi-ll\u0101h al-Qadhdh\u0101f\u012b (chiamato Mutassim o Motassim Gheddafi), ritenuto dall'intelligence americana confidente del padre e unica seria alternativa a Sayf al-Isl\u0101m al-Qadhdh\u0101f\u012b per la successione. Alcune voci per\u00f2 lo descrivono coinvolto in un tentativo di colpo di Stato contro il padre e in una successiva sua fuga in Egitto. Dopo qualche anno di esilio gli viene per\u00f2 concesso di rientrare in Libia, dove diventa consigliere per la sicurezza nazionale e comandante di un'unit\u00e0 speciale dell'Esercito. Viene catturato e ucciso a Sirte insieme al padre il 20 ottobre 2011.\nIl sesto figlio \u00e8 Sayf al-\u02bfArab al-Qadhdh\u0101f\u012b, studia a Monaco di Baviera presso la Technische Universit\u00e4t (dove nel 2008 si narra che la polizia tedesca gli sequestra l'automobile a seguito di gravi infrazioni). Nel 2011, viene nominato a capo di alcune milizie dell'esercito libico durante le ribellioni e il 2 ottobre dello stesso anno perde la vita nel corso di un raid della NATO.\nIl settimo figlio \u00e8 Kham\u012bs al-Qadhdh\u0101f\u012b, molto fedele al padre, anche lui ufficiale dell'esercito libico. Si narra che a tre anni, nel 1986, durante il blitz americano su Tripoli a cui Gheddafi riesce a scampare, viene ferito. Si laurea prima presso l'accademia militare di Tripoli, ottenendo un diploma in \"arte e scienza militare\", in seguito all'Accademia Militare di Mosca e all'Accademia di Stato Maggiore dell'Accademia delle Forze Armate della Federazione Russa. Dall'aprile 2010 si iscrive ad un master in economia presso la \"IE Business School\" di Madrid, venendone per\u00f2 successivamente espulso nel marzo 2011 a causa dei \"suoi collegamenti agli attacchi contro la popolazione libica\". La guerra civile libica infatti, durante la quale viene soprannominato \"Mu\u02bfammar il giovane\" dai propri miliziani e \"macellaio\" dai rivoltosi di Bengasi, lo vede al comando delle brigate che sparano per reprimere le prime rivolte scoppiate il 17 febbraio in Cirenaica. Viene pi\u00f9 volte dato per morto, ma al 12 aprile 2013, data in cui ha guidato un commando all'atto di un commissariato, risulta essere ancora latitante.\nUnica figlia, prediletta dal padre, \u00e8 \u02bf\u0100\u02beisha al-Qadhdh\u0101f\u012b, un'avvocatessa che ha difeso, tra gli altri, \u1e62add\u0101m \u1e24usayn e il giornalista iracheno Muntazar al-Zaydi. Dopo essere fuggita in Algeria, al 2015 risulta essere rifugiata in Oman insieme alla madre, al fratello H\u0101nn\u012bb\u0101l e al fratellastro Mu\u1e25ammad.\nGheddafi ha adottato anche due bambini, Hanna e Milad. Hanna, data per uccisa durante il bombardamento statunitense del 1986, compare insieme a lui in un filmato, probabilmente del 1988, e sarebbe ancora viva, come testimoniato da alcune foto rinvenute nella residenza-bunker di Gheddafi, e da non meglio precisate testimonianze.\nHanna risulterebbe essere fuggita anch'essa in Algeria il 30 agosto 2011, attraversando il confine a Gadames con alcune Mercedes Benz blindate, e da l\u00ec in Oman, insieme alla madre Safia Farkash (la cui ricchezza personale era stimata a 30 miliardi di dollari nel marzo 2011) e ai fratellastri Mu\u1e25ammad al-Qadhdh\u0101f\u012b, H\u0101nn\u012bb\u0101l e \u02bf\u0100\u02beisha. Invece di Milad non si hanno pi\u00f9 notizie.\nNella cultura di massa.\nNel corso della sua carriera politica Gheddafi si \u00e8 auto attribuito numerosi appellativi allo scopo di magnificare la sua statura come figura simbolo dell'Islam e delle popolazioni musulmane e africane.\nTra questi: \nGheddafi soleva apparire in pubblico abbigliato in maniera molto eccentrica, vistosa e sgargiante. Alternava pompose uniformi militari a camicie variopinte, non disdegnando elaborati abiti tradizionali beduini. La sua tendenza all'istrionismo era molto marcata. Capitava spesso che si cambiasse diverse volte al giorno e ha dichiarato di essere colui che dettava la moda nel suo Paese.\nLa cura maniacale della sua immagine lo ha spinto a ricorrere svariate volte alla chirurgia estetica. La sua effigie era raffigurata su grandi cartelloni in tutte le citt\u00e0 della Libia, era l'immagine stessa della Libia.\nUna sua caricatura, sotto forma di pupazzo, compare brevemente nella clip del brano del 1986 Land of Confusion della band rock inglese dei Genesis.\nRapporto con le donne e con il sesso.\nGheddafi form\u00f2 una guardia personale composta esclusivamente da donne, che lo accompagnava dappertutto nel corso dei suoi numerosi viaggi internazionali. Pubblicamente si \u00e8 proclamato uno strenuo difensore dei diritti delle donne e ha asserito con convinzione di voler elevare la condizione della donna araba. Il suo esercito di Amazzoni, formate nell'Accademia militare femminile da lui voluta, era la testimonianza vivente della sua volont\u00e0 e del suo impegno.\nLa realt\u00e0, tuttavia, secondo alcune testimonianze fornite da ex membri della milizia femminile e da ex esponenti di spicco del regime, sarebbe stata molto differente. Tali testimonianze avrebbero portato alla luce il fatto che quel corpo speciale fosse soprattutto un harem ad uso personale del Colonnello, del quale avrebbero fatto parte anche alcune giovani donne rapite e strappate per anni alle proprie famiglie. Le ragazze avrebbero subito soventi pestaggi e stupri, e sarebbero state obbligate a partecipare a sessioni di sesso estremo e di gruppo. Sarebbero state spinte e costrette a fumare, a bere alcolici e a sniffare cocaina, e sarebbero state tenute prigioniere in una sorta di bunker a Bab-el-Aziza in attesa di essere chiamate a soddisfare gli appetiti sessuali del loro Leader. Talvolta, Gheddafi avrebbe usato le sue soldatesse, anche minorenni, per sedurre e poi ricattare potenti diplomatici esteri allo scopo di poterli manovrare. Qualunque congiunto delle giovani vittime avesse osato ribellarsi al destino delle proprie familiari sarebbe stato eliminato, anche in modo brutale.\nSempre secondo tali testimonianze Gheddafi, nelle visite ufficiali alle scuole del suo Paese, avrebbe scelto con cura molte giovani vittime (spesso tra i 13 e i 14 anni, sia femmine che maschi), carezzandone il capo come segnale per gli incaricati che avrebbero dovuto, in un secondo momento, prelevarle. In alcuni casi le giovani vittime sarebbero state restituite alla famiglia dopo lo stupro; in altri sarebbero state rapite e aggregate alla guardia delle Amazzoni, bench\u00e9 senza aver mai ricevuto un addestramento militare.\nInfine, sempre secondo queste testimonianze, tra le prede sessuali di Gheddafi vi sarebbero state, oltre alle giovani studentesse, anche modelle, hostess, infermiere, impiegate e donne sposate. In pi\u00f9 circostanze, allo scopo di umiliarne i mariti per fini politici, avrebbe consumato rapporti sessuali (sia consenzienti che non consenzienti) con mogli o figlie di alti dignitari e potenti libici, nonch\u00e9 di Capi di Stato africani.\nLa situazione della Libia dopo la caduta del regime.\nDopo l'uccisione di Gheddafi e la conseguente caduta del suo quarantennale regime, la Libia \u00e8 sprofondata in una nuova e cruenta fase di guerra civile. L'uscita di scena del Colonnello, che per lunghissimo tempo era stato in grado di fungere da collante tra tutte le confessioni tribali libiche, ha drammaticamente condotto il Paese in una spirale senza fine di scontri tra trib\u00f9 e fazioni rivali, che stanno dilaniando la Libia soprattutto in ragione del controllo dei numerosi giacimenti petroliferi e delle pi\u00f9 importanti vie commerciali. Nondimeno, l'escalation delle forze islamiste, in parte (ma non solo) legate allo Stato Islamico dell'autoproclamato \"califfo\" Ab\u016b Bakr al-Baghd\u0101d\u012b, che hanno approfittato della guerra civile per appropriarsi di numerosi arsenali militari presenti sul suolo libico e per occupare citt\u00e0 e regioni su cui estendere il proprio dominio, ha portato con s\u00e9, con il ripristino della Shari'a, la persecuzione di cristiani e minoranze religiose.\nDal canto loro, le potenze occidentali che hanno rivestito un ruolo fondamentale nel determinare la caduta del regime (Stati Uniti e Francia in primis) si sono rivelate incapaci tanto di prevedere le potenziali conseguenze disastrose del loro intervento armato, quanto di garantire che le lotte intestine tra opposte fazioni e l'escalation dei gruppi \"jihadisti\" potessero cessare.\nLa realt\u00e0 del Paese, a pochi anni di distanza dalla caduta del regime di Gheddafi, vede la contemporanea e parallela presenza di due governi (uno con sede a Tripoli, riconosciuto dalla comunit\u00e0 internazionale) e l'altro con sede a Benghasi)), di oltre 200 milizie armate e di gruppi \"jihadisti\" tra cui lo Stato Islamico. Il parlamento si \u00e8 dovuto inizialmente trasferire, nell'agosto del 2014, per ragioni di sicurezza in Cirenaica.\nIl governo di Tripoli (GNA, riconosciuto dalla comunit\u00e0 internazionale) \u00e8 sostenuto da parte dell'esercito regolare e da varie milizie prevelentemente di origine Tripolitana e Misuratina, oltre a godere dell'appoggio economico e militare di Turchia e Qatar. Il governo parallelo, con sede a Benghasi, \u00e8 soggetto alla forte influenza del Generale Khalifa Haftar e del suo LNA (formazione militare che avrebbe dovuto costituire il nucleo del nuovo esercito libico, prima della sua rivolta contro il governo internazionalmente riconosciuto del GNA) e gode dell' aperto appoggio economico e militare di Egitto, UAE e Arabia Saudita, oltre che da un appoggio ambiguo di Russia e Francia (che ufficialmente sostengono il GNA) .\nLa situazione drammatica in cui versa la Libia, tra lacerazioni interne, instabilit\u00e0, guerre, guerriglie, gruppi \"jihadisti\", milizie armate, Stato Islamico, povert\u00e0, persecuzioni, porta con s\u00e9 anche un ulteriore risvolto con cui gli Stati europei, con l'Italia in prima fila, stanno facendo i conti. In assenza di un solido governo centrale che assicuri il controllo del territorio, i flussi migratori che attraversano il paese sono degenerati in un vero e proprio traffico di esseri umani e in un'escalation di approdi clandestini sulle coste europee che si sono rivelati difficili da contenere e regolarizzare. I flussi di migranti sono gestiti da trafficanti con pochi scrupoli, parte di vere e proprie organizzazioni criminali a volte legate allo Stato Islamico o ad altri gruppi islamisti, che considerano il traffico di esseri umani come uno dei business maggiormente remunerativi (ancor pi\u00f9 dei rapimenti a scopo estorsivo) per finanziare le loro attivit\u00e0 propagandistiche, terroristiche e militari."}
{"id": "2833417", "revid": "767487", "url": "https://it.wikipedia.org/wiki?curid=2833417", "title": "Cynops pyrrhogaster", "text": "Il tritone dal ventre di fuoco (\"Cynops pyrrhogaster\") \u00e8 un anfibio d'acqua dolce appartenente alla famiglia Salamandridae.\nEtimologia del nome.\n\"Cynops\" deriva dal greco e significa \"muso di cane\". Il nome specifico deriva altres\u00ec dal greco e significa invece \"ventre di fuoco\", a causa dell'appariscente colorazione di questi tritoni (che sul ventre va proprio dall'arancione al rosso). I nomi comuni con cui \u00e8 indicato generalmente non sono altro che la traduzione del nome specifico; fa eccezione \"Tritone giapponese\", che indica chiaramente la provenienza di questa specie.\nDistribuzione e habitat.\nDiffuso in Giappone, non solo sulle isole maggiori ma anche su numerose isole minori, soprattutto a Sud. Vive in acque ferme con ostacoli sommersi e acque pure a temperature non superiori a 20\u00a0\u00b0C.\nBiologia.\nRiproduzione.\nLa stagione riproduttiva va da Aprile a Giugno; in questo arco di tempo la femmina pu\u00f2 deporre circa 200 uova. L'accoppiamento segue un rituale particolare: il maschio esegue una danza davanti alla femmina, quindi depone una spermateca, che poi la femmina accoglie entro la sua cloaca. Le uova (che misurano circa 2\u00a0mm di diamentro) vengono deposte generalmente tra le foglie delle piante acquatiche, che vengono \"ripiegate\" in modo caratteristico, e abbandonate (diventando facilmente preda di pesci, anfibi e degli stessi \"Cynops\"). Dopo 20 giorni circa avviene la schiusa, mentre le larve diventano adulte dopo circa un anno e raggiungono la maturit\u00e0 sessuale dopo tre.\nAlimentazione in natura e in cattivit\u00e0.\nIl \"Cynops pyrrhogaster\" segue l'alimentazione di tutti gli individui del suo genere, nutrendosi principalmente di anellidi, vermi, insetti, piccoli crostacei, molluschi e occasionalmente pesce e carcasse di animali morti annegati o nei pressi dello specchio d'acqua.\nStato di conservazione.\nNon \u00e8 una specie in pericolo di estinzione, ma \u00e8 anzi (data la numerosa presenza) massicciamente importato in tutto il mondo insieme ad un'altra specie del genere \"Cynops\" molto simile, il \"Cynops orientalis\".\nFonti.\nAmphibiaweb\nCaudata.org"}
{"id": "2833419", "revid": "2373", "url": "https://it.wikipedia.org/wiki?curid=2833419", "title": "Borgognotta", "text": ""}
{"id": "2833420", "revid": "1543377", "url": "https://it.wikipedia.org/wiki?curid=2833420", "title": "Epipactis greuteri", "text": "L'elleborina di Greuter (Epipactis greuteri ) \u00e8 una piccola pianta erbacea perenne dai delicati fiori, appartenente alla famiglia delle Orchidacee.\nEtimologia.\nIl termine \"Epipactis\" si trova per la prima volta negli scritti di Dioscoride Pedanio (Anazarbe in Cilicia, 40 circa - 90 circa) che fu un medico, botanico e farmacista greco antico che esercit\u00f2 a Roma ai tempi dell'imperatore Nerone. L'origine di questo termine \u00e8 sicuramente greca, ma l'etimologia esatta ci rimane oscura (qualche testo lo traduce con \u201ccrescere sopra\u201d). Sembra comunque che in origine sia stato usato per alcune specie del genere \"Helleborus\". In tempi moderni il nome del genere fu creato dal botanico e anatomista germanico Johann Gottfried Zinn (1727 \u2013 1759), membro tra l'altro dell'Accademia delle Scienze di Berlino, in una pubblicazione specifica sul genere \"Epipactis\" nel 1757. \nL'epiteto specifico (\"greuteri\") \u00e8 una dedica al botanico svizzero Werner Rodolfo Greuter (1938-).\nDescrizione.\n\u00c8 una pianta erbacea perenne alta da 20 a 60\u00a0cm. La forma biologica di questa orchidea \u00e8 geofita rizomatosa (G rizh), ossia \u00e8 una piante con un particolare fusto sotterraneo, detto rizoma, che ogni anno si rigenera con nuove radici e fusti avventizi. Queste piante, contrariamente ad altri generi delle orchidee, non sono \"epifite\", ossia non vivono a spese di altri vegetali di maggiori proporzioni (hanno cio\u00e8 un proprio rizoma).\nRadici.\nLe radici sono secondarie da rizoma.\nFoglie.\nLe foglie, intere e fittamente dentate sui bordi, sono distribuite lungo tutto il fusto a disposizione pi\u00f9 o meno spiralata. Quelle basali sono quasi orbicolari, quelle intermedie sono a forma lanceolata stretta, mentre le superiori sono di tipo bratteiforme e ripiegate verso il basso. Sono sessili, appena amplessicauli. La lamina \u00e8 percorsa da diverse nervature longitudinali (foglie di tipo parallelinervie). \nInfiorescenza.\nL'infiorescenza \u00e8 un racemo terminale, lasso con fiori penduli (massimo 30 fiori) e pedicellati (il pedicello rispetto altre orchidee \u00e8 molto lungo). Alla base del pedicello \u00e8 presente una brattea pendente a forma lanceolata pi\u00f9 lunga del fiore. I fiori sono resupinati, ruotati sottosopra tramite torsione del pedicello. Lunghezza dell'infiorescenza: 20\u00a0cm.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami, 1 verticillo dello stilo). I fiori sono colorati di verde-biancastro con deboli sfumature violacee. Dimensione del fiore: 12 \u2013 18\u00a0mm.\nFrutti.\nIl frutto \u00e8 una capsula obovoide (o esagonale) a pi\u00f9 coste. Anche le capsule, come i fiori, sono orizzontali o pendule. Nell'interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di questa pianta avviene in due modi:\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa sottospecie \"Epipactis greuteri\" subsp. \"flaminia\" \u00e8 oggi considerata come specie a s\u00e9 (\"Epipactis flaminia\"). In Italia si trova solamente nell'Appennino Tosco-Emiliano e nel Parco Nazionale delle Foreste Casentinesi, Monte Falterona e Campigna.\nIbridi.\n\"Epipactis greuteri\" pu\u00f2 ibridarsi con la specie \"Epipactis helleborine\" e formare il seguente ibrido:\nSpecie simili.\nIn genere tutte le \"Epipactis\" sono abbastanza simili nella forma del fiore. Qui ricordiamo alcune specie (tralasciando le varie sottospecie) quali: \nConservazione.\nLa Lista rossa IUCN classifica \"Epipactis greuteri\" come specie in pericolo di estinzione (\"Endangered\").\nLa specie figura nelle Appendice B della Convenzione sul commercio internazionale delle specie minacciate di estinzione (CITES)."}
{"id": "2833422", "revid": "767487", "url": "https://it.wikipedia.org/wiki?curid=2833422", "title": "The Diamond from the Sky", "text": "The Diamond from the Sky \u00e8 un serial in trenta episodi del 1915, diretto da Jacques Jaccard e William Desmond Taylor e interpretato da Lottie Pickford e William Russell.\nGirato in California a Santa Barbara, il serial \u00e8 uscito nelle sale il 3 maggio 1915. Non si conoscono copie ancora esistenti della pellicola che viene considerata presumibilmente perduta.\nTrama.\nNel corso della storia, viene narrata la faida che divide il Colonnello Arthur Stanley dal giudice Lamar Stanley, due aristocratici della Virginia che discendono entrambi da Lord Arthur Stanley e degli sviluppi che nascono dalla sostituzione in culla della figlia di Arthur con il bambino di una gitana.\nProduzione.\nIl film fu girato in California, a Santa Barbara, prodotto dall'American Film Manufacturing Company.\nDistribuzione.\nDistribuito dalla Mutual Film e dal North American Film, il serial usc\u00ec nelle sale il 3 maggio 1915.\nDate di uscita.\nIMDb\nAlias"}
{"id": "2833424", "revid": "199745", "url": "https://it.wikipedia.org/wiki?curid=2833424", "title": "Elleborina di Greuter", "text": ""}
{"id": "2833432", "revid": "149727", "url": "https://it.wikipedia.org/wiki?curid=2833432", "title": "Osvaldo Felissari", "text": ""}
{"id": "2833451", "revid": "709565", "url": "https://it.wikipedia.org/wiki?curid=2833451", "title": "Parlo di te", "text": "Parlo di te \u00e8 il singolo di debutto del cantante pop italiano Pago, pubblicato nel maggio del 2005 dall'etichetta discografica Warner Music Italy.\nLa canzone ha riscosso particolare successo durante l'estate di quell'anno, diventando un tormentone grazie all'impiego del brano, scritto e prodotto da Flavio Ibba, come colonna sonora di uno spot televisivo.\nCon questo brano il cantante ha debuttato sulle scene musicali italiane partecipando al Festivalbar 2005 e riscuotendo un discreto successo in classifica, raggiungendo la decima posizione.\nIl brano \u00e8 stato inserito nell'album di debutto del cantante, \"Pacifico Settembre\", intitolato come il vero nome del cantante e pubblicato nella primavera del 2006 in seguito alla vittoria del cantante nel reality show \"Music Farm\"."}
{"id": "2833452", "revid": "24823", "url": "https://it.wikipedia.org/wiki?curid=2833452", "title": "NFL Capitol", "text": ""}
{"id": "2833454", "revid": "339392", "url": "https://it.wikipedia.org/wiki?curid=2833454", "title": "NFL Central", "text": ""}
{"id": "2833455", "revid": "30436595", "url": "https://it.wikipedia.org/wiki?curid=2833455", "title": "Sci da discesa", "text": ""}
{"id": "2833457", "revid": "24823", "url": "https://it.wikipedia.org/wiki?curid=2833457", "title": "NFL Coastal", "text": ""}
{"id": "2833458", "revid": "486946", "url": "https://it.wikipedia.org/wiki?curid=2833458", "title": "Hartefeld", "text": ""}
{"id": "2833459", "revid": "486946", "url": "https://it.wikipedia.org/wiki?curid=2833459", "title": "L\u00fcllingen", "text": ""}
{"id": "2833461", "revid": "486946", "url": "https://it.wikipedia.org/wiki?curid=2833461", "title": "Veert", "text": ""}
{"id": "2833463", "revid": "486946", "url": "https://it.wikipedia.org/wiki?curid=2833463", "title": "Vernum", "text": ""}
{"id": "2833465", "revid": "287204", "url": "https://it.wikipedia.org/wiki?curid=2833465", "title": "Walbeck (disambigua)", "text": ""}
{"id": "2833482", "revid": "767487", "url": "https://it.wikipedia.org/wiki?curid=2833482", "title": "Carlos Montemayor", "text": "Considerato il massimo esperto e storico dei movimenti guerriglieri messicani, si \u00e8 dedicato lungamente alla difesa dei popoli indigeni e delle fasce sociali deboli dell'America Latina. Numerosi suoi articoli sono apparsi su \"La Jornada\". \u00c8 morto di cancro nel 2010."}
{"id": "2833494", "revid": "767487", "url": "https://it.wikipedia.org/wiki?curid=2833494", "title": "Gabin (gruppo musicale)", "text": "I Gabin sono un gruppo musicale nu jazz italiano nato nel 2001 e formato da Massimo Bottini e Filippo Clary.\nStoria.\nHanno debuttato discograficamente nel 2002 con l'album \"Gabin\", dal quale sono estratti singoli come \"Sweet Sadness\", \"La maison\" e \"Doo uap, doo uap, doo uap\", quest'ultimo di grande successo commerciale, essendo arrivato quinto nella classifica dei singoli italiana e portato anche al Festivalbar 2002. Il disco e i relativi singoli sono stati pubblicati dall'etichetta discografica EMI. Anche l'album ebbe buon successo, raggiungendo la nona posizione della classifica.\nNel 2004 hanno pubblicato un secondo album, \"Mr. Freedom\", accompagnato da un omonimo singolo e pubblicato ancora una volta per la EMI. Questo singolo \u00e8 stato utilizzato come colonna sonora per i film \"I fantastici quattro\" (2005) e \"Sex Movie in 4D\" (2008).\nIl 5 marzo 2010 \u00e8 uscito il loro terzo album, \"Third and Double\", costituito da due CD, uno interamente interpretato e gestito da Clary e l'altro interamente interpretato e gestito da Bottini, pubblicato per la Universal. \u00c8 stato anticipato dal singolo \"Lost and Found\", brano al quale ha partecipato Mia Cooper per la parte vocale."}
{"id": "2833497", "revid": "30437103", "url": "https://it.wikipedia.org/wiki?curid=2833497", "title": "Repubblica dell'India", "text": ""}
{"id": "2833498", "revid": "767487", "url": "https://it.wikipedia.org/wiki?curid=2833498", "title": "Claude de Ramezay", "text": "Figlio di un gentiluomo ugonotto di lontane origini scozzesi, arriv\u00f2 in Nuova Francia come ufficiale delle \"Troupes de la Marine\". Nel 1690 si spos\u00f2 con Marie-Charlotte Denys.\nFu governatore di Trois-Rivi\u00e8res dal 1690 al 1699, all'epoca un villaggio di meno di quattrocento anime. Durante il suo mandato a Trois-Rivi\u00e8res Ramezay fece fortificare la cittadina.\nNel 1702, dopo un breve soggiorno in Francia, reclut\u00f2 trecento coloni. Divenne comandante delle \"Troupes de la Marine\". L'anno successivo ricevette la Croce di San Luigi. In questo periodo Ramezay divenne uno dei personaggi pi\u00f9 in vista della Nuova Francia, ma ben presto si trov\u00f2 in conflitto con Philippe de Rigaud de Vaudreuil.\nSuccessivamente divenne governatore di Montr\u00e9al dal 1714 al 1724; in assenza di Philippe de Rigaud de Vaudreuil fu anche governatore della Nuova Francia dal 1714 al 1716. Durante quel periodo fortific\u00f2 ed abbell\u00ec Montr\u00e9al.\nIl suo figlio cadetto, Jean-Baptiste-Nicolas-Roch de Ramezay, combatt\u00e9 a Qu\u00e9bec nel 1759."}
{"id": "2833499", "revid": "709565", "url": "https://it.wikipedia.org/wiki?curid=2833499", "title": "NFL Century", "text": "NFL Century \u00e8 una delle quattro \"Division\" in cui si organizz\u00f2 la National Football League per tre stagioni dal al , le altre erano la NFL Capitol, la NFL Central e la NFL Coastal.\nLa \"Division\" contava, come le altre, quattro squadre e venne istituita nel 1966 con Cleveland Browns, New York Giants, Pittsburgh Steelers e Saint Louis Cardinals. Nella stagione successiva i New Orleans Saints sostituirono i Giants, che presero il posto dei Saints nella NFL Capitol. Nella stagione 1969 le due squadre si scambiarono ancora di \"Division\".\nDopo la fusione della NFL con l'American Football League del , la NFL Century venne sciolta e le sue squadre vennero fatte confluire nelle nuove \"Division\", precisamente: Cleveland e Pittsburgh nella AFC Central, mentre i Giants e i Cardinals nella NFC East."}
{"id": "2833500", "revid": "30437188", "url": "https://it.wikipedia.org/wiki?curid=2833500", "title": "Hindi standard", "text": ""}
{"id": "2833504", "revid": "767487", "url": "https://it.wikipedia.org/wiki?curid=2833504", "title": "Ernst Friedrich Glocker", "text": "Nel 1847 descrisse per la prima volta il salgemma.\nNote biografiche.\nFece studi di filosofia, teologia e scienza naturali a Tubinga, prosegu\u00ec la sua formazione a Berlino per la botanica e la mineralogia nel 1817.\nNel 1819 si trasfer\u00ec a Breslavia dove nel 1824 fu nominato professore di mineralogia al \"Magdalenen-Gymnasium\" del quale divenne vice-rettore l'anno seguente.\nMineralogia.\nA lui si deve la descrizione di diverse specie minerali :"}
{"id": "2833508", "revid": "729019", "url": "https://it.wikipedia.org/wiki?curid=2833508", "title": "Battaglia di Flondar", "text": "La battaglia di Flondar, detta anche disfatta di Flondar (dal nome della pi\u00f9 importante altura riconquistata dagli austro-ungarici) fu un contrattacco sferrato da reparti scelti austriaci al comando del generale Svetozar Borojevi\u0107 von Bojna contro le posizioni italiane attorno al Monte Ermada. Bench\u00e9 inferiori di numero, gli austro-ungarici sorpresero le difese italiane e, impiegando le nuove tattiche d'assalto, riuscirono a riconquistare alcune importanti posizioni, dando cos\u00ec respiro alle loro prime linee.\nLa sconfitta, sia pur tatticamente limitata, che cost\u00f2 pesanti perdite, tra cui circa 10.000 prigionieri, al Regio Esercito e circa 7500 agli austro-ungarici, fu deplorata dagli alti comandi che sottovalutarono le novit\u00e0 tattiche introdotte dagli austriaci, e invece ritennero responsabile una presunta debolezza morale delle truppe.\nSituazione strategica sul fronte italiano.\nLa sera del 26 maggio 1917 il generale Luigi Cadorna, capo di Stato maggiore generale del Regio Esercito, aveva deciso di interrompere i combattimenti in corso dal 12 maggio nel settore del Carso e dell'Isonzo del fronte italiano, mettendo fine alla cosiddetta decima battaglia dell'Isonzo, la nuova grande offensiva sferrata per raggiungere finalmente obiettivi strategici decisivi.\nIl generale Cadorna aveva impiegato una forza complessiva di circa 700.000 uomini schierati dalla zona di Gorizia a nord fino al mare a sud; ma, nonostante questo grande impegno di uomini e mezzi, i risultati raggiunti erano stati ancora una volta limitati e non risolutivi. Alcune posizioni importanti erano state conquistate, in particolare nel settore settentrionale erano caduti il massiccio del monte Kuk e del monte Vodice ed era stata allargata la testa di ponte di Plava, ma il monte Santo di Gorizia, da cui si poteva pi\u00f9 facilmente controllare l'omonima citt\u00e0, era rimasto in mano nemica. Nel settore del Carso le truppe italiane avevano guadagnato terreno avvicinandosi al Monte Ermada. Questi risultati tattici erano stati raggiunti solo dopo combattimenti estenuanti e cruenti che avevano decimato molte formazioni italiane; al termine della battaglia le perdite ammontarono a 13.300 morti, 74.000 feriti e 24.500 dispersi e prigionieri; le truppe erano esauste e affaticate.\nL'Imperial regio Esercito austro-ungarico aveva dimostrato ancora una volta combattivit\u00e0 e abilit\u00e0 tattica, riuscendo a mantenere le posizioni pi\u00f9 importanti ed infliggendo pesanti perdite al nemico; tuttavia anche le truppe austro-ungariche avevano molto sofferto durante gli aspri combattimenti su un terreno impervio e inospitale ed avevano subito la perdita di 7.300 morti, 45.000 feriti e 23.400 dispersi e prigionieri. Dal punto di vista strategico, al termine della decima battaglia, era soprattutto preoccupante per gli austro-ungarici la situazione delle difese del Monte Ermada, che si trovavano ora a soli 2,5 km di distanza dalle posizioni raggiunte dalle truppe italiane; si temeva che la caduta di quell'importante sistema fortificato avrebbe potuto aprire la strada per Trieste e minare la solidit\u00e0 dell'intera ala sinistra dello schieramento austro-ungarico. Il 26 maggio il generale von Schenk, comandante del XXIII corpo d'armata che presidiava il settore, evidenzi\u00f2 queste difficolt\u00e0 e propose di contrattaccare per riconquistare la posizione di Flondar e guadagnare terreno a ovest dell'Ermada.\nA Postumia, quartier generale della 5\u00aa Armata, il generale Svetozar Borojevi\u0107, comandante in capo della linea dell'Isonzo, concord\u00f2 pienamente con il suo subordinato e gi\u00e0 il 28 maggio venne disposta l'organizzazione di una controffensiva programmata per il 4 giugno. Per eseguire l'attacco vennero costituiti, sotto la direzione del generale Schneider von Manns-Au, comandante della 28\u00aa Divisione fanteria, due gruppi operativi con una serie di reparti di rinforzo: a Medeazza vennero raggruppati sette battaglioni della XII brigata da montagna e del 63\u00ba reggimento di fanteria, mentre a San Giovanni di Duino furono raccolti il 28\u00ba reggimento boemo e una parte del 51\u00ba reggimento; a nord venne schierata la 19\u00aa Divisione di fanteria per sferrare un attacco diversivo contro il Dosso Faiti. venne particolarmente potenziata l'artiglieria assegnata alla controffensiva che, organizzata in gruppi tattici coordinati, pass\u00f2 al comando del colonnello Jane\u010dka. Il piano dell'alto comando austriaco prevedeva di simulare un attacco contro il Dosso Faiti, mentre in realt\u00e0 il vero obiettivo avrebbe dovuto essere la riconquista di posizioni a ovest dell'Ermada, per proteggere questa posizione di grande importanza strategica.\nLa 3\u00aa Armata italiana del Duca d'Aosta, che aveva condotto la maggior parte degli attacchi e dalla quale dipendeva il I Gruppo aereo, era uscita pesantemente provata dalla decima battaglia dell'Isonzo; tuttavia l'alto comando prevedeva un'imminente ripresa dell'operazioni offensive, le posizioni raggiunte quindi non furono organizzate per una difesa, mancavano di adeguati ricoveri, ripari e ostacoli in grado di contrastare eventuali contrattacchi nemici. In particolare nel settore del VII corpo d'armata le difese erano deboli e consistevano soprattutto in muretti in pietrame con cavalli di frisia; solo in alcuni tratti si era cominciato a scavare delle trincee. Il VII corpo era schierato su una linea che partiva dalla zona di Fornaza a nord, dove si congiungeva con le forze del XXIII corpo, proseguiva ad est del villaggio di Comarie, poi sul crinale di Flondar con le quote 146 e 145, quindi si appoggiava alle quota 110 a ovest di Medeazza, attraversava la linea ferroviaria Monfalcone-Trieste e si concludeva a ovest del villaggio di San Giovanni di Duino.\nIl VII corpo disponeva di tre divisioni per presidiare il suo settore del fronte. A nord la 16\u00aa Divisione di fanteria occupava il villaggio di Comarie e quota 146 con la brigata Siracusa, e teneva in riserva parte della brigata Trapani; al centro la 20\u00aa Divisione di fanteria schierava gran parte delle brigate Puglie e Ancona da quota 146 al settore di Flondar; a sud la 45\u00aa Divisione difendeva con la brigata Verona la zona compresa tra quota 145 e il fiume Timavo, con in riserva un reggimento della brigata Murge. Alcuni battaglioni erano stati sistemati in precarie condizioni all'interno di due gallerie ferroviarie situate a ovest della prima linea. Si trattava di uno schieramento molto concentrato che durante la battaglia fu di ostacolo per la difesa; le truppe italiane, ammassate in spazi ristretti, trovarono difficolt\u00e0 nelle manovre e, mancando adeguati ricoveri, si trovarono esposti ai violenti attacchi austriaci.\nLa battaglia.\nIl contrattacco austro-ungarico del 4 giugno.\nLa controffensiva austriaca ebbe inizio al mattino del 3 giugno 1917 con un bombardamento di artiglieria e un attacco diversivo contro il settore dell'XI corpo d'armata italiano nel settore del Dosso Faiti sul fianco settentrionale della 3\u00aa Armata; gli austro-ungarici in un primo tempo conquistarono la posizione del dosso ma vennero poi contrattaccati e respinti dalla brigata Tevere. Nel settore di Fornaza, difeso dal XXIII corpo, gli attacchi non raggiunsero alcun risultato. Nel settore del VII corpo d'armata non si erano verificati grandi attacchi nemici e la situazione sembrava sotto controllo; alle ore 21.30 tuttavia il comando della 3\u00aa Armata prescrisse \"attiva e continua vigilanza per prevenire ed arrestare prontamente qualsiasi tentativo di attacco nemico\".\nAlle ore 04.00 del 4 giugno 1917 gli austro-ungarici diedero improvvisamente inizio ad un violento fuoco di artiglieria diretto contro la prima linea del VII corpo, le retrovie e gli sbocchi delle gallerie; il bombardamento continu\u00f2 per soli 40 minuti ma provoc\u00f2 l'interruzione delle comunicazioni tra le postazioni nemiche, i collegamenti telefonici saltarono, mentre una fitta coltre di fumo imped\u00ec le comunicazioni ottiche. L'azione di comando del VII corpo d'armata divenne molto difficile. Subito dopo la fine del bombardamento la fanteria austro-ungarica pass\u00f2 all'attacco, preceduta da gruppi d'assalto (\"Stosstruppen\") incaricati di penetrare nelle linee e infiltrarsi in profondit\u00e0. Impiegando una tecnica usata dai loro alleati tedeschi, gli austro-ungarici cercarono di individuare i punti pi\u00f9 deboli dello schieramento italiano per concentrarvi gli attacchi, senza accanirsi ulteriormente verso posizioni pi\u00f9 tenacemente difese. In questa fase tuttavia la fanteria austriaca, attaccando immediatamente, sub\u00ec alcune perdite a causa della non ancora del tutto efficiente coordinamento con la propria artiglieria.\nLa controffensiva austriaca venne condotta da sei battaglioni e raggiunse alcuni successi penetrando nei punti di collegamento tra la 16\u00aa e la 20\u00aa Divisione italiana, schierate a nord, e tra la 20\u00aa e 45\u00aa Divisione, che era in posizione pi\u00f9 a sud; in particolare in quest'ultimo settore, difeso da un battaglione del 71\u00ba reggimento, appena arrivato in posizione e privo di solide fortificazioni, gli austriaci riuscirono ad avanzare in profondit\u00e0 attraverso le deboli difese, aggirarono e conquistarono quota 135, quindi proseguirono verso l'imbocco della galleria settentrionale della ferrovia Trieste-Monfalcone. Contemporaneamente altri reparti austriaci marciarono sui fianchi ed alle spalle degli altri due battaglioni del 71\u00ba reggimento, che subirono perdite elevatissime e furono in parte distrutti; venne persa anche quota 145. Il brigadier generale Fulvio Riccieri, comandante della brigata Puglie, e il colonnello Costa, comandante del 71\u00ba reggimento, rimasero gravemente feriti.\nL'avanzata austro-ungarica metteva in pericolo le posizioni del IV battaglione dell'86\u00ba reggimento che occupava quota 43 e schierava due compagnie dentro la galleria settentrionale e altre due a copertura della rotabile vicino alla linea ferroviaria. Il comando della brigata Verona diede ordine a questi reparti di abbandonare subito le posizioni e ripiegare sulle quote 36 e 58 a copertura della ferrovia, ma alle ore 05.30 quando le compagnie dentro la galleria cercarono di uscire, vennero bloccate dal fuoco delle mitragliatrici degli austriaci che erano gi\u00e0 arrivati all'imbocco nord. Altri reparti nemici raggiunsero lo sbocco sud della galleria, isolando dentro le due compagnie che dovettero arrendersi; anche le altre due compagnie schierate all'aperto, attaccate dall'alto con bombe a mano e mitragliatrici, si disgregarono; solo piccoli gruppi di soldati riuscirono ad evitare la cattura e ripiegarono su quota 36, insieme ai resti del 71\u00ba reggimento.\nDopo aver raggiunto questi primi obiettivi, i reparti austro-ungarici continuarono la controffensiva con successo. Raggiunsero e occuparono la quota 110, bloccarono la galleria meridionale della ferrovia, dove rimasero isolati il II battaglione dell'86\u00ba reggimento, alcuni posti di medicazione e squadre di mitraglieri, e aggirarono anche il III battaglione dello stesso reggimento italiano che alle ore 07.00, dopo aver subito pesanti perdite ed aver esaurito le munizioni, si arrese ai reparti del 28\u00ba reggimento boemo. Divenne drammatica la situazione dei reparti italiani bloccati all'interno della galleria meridionale. Nella speranza di soccorsi dall'esterno, queste truppe sbarrarono gli ingressi della galleria e resistettero fino alle ore 21.30 quando, dopo aver distrutto le loro armi e i documenti, decisero di arrendersi. In precedenza, a destra dell'86\u00ba reggimento, tra il casello ferroviario e il fiume Timavo, gli austro-ungarici erano riusciti ad aggirare due battaglioni dell'85\u00ba reggimento che alle ore 08.00 erano state costrette alla resa. Gran parte della 20\u00aa Divisione del generale Vittorio Zupelli, in particolare le brigate Verona e Puglie, usc\u00ec distrutta da questi scontri; alcuni alti ufficiali italiani lamentarono la scarsa combattivit\u00e0 dei reparti ed anche fenomeni di resa senza combattere, ma in realt\u00e0 la maggior parte delle unit\u00e0, a parte episodi isolati, si batterono nonostante la difficile situazione venutasi a creare per l'inatteso contrattacco nemico.\nContemporaneamente il 4 giugno la controffensiva austro-ungarica si era sviluppata anche pi\u00f9 a nord, nel punto di congiunzione tra la 16\u00aa e la 20\u00aa Divisione italiana; alle ore 05.30 gli attaccanti avevano superato le difese del I battaglione del 246\u00ba reggimento appartenente alla brigata Siracusa, quindi avevano occupato quota 146. Gli austriaci proseguirono rapidamente e aggirarono e sbaragliarono il I e il III battaglione che in parte si arresero, mentre in posizione pi\u00f9 arretrata, nel vallone tra quota 145 e quota 146, si trov\u00f2 in grande difficolt\u00e0 un battaglione del 69\u00ba reggimento, minacciato sia da nord che da sud dall'infiltrazione nemica. L'intervento in appoggio di un altro battaglione del 69\u00ba reggimento venne bloccato dal fuoco di sbarramento, mentre gli austriaci, dopo aver raggiunto la strada Flondar-Medeazza, attaccavano sui fianchi e nelle retrovie; alle ore 06.30 i due battaglioni italiani, fortemente indeboliti, ripiegavano fino a quota 69. Pi\u00f9 a nord, dopo qualche successo difensivo, i reparti italiani dell'ala sinistra del VII corpo, appartenenti al 245\u00ba reggimento, dovettero a loro volta ripiegare di circa 250 metri a causa della perdita di quota 146 sul fianco destro. Da quota 146 gli austriaci potevano raggiungere con il fuoco d'artiglieria anche quota 144 e sembravono minacciare la zona del lago di Doberd\u00f2; i comandi italiani diedero segno di grande nervosismo; il colonnello comandante il 245\u00ba reggimento si port\u00f2 in prima linea con i suoi soldati, in gran parte originari della Sicilia, per guidare la difesa; alla fine gli austriaci non superarono la linea di Flondar.\nI combattimenti del 5 e 6 giugno.\nLa nuova linea difesa dalle truppe italiane dopo i combattimenti del 4 giugno si estendeva a est del villaggio di Comarie, quindi proseguiva a ovest di Flondar, comprendeva le quote 97 e 89, attraversava la linea ferroviaria e raggiungeva la palude di Lisert a sud; il nuovo fronte era meno esteso ma, dopo la perdita delle posizioni conquistate nel corso della decima battaglia dell'Isonzo, era molto pi\u00f9 difficile minacciare le fortificazioni nemiche sul massiccio dell'Ermada. L'esercito austro-ungarico era riuscito a raggiungere, con la sua violenta e improvvisa controffensiva, importanti obiettivi tattici.\nLe notizie dell'inatteso contrattacco e dei successi raggiunti dalle truppe austro-ungariche sorpresero i comandi della 3\u00aa Armata; si cerc\u00f2 di raggruppare forze di riserva per contenere l'avanzata nemica e difendere le posizioni tattiche pi\u00f9 importanti. La situazione a nord, nel settore del Dosso Faiti e del monte San Marco appariva sotto controllo; la brigata Tevere mantenne il possesso del dosso, gli attacchi nemici furono respinti anche se le perdite furono sensibili. Anche nel settore di Comarie e Lukati\u010d le posizioni erano state mantenute, tranne piccoli tratti di trincee. Tutte le riserve disponibili furono inviate invece, a piedi o su autocarri, al centro e al sud dove gli austriaci avevano sopraffatto le difese del VII corpo. Alle ore 17.40 del 4 giugno venne diramato dal quartier generale della 3\u00aa Armata l'ordine al VII corpo di contrattaccare.\nIl comando dell'VII Corpo d'armata contrattacc\u00f2 per riconquistare le posizioni con il rinforzo della 22\u00aa divisione e delle brigate Bisagno e Barletta alle 5:30 del 5 giugno; rientrarono anche in combattimento le brigate Arezzo e Murge. La brigata Arezzo tent\u00f2 di riprendere quota 145 e quota 110, ma, non sostenuta sui fianchi, venne respinta e rischi\u00f2 di essere aggirata e accerchiata. La brigata dovette quindi ripiegare dopo aver subito pesanti perdite: i due comandanti di reggimento furono uccisi e 500 soldati furono fatti prigionieri dagli austriaci. Fu fatta entrare in azione anche la II brigata bersaglieri che, nonostante fosse gi\u00e0 indebolita dai precedenti scontri, attacc\u00f2 per riconquistare quota 146 in cooperazione con un reggimento della brigata Murge; il tentativo non ebbe successo e i soldati italiani dovettero fermarsi con gravi perdite davanti ai reticolati.\nNel settore centrale di Fornaza, difeso dal XXIII corpo d'armata, il comando italiano impegn\u00f2 in tutta fretta il 5 giugno reparti gi\u00e0 decimati delle brigate Siena e Bari e i due reggimenti granatieri; nel pomeriggio i granatieri contrattaccarono e riuscirono a contenere l'avanzata nemica ma, invece di essere rimpiazzati nella notte, la mattina del 6 giugno dovettero entrare nuovamente in azione per riconquistare le quote 219 e 235 (\"Kremenjak\"), occupate dagli austriaci. La brigata granatieri riusc\u00ec a riconquistare le due quote e a fermare anche in questo settore ulteriori progressi del nemico ma sub\u00ec perdite elevatissime e venne finalmente ritirata dal fronte per essere ricostituita nelle retrovie.\nNel frattempo altri tentativi del comando italiano di riconquistare il terreno perduto nel settore di Flondar erano definitivamente falliti nel pomeriggio del 5 giugno a causa dell'intervento dell'artiglieria austriaca che inflisse altre perdite; il VII corpo decise quindi di sospendere ulteriori attacchi e consolidare le posizioni. La battaglia era terminata, dopo il 6 giugno lungo tutto il fronte dal medio Isonzo al Carso continuarono solo scontri locali.\nBilancio e conseguenze.\nAl momento del contrattacco austro-ungarico il generale Cadorna, impegnato dalla fine di maggio in incarichi a Roma, non era presente al quartier generale di Udine. Le prime confuse notizie dell'attacco arrivarono all'alto comando alle ore 11.00 del 4 giugno e preoccuparono i generali; nel suo diario di guerra Angelo Gatti ha riportato le impressioni degli ufficiali e le voci su cedimenti dei reparti; si temette che fosse in corso una grande offensiva nemica con la partecipazione di rinforzi provenienti dal fronte orientale. Nelle ore successive tuttavia l'alto comando ritenne che si trattasse solo di un contrattacco locale per intralciare i piani offensivi italiani, anche se continuarono le polemiche su una presunta insufficiente resistenza di alcuni reparti e su episodi di scarsa combattivit\u00e0. Gatti riferisce che in particolare i soldati della brigata Puglie furono accusati di cedimento e di mancata resistenza.\nL'alto comando espresse tutto il suo malcontento e impose duri provvedimenti repressivi per sedare presunti fenomeni di rifiuto di obbedienza e di indisciplina; scarsa attenzione invece venne prestata alle effettive difficolt\u00e0 e alle sofferenza delle truppe; ugualmente ignorate furono le novit\u00e0 tattiche impiegate dagli austro-ungarici che avevano sorpreso le difese. Il generale Cadorna rientr\u00f2 al Comando supremo militare italiano di Udine, dal quale dipendeva il IV Gruppo aereo, nel primo pomeriggio del 5 giugno e apprese le notizie dell'attacco, dei riferiti episodi di cedimento e resa di alcuni reparti e della gravi perdite subite. Nei tre giorni di controffensiva austro-ungarica gli italiani subirono la perdita di 1.400 morti, circa 8.000 feriti e 12.500 prigionieri e dispersi. Il generale Cadorna manifest\u00f2 grande nervosismo, registr\u00f2 con disappunto che gli austriaci avevano catturato 10.000 prigionieri e che almeno tre reggimenti, delle brigate Ancona, Puglie e Verona, non si erano battuti e \"sono stati fatti prigionieri illesi...\". Il comandante in capo scrisse che, a causa della scarsa vigilanza del governo, si diffondeva la sobillazione; egli indic\u00f2 tre reggimenti di siciliani, \"buoni soldati ma guasti dalla sobillazione\", che avrebbe proposto di sciogliere. Il 6 giugno invi\u00f2 una lettera a Roma al Presidente del Consiglio Paolo Boselli per illustrare le sue valutazioni dei fatti; egli si dichiarava preoccupato per il numero di prigionieri catturati dal nemico, segnalava di nuovo i tre reggimenti che avrebbero defezionato e accusava della sconfitta l'estensione della propaganda contro la guerra e delle \"teorie antipatriottiche\". Peraltro nelle settimane successive il generale Cadorna in parte si ricredette; defin\u00ec \"esagerate\" le prime notizie sulle defezioni e rivers\u00f2 le sue critiche anche sui comandanti, colpevoli di gravi errori e di \"infrazioni alle buone norme per la condotta delle truppe\"; manc\u00f2 invece completamente nel generale Cadorna, nel colonnello Roberto Bencivenga, suo principale collaboratore, e negli alti ufficiali del comando supremo la comprensione della novit\u00e0 e dell'efficacia dei nuovi metodi tattici impiegati dalle truppe austro-ungariche nel contrattacco sul Carso.\nAl termine della breve controffensiva di Flondar, l'esercito austro-ungarico aveva raggiunto i suoi limitati obiettici tattici; al costo di perdite sensibili ma molto inferiori a quelle italiane, le truppe imperial-regie avevano guadagnato spazio tra il vallone di Brestovizza e il mare respingendo le linee italiane di alcuni chilometri e allontanando il nemico a 3,5 chilometri dall'importante massiccio dell'Ermada. Inoltre, impiegando i nuovi metodi tattici di assalto, avevano messo in rotta alcuni reparti italiani e dimostrato una chiara superiorit\u00e0 rispetto ai sistemi statici del nemico. Gli austro-ungarici avevano adottato con successo le tattiche innovative studiate per la prima volta dallo stato maggiore tedesco per superare le grandi difficolt\u00e0 sorte nei primi anni di guerra a causa dell'organizzazione di enormi linee continue di trincee. Il 4 settembre 1917 gli austriaci contrattaccarono ancora sul Carso impiegando le tattiche di infiltrazione e raggiunsero un nuovo successo tattico sorprendendo gli italiani. A partire dal 24 ottobre 1917 l'impiego dei reparti scelti di \"Stosstruppen\" e delle tattiche di infiltrazione avrebbe permesso agli austro-tedeschi di infliggere la disastrosa sconfitta di Caporetto all'Esercito italiano, estenuato dall'interminabile guerra di trincea, scosso dalle sanguinose perdite e dalle sofferenze materiali e morali."}
{"id": "2833509", "revid": "30437280", "url": "https://it.wikipedia.org/wiki?curid=2833509", "title": "Gusain Tulsidas", "text": ""}
{"id": "2833517", "revid": "149732", "url": "https://it.wikipedia.org/wiki?curid=2833517", "title": "Centocchio comune", "text": ""}
{"id": "2833518", "revid": "174925", "url": "https://it.wikipedia.org/wiki?curid=2833518", "title": "Loghion", "text": "Il termine loghion (dal greco, pl. loghia) \u00e8 usato fra gli studiosi della Bibbia e degli altri testi sacri per indicare una parola o sentenza detta da Ges\u00f9 e riportata come discorso diretto dai redattori dei vangeli o, unico nel suo genere, il loghion di Atti 20:35: \"In tutte le maniere vi ho dimostrato che lavorando cos\u00ec si devono soccorrere i deboli, ricordandoci delle parole del Signore Ges\u00f9, che disse: Vi \u00e8 pi\u00f9 gioia nel dare che nel ricevere!\u00bb.\"."}
{"id": "2833521", "revid": "1793900", "url": "https://it.wikipedia.org/wiki?curid=2833521", "title": "Pierre Boucher", "text": "Biografia.\nFiglio di un contadino piccardo, si trasfer\u00ec nella Nuova Francia con la famiglia nel 1634.\nAggregatosi ad un gruppo di Gesuiti, visse e impar\u00f2 la lingua degli Uroni, divenendendo cos\u00ec interprete governativo a Beauport.\nEstremamente dotato dall'ex governatore Marc Antoine Jacquest Braas-de-fer de Chateaufort, riusc\u00ec ad assumere la carica di governatore di Trois-Rivi\u00e8res nel 1644 e nel 1651 respinse un attacco degli Irochesi.\nNel 1667 fond\u00f2 la colonia di Boucherville, che prende il suo nome, e nel 1664 pubblic\u00f2 \"L'histoire v\u00e9ritable et naturelle des moeurs et productions du pays de la Nouvelle France, vulgairment dit Canada\" e nel 1661 fu il primo canadese ad essere nobilitato da Luigi XIV.\nSua figlia Marie spos\u00f2 il militare Ren\u00e8 Gualtier de Varennes et V\u00e8rendrye."}
{"id": "2833527", "revid": "98077", "url": "https://it.wikipedia.org/wiki?curid=2833527", "title": "Chevalier Louis de Jaucourt", "text": ""}
{"id": "2833537", "revid": "154893", "url": "https://it.wikipedia.org/wiki?curid=2833537", "title": "Albi di Julia", "text": ""}
{"id": "2833540", "revid": "98077", "url": "https://it.wikipedia.org/wiki?curid=2833540", "title": "Chevalier de Jaucourt", "text": ""}
{"id": "2833542", "revid": "1793900", "url": "https://it.wikipedia.org/wiki?curid=2833542", "title": "Baia di Howe", "text": "La baia di Howe () \u00e8 una grande baia al cui interno si sviluppa una complessa rete di fiordi. La baia \u00e8 di forma grosso modo triangolare, e si trova immediatamente a nordovest di Vancouver. Sbocca sullo stretto di Georgia fra West Vancouver e la Sunshine Coast; l'estremit\u00e0 opposta, a circa 42 km di distanza, si trova presso la localit\u00e0 di Squamish. Include numerose isole, di cui molte edificate; le tre maggiori sono: Gambier Island, Bowen Island e Anvil Island.\nLo Howe Sound prende il nome dall'ammiraglio Richard Howe; fu George Vancouver a battezzarlo, quando giunse nella zona per la prima volta nel 1792.\nPrima dell'avvento degli europei, la regione dello Howe Sound era popolata da popoli nativi del gruppo Squamish/Salish."}
{"id": "2833544", "revid": "37056", "url": "https://it.wikipedia.org/wiki?curid=2833544", "title": "Al Khums", "text": ""}
{"id": "2833546", "revid": "767487", "url": "https://it.wikipedia.org/wiki?curid=2833546", "title": "Wild Beasts", "text": "I Wild Beasts sono stati una band indie rock di Kendal, in Inghilterra. Il loro primo singolo, Brave Bulging Buoyant Clairvoyants, \u00e8 uscito presso la Bad Sneakers Records nel Novembre del 2006, e subito dopo hanno ottenuto un contratto dalla Domino Records. La band ha pubblicato cinque album: Limbo, Panto nel 2008, Two Dancers nel 2009, Smother nel 2011, Present Tense nel 2014 e Boy King nel 2016. Il cantante principale Hayden Thorpe \u00e8 anche conosciuto per la sua voce da tenore."}
{"id": "2833547", "revid": "767487", "url": "https://it.wikipedia.org/wiki?curid=2833547", "title": "Dar\u00edo Muchotrigo", "text": "Caratteristiche tecniche.\nForm\u00f2 insieme a Waldir S\u00e1enz una coppia apprezzata in patria quando giocava con l'Alianza Lima. Le sue caratteristiche peculiari sono la flessibilit\u00e0 tattica, la discreta tecnica individuale e una buona resistenza fisica.\nCarriera.\nClub.\nInizi\u00f2 nelle giovanili dell'Alianza Lima debuttando il 13 aprile 1991 contro l'Octavio Espinosa di Ica. Rimase nel club della capitale fino al 1996, trasferendosi all'UAG Tecos dietro indicazione di Julio C\u00e9sar Uribe, riuscendo a racimolare otto presenze in due stagioni. Una volta tornato in Per\u00f9, vi rimase fino al 1998, anno in cui cambi\u00f2 continente trasferendosi ai greci dello . Con la squadra ellenica disput\u00f2 delle buone annate, ma nel 2001 lasci\u00f2 l'Europa per firmare un contratto con lo Juan Aurich.\nNel 2003 gioc\u00f2 negli Stati Uniti, con gli Charlotte Eagles, ma dopo poche partite e una sola rete si trasfer\u00ec al Deportivo Pereira, in Colombia. Nel 2009, dopo due anni di inattivit\u00e0, ha firmato per gli Hijos de Acosvinchos, club del Campeonato Descentralizado de Segunda Divisi\u00f3n.\nNazionale.\nVenne incluso nel giro della Nazionale nel 1993 da Vladimir Popovi\u0107, prendendo parte alla Copa Am\u00e9rica 1993. Dopo anni di lontananza dai campi internazionali fu richiamato nel 2000 da Uribe che gli fece disputare la Copa Am\u00e9rica 2001 e le eliminatorie per ."}
{"id": "2833556", "revid": "12405", "url": "https://it.wikipedia.org/wiki?curid=2833556", "title": "Giunca cinese", "text": ""}
{"id": "2833564", "revid": "712828", "url": "https://it.wikipedia.org/wiki?curid=2833564", "title": "Misaki Wolves", "text": ""}
{"id": "2833565", "revid": "599013", "url": "https://it.wikipedia.org/wiki?curid=2833565", "title": "Giovanni Polidori", "text": "Gioca nel ruolo di centrale nella Carige Genova di Serie A2.\nCarriera.\nGiovanni inizi\u00f2 la sua carriera con la maglia bianco-celeste della S.S. Lazio Pallavolo, militando nelle giovanili per una stagione. Nel 1993 esord\u00ec in Serie A1 con la Sisley Treviso, allora considerata la pi\u00f9 forte formazione italiana. Rest\u00f2 a Treviso per tre stagioni, conquistando con la maglia oro-granata quasi tutti i trofei vinti durante la sua carriera: due scudetti, una Coppa dei Campioni, una Coppa delle Coppe ed una Supercoppa europea.\nDal 1996 al 2002 milit\u00f2 nelle serie immediatamente inferiori, passando dalla Serie A2 alla Serie B1. Il ritorno nel massimo campionato nazionale avvenne al termine della Serie A2 2002-03, quando con la maglia dell'AdriaVolley Trieste vinse i play-off promozione, battendo in finale la formazione di Lamezia Terme. Nonostante la promozione conquistata, il rapporto con la formazione triestina si interruppe a pochi mesi dall'inizio della sua terza stagione in maglia rosso-blu: il 25 dicembre 2003 venne ufficializzato il suo passaggio alla Trentino Volley.\nA Trento rest\u00f2 solamente una stagione, vincendo per\u00f2 la regular season grazie alla presenza in squadra di campioni del calibro di Paolo Tofoli, Andrea Sartoretti e Lorenzo Bernardi. Dopo le parentesi di Loreto e di Gioia del Colle si trasfer\u00ec alla Tonno Callipo Vibo Valentia, con la quale visse quella che fino ad ora \u00e8 la sua ultima stagione in Serie A1, segnata dalla retrocessione al termine della stagione 2006-07. L'anno successivo, sempre in maglia calabrese, conquist\u00f2 nuovamente la promozione, vincendo 24 partite su 30 della Serie A2 2007-08.\nNel 2008 fu nuovamente a Gioia del Colle (per la terza volta), mentre nel 2009 si trasfer\u00ec a Padova, dove venne allenato dal suo ex compagno di squadra Lorenzo Bernardi.\nNel 2010 arriva la chiamata del Sora, disputando una grandissima stagione portando la Globo Banca Popolare del Frusinate ai play-off con eliminazione ai quarti di finale.\nNella stagione 2010-2011 si trasferisce a Genova nelle file della Carige Genova di Serie A2"}
{"id": "2833571", "revid": "686936", "url": "https://it.wikipedia.org/wiki?curid=2833571", "title": "National Football League 1969", "text": "La stagione NFL 1969 fu la 50\u00aa stagione sportiva della National Football League, la massima lega professionistica statunitense di football americano e l'ultima prima della fusione con l'American Football League. La finale del campionato si disput\u00f2 il 4 gennaio 1970 al Metropolitan Stadium di Bloomington, in Minnesota e vide la vittoria dei Minnesota Vikings sui Cleveland Browns per 27 a 7. In seguito, i campioni dei Vikings avrebbero perso il Super Bowl IV contro i campioni della AFL, i Kansas City Chiefs. La stagione inizi\u00f2 il 21 settembre 1969 e si concluse con il Pro Bowl 1970 che si tenne il 24 gennaio al Los Angeles Memorial Coliseum.\nLa stagione vide lo scambio di \"Division\" tra i New York Giants e i New Orleans Saints che tornarono a giocare rispettivamente nella NFL Century e nella NFL Capitol come nel 1967.\nStagione regolare.\nLa stagione regolare si svolse in 14 giornate, inizi\u00f2 il 21 settembre e termin\u00f2 il 21 dicembre 1969.\nPlay-off.\nI play-off iniziarono con i \"Conference Championship Game\" il 27 e 28 dicembre 1969, il \"NFL Championship Game\" si gioc\u00f2 il 4 gennaio 1970.\nIncontri.\nNota: Gli accoppiamenti nei playoff venivano stabiliti mediante criteri di rotazione."}
{"id": "2833581", "revid": "1904508", "url": "https://it.wikipedia.org/wiki?curid=2833581", "title": "Wriothesley Russell, II duca di Bedford", "text": "Biografia.\nWriothesley Russell era figlio di Lord William Russell, Lord Russel, e Lady Rachel Wriothesley, figlia di Lord Thomas Wriothesley. Curiosamente alla nascita gli venne imposto per nome il cognome di sua madre. Studi\u00f2 presso Magdalen College di Oxford dove si diplom\u00f2 nel 1696.\nNel 1698 circa, inizi\u00f2 la costruzione del Howland Great Wet Dock, uno dei porti della London Docklands sul Tamigi, su alcune delle terre portate in dote da sua moglie a Rotherhithe. Lord Russell port\u00f2 avanti questo progetto grazie ai generi Lord Scroop Eggerton, I duca di Bridgewater e Lord William Capell, III conte di Essex. Russell ricopr\u00ec dunque l'incarico di Lord Luogotenente del Cambridgeshire, del Bedfordshire e del Middlesex tra il 1701 ed il 1711. Egli fu inoltre gentiluogo di camera di Guglielmo III dal 1701 al 1702. Dopo la morte di Guglielmo, venne investito dell'Ordine della Giarrettiera il 14 marzo 1702 e prest\u00f2 servizio come Lord Gran Conestabile d'Inghilterra all'incoronazione della regina Anna.\nRussell mor\u00ec nel 1711, all'et\u00e0 di 30 anni, di vaiolo e venne sepolto il 30 maggio nella \"Bedford Chapel\" nella chiesa di St. Michael a Chenies, nel Buckinghamshire. Alla sua morte, come intendente del Bedfordshire gli succedette il cugino Lord Henry Grey, I duca di Kent mentre come intendente del Middlesex l'avversario politico (Tory) Lord John Sheffiel, I duca di Buckingham e Normanby.\nMatrimonio.\nSpos\u00f2, il 23 maggio 1691, la ricca ereditiera Elizabeth Howland (1682-29 luglio 1724), figlia di John Howland e Elizabeth Child.\nLa coppia ebbe sei figli:"}
{"id": "2833587", "revid": "110157", "url": "https://it.wikipedia.org/wiki?curid=2833587", "title": "Mangueira", "text": "Mangueira \u00e8 un quartiere (\"bairro\") della zona centrale della citt\u00e0 di Rio de Janeiro in Brasile.\nAmministrazione.\nMangueira fu istituito come \"bairro\" a s\u00e9 stante il 23 luglio 1981 come parte della Regione Amministrativa VII - S\u00e3o Cristov\u00e3o del municipio di Rio de Janeiro."}
{"id": "2833589", "revid": "712828", "url": "https://it.wikipedia.org/wiki?curid=2833589", "title": "Sado Strong Golems", "text": ""}
{"id": "2833596", "revid": "287204", "url": "https://it.wikipedia.org/wiki?curid=2833596", "title": "Dario Muchotrigo", "text": ""}
{"id": "2833597", "revid": "292162", "url": "https://it.wikipedia.org/wiki?curid=2833597", "title": "Chiesa dei Santi Biagio e Carlo ai Catinari", "text": ""}
{"id": "2833610", "revid": "30438422", "url": "https://it.wikipedia.org/wiki?curid=2833610", "title": "Seconda battaglia di Sedan", "text": ""}
{"id": "2833611", "revid": "729019", "url": "https://it.wikipedia.org/wiki?curid=2833611", "title": "Jacobo FitzJames Stuart, XV duca d'Alba", "text": "Biografia.\nInfanzia.\nFiglio di Carlos Miguel FitzJames Stuart, XIV duca d'Alba e di Rosalia Ventimiglia, dei Principi di Grammonte, discendeva per via paterna da Giacomo II d'Inghilterra.\nEducazione.\nStudi\u00f2 all'Universit\u00e0 di Salamanca e all'Accademia Militare di Toledo, uscendone con il grado di tenente di fanteria, comand\u00f2 il corpo d'armata a Cuba nel 1855, con il grado di colonnello.\nIncarichi per la Spagna.\nNel 1858 divenne ambasciatore di Spagna a Roma e nel 1865 a Dresda, fino a quando nel 1870 fu richiamato in Spagna dal re che gli affid\u00f2 l'incarico di segretario dell'ambasciata in Persia fino al 1876. Successivamente fu anche precettore di Alfonso XII di Spagna, impostando la sua educazione in modo liberale\nMatrimonio.\nJacobo, detto Jaime in famiglia, conobbe in giovent\u00f9 due sue bellissime e lontane cugine, Mar\u00eda Francisca (detta Paca) e Mar\u00eda Eugenia de Palafox y Portocarrero de Guzm\u00e1n y Kirkpatrick. Quest'ultima si innamor\u00f2 perdutamente di lui, ma Jacobo non sembrava mostrare dei chiari sentimenti n\u00e9 per l'una, n\u00e9 per l'altra sorella; a quel punto intervenne la madre delle ragazze, la contessa di Montijo, che desiderava un matrimonio vantaggioso per la sua prediletta, la primogenita Paca. Il matrimonio tra Paca e Jacobo, celebrato a Madrid il 16 febbraio 1844, fu felice e ne nacquero tre figli.\nRelazioni con l'Imperatrice dei Francesi.\nLa cognata Eugenia, dapprima scossa per la delusione, trasform\u00f2 il suo amore verso il duca d'Alba in sentimenti fraterni e la loro amicizia dur\u00f2 fino alla morte di quest'ultimo. Nove anni dopo, il 30 gennaio 1853, Eugenia ascese al trono di Francia, sposando Napoleone III. La nuova imperatrice, estremamente legata alla sorella, acquist\u00f2 per lei e il cognato una seconda casa sugli Champs-\u00c9lys\u00e9es, in modo da poterli avere pi\u00f9 vicini a s\u00e9. La vita di Jacobo e Paca si divise tra Madrid e Parigi fino alla morte della duchessa, avvenuta il 16 settembre 1860, a causa di un'imprecisata malattia spinale, forse di origine tubercolotica. Paca aveva solo trentacinque anni. Da quel momento Eugenia si occup\u00f2 dell'educazione delle sue due nipoti, che frequentarono la zia anche durante il suo esilio inglese (dopo la caduta del Secondo Impero).\nMorte.\nAlla morte di Jacobo, come duca d'Alba e di Berwick gli succedette l'unico figlio maschio, il primogenito Carlos FitzJames Stuart, XVI duca d'Alba.\nDiscendenza.\nJacobo e Mar\u00eda Francisca de Palafox y Portocarrero de Guzm\u00e1n y Kirkpatrick ebbero tre figli:"}
{"id": "2833612", "revid": "481666", "url": "https://it.wikipedia.org/wiki?curid=2833612", "title": "James Oppenheim", "text": "Biografia.\nNato nel 1882 nel Minnesota, studi\u00f2 alla Columbia University e fu tra i primi seguaci di Carl Gustav Jung. Negli anni dieci fond\u00f2 la rivista letteraria \"The Seven Arts\", che raggiunse ben presto una certa diffusione ma nel 1917 fu costretta a chiudere a seguito di problemi politici legati alle posizioni pacifiste e anti-interventiste rispetto alla Prima guerra mondiale.\nLe opere pi\u00f9 note di Oppenheim sono il romanzo \"I nove decimi\", del 1911, che descrive le problematiche del mondo del lavoro su posizioni fabiane e suffragiste; e la poesia \"Il pane e le rose\", dello stesso anno, che \u00e8 divenuta il simbolo dello sciopero del 1912 delle operaie tessili di Lawrence. La poesia \u00e8 stata musicata nel 1976 da Mimi Fari\u00f1a e nel 1990 da John Denver.\nScrisse anche per il cinema. Tra soggetti, sceneggiature e film tratti da suoi libri, furono portate sullo schermo trenta pellicole che portano il suo nome nei credits.\n\u00c8 morto a New York nel 1932."}
{"id": "2833613", "revid": "30438475", "url": "https://it.wikipedia.org/wiki?curid=2833613", "title": "Prima battaglia di R\u017eev", "text": ""}
{"id": "2833624", "revid": "124693351", "url": "https://it.wikipedia.org/wiki?curid=2833624", "title": "Sony timer", "text": "Il Sony timer , oppure Sony kill switch, \u00e8 una leggenda metropolitana diffusa prevalentemente in Giappone, ma nel corso del tempo divenuta nota anche nella civilt\u00e0 occidentale. Secondo tale leggenda, la maggior parte dei dispositivi elettronici prodotti dalla compagnia Sony sarebbero dotati di un temporizzatore che, raggiunta una certa scadenza volutamente impostata, causerebbe una obsolescenza programmata, costringendo gli acquirenti ad acquistare nuovi apparecchi.\nStoria.\nIn Giappone la leggenda del \"Sony timer\" si \u00e8 diffusa tra la fine degli anni 1980 e i primi anni 1990 e, sebbene non vi siano state mai prove certe che confermerebbero tale mito, una buona percentuale dei giapponesi vi crederebbe. La faccenda rimase confinata in Giappone fino al 2006, quando vi fu richiamo di oltre 4 milioni di computer portatili Dell dotati di batteria ricaricabile Sony difettosa, riportando in auge la leggenda dell'obsolescenza programmata tra i giapponesi, che accusarono la compagnia di Tokyo.\nIl problema per Sony fu tutt'altro che di poco impatto: per una azienda figlia del miracolo economico giapponese e dell'ideologia \"kaizen\", si tratt\u00f2 di una questione molto delicata, che cerc\u00f2 di contenere in tutti i modi, ma che inevitabilmente arriv\u00f2 alla conoscenza dei consumatori al di fuori del Giappone, tramite Internet. Anche se la diffusione della PlayStation 3 non venne particolarmente intaccata da questa leggenda metropolitana, la questione si ripercosse negativamente sulla vendita dei computer portatili Sony VAIO, che dal 2007 vennero acquistati con sempre pi\u00f9 diffidenza; oltre a questo Google Trends segnal\u00f2 un crescente numero di ricerche che indicavano di come i giapponesi riscontravano problemi con i VAIO.\nUlteriore benzina sul fuoco venne gettata quando, ufficialmente a causa di un \"bug informatico\", venne alla luce che molti televisori Sony Bravia erano nella condizione di smettere di accendersi dopo un tempo di funzionamento di circa 1200 ore; ulteriormente strano fu il fatto che, se utilizzati per un periodo di circa 3 ore al giorno, questi televisori smettevano di funzionare esattamente allo scadere della garanzia Sony. La compagnia di Tokyo neg\u00f2 ogni responsabilit\u00e0 diretta e si appresto a risolvere questo problema con correzioni del software tramite \"patch\", cercando disperatamente di limitare le voci sul problema prima che si diffondessero in Europa, dove la propria presenza era molto forte, e dichiarando che i propri prodotti non erano affatto progettati per funzionare male; tuttavia la leggenda del \"Sony timer\" si era gi\u00e0 largamente diffusa attraverso il World Wide Web, divenendo parte della cultura digitale stessa."}
{"id": "2833625", "revid": "30438657", "url": "https://it.wikipedia.org/wiki?curid=2833625", "title": "Prima offensiva sovietica su Ia\u015fi-Chi\u015fin\u0103u", "text": ""}
{"id": "2833632", "revid": "1543377", "url": "https://it.wikipedia.org/wiki?curid=2833632", "title": "Gypsy (Shakira)", "text": "Gypsy \u00e8 un singolo della cantante colombiana Shakira, pubblicato il 22 febbraio 2010 come quarto estratto dall'ottavo album in studio \"She Wolf\". Nei paesi in lingua spagnola il brano \u00e8 stato pubblicato nella corrispondente versione spagnola, Gitana, non contenuta nell'album.\nIl singolo ha ottenuto un discreto successo: ha raggiunto la prima posizione in Messico, in Colombia, in Estonia e nella Billboard U.S. Latin Radio Play, classifica in cui Shakira \u00e8 l'artista con il maggior numero di numero uno. In Spagna, per le oltre 40.000 copie vendute, \u00e8 stato certificato disco di platino . In Italia il brano \u00e8 uno dei 100 singoli maggiormente venduti nel 2010.\nPubblicazione.\nShakira ha annunciato che \"Gypsy\" sarebbe stato il terzo singolo estratto dall'album She Wolf dopo l'incontro con il presidente statunitense Barack Obama. Sulla canzone la cantante ha dichiarato: \"La canzone rappresenta il mio modo di vivere e di vedere la vita. Sono in strada da quando ero piccola, ecco il perch\u00e9 della metafora della zingara. Gli zingari sono viaggiatori di vita, che assimilano sempre culture e tradizioni diverse dalle loro\"\nAccoglienza.\nIl singolo ha ottenuto recensioni positive dalla critica. Robert Copsey sul sito \"Digital Spy\" ha dato alla canzone una recensione positiva attribuendole 3 stelle su 5: \"La canzone di per s\u00e9 si discosta dalle sonorit\u00e0 elettrop dell'ultimo album She Wolf e si riavvicina a quel genere che ha reso celebre la cantante: quel pizzico di applausi tribali aggiunti al coro fa s\u00ec che la trasformazione della cantante nella gitana (bohemian) pi\u00f9 sexy del mondo sia completa. Non prende subito al primo ascolto come i classici pezzi di Shakira, ma l'aggiunta di un beat martellante e quel tocco di spagnolo mixato renderebbe la canzone adatta anche per i club\"\nVideo musicale.\nIl video musicale, diretto da Jaume de la Iguana, \u00e8 stato girato nei primi giorni del mese di febbraio 2010 a Barcellona. Il 18 febbraio \u00e8 stato mostrato in un'anteprima di alcuni secondi sul sito ufficiale della cantante, mentre il video integrale \u00e8 stato trasmesso in anteprima assoluta dal canale MTV il 26 febbraio 2010. Ambientato in un campo assolato dalle calde atmosfere iberiche, \u00e8 interpretato da Shakira e dal tennista spagnolo Rafael Nadal."}
{"id": "2833634", "revid": "30438778", "url": "https://it.wikipedia.org/wiki?curid=2833634", "title": "Operation Zitadelle", "text": ""}
{"id": "2833637", "revid": "30438799", "url": "https://it.wikipedia.org/wiki?curid=2833637", "title": "Operazione Cittadella", "text": ""}
{"id": "2833639", "revid": "73843", "url": "https://it.wikipedia.org/wiki?curid=2833639", "title": "Julien Cousineau", "text": "Biografia.\nAttivo in gare FIS dal novembre del 1996, Julien Cousineau in Nor-Am Cup ha esordito il 6 febbraio 1997 a Collingwood in slalom gigante (53\u00ba) e ha ottenuto il primo podio il 27 febbraio 2002 a Sunday River nella medesima specialit\u00e0 (2\u00ba). Ha debuttato in Coppa del Mondo il 27 ottobre 2002 a S\u00f6lden in slalom gigante, senza completare la prova, e ha conquistato la prima sua vittoria in Nor-Am Cup il 2 gennaio 2003 a Sunday River nella medesima specialit\u00e0. Ha esordito ai Campionati mondiali a Sankt Moritz 2003 senza concludere n\u00e9 lo slalom gigante n\u00e9 lo slalom speciale.\nNella stagione 2007-2008 ha vinto la Nor-Am Cup; l'anno dopo ai Mondiali di Val-d'Is\u00e8re 2009 non ha terminato lo slalom speciale. Il 20 novembre 2009 ha colto a Loveland in slalom speciale la sua ultima vittoria in Nor-Am Cup e ai XXI Giochi olimpici invernali di , sua unica presenza olimpica, ha ottenuto l'8\u00ba posto nello slalom speciale; nello stesso anno ha anche ottenuto nella medesima specialit\u00e0 i suoi migliori piazzamenti in Coppa del Mondo, due quinti posti, a Schladming il 26 gennaio e a Val-d'Is\u00e8re il 12 dicembre.\nAi Mondiali di Garmisch-Partenkirchen 2011, suo congedo iridato, \u00e8 stato 5\u00ba nello slalom speciale; due anni dopo, il 16 marzo 2013, ha ottenuto a Calgary Olympic Park in slalom speciale il suo ultimo podio in Nor-Am Cup (3\u00ba). Il 27 gennaio 2015 ha disputato la sua ultima gara in Coppa del Mondo, lo slalom speciale di Schladming che non ha completato, e in seguito ha disputato solo pi\u00f9 alcune gare minori fino al definitivo ritiro, avvenuto in occasione di uno slalom speciale FIS disputato a Le Relais il 2 aprile 2016 e chiuso da Cousineau all'11\u00ba posto.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nGS = slalom gigante\nSL = slalom speciale\nSouth American Cup.\nSouth American Cup - vittorie.\nLegenda:\nSL = slalom speciale"}
{"id": "2833646", "revid": "486946", "url": "https://it.wikipedia.org/wiki?curid=2833646", "title": "Miracolo di Dunkerque", "text": ""}
{"id": "2833651", "revid": "351434", "url": "https://it.wikipedia.org/wiki?curid=2833651", "title": "James Patrick Murphy", "text": ""}
{"id": "2833655", "revid": "351434", "url": "https://it.wikipedia.org/wiki?curid=2833655", "title": "John Blanchflower", "text": ""}
{"id": "2833660", "revid": "30439055", "url": "https://it.wikipedia.org/wiki?curid=2833660", "title": "Magnitudine assoluta visuale", "text": ""}
{"id": "2833661", "revid": "767487", "url": "https://it.wikipedia.org/wiki?curid=2833661", "title": "Saw 3D - Il capitolo finale", "text": "Saw 3D - Il capitolo finale (\"Saw 3D\") \u00e8 un film del 2010 diretto da Kevin Greutert, settimo episodio dell'omonima saga.\nIl film \u00e8 uscito nelle sale cinematografiche statunitensi il 29 ottobre 2010, mentre in Italia \u00e8 uscito il 17 novembre dello stesso anno.\nTrama.\nSubito dopo gli avvenimenti del primo capitolo, il dottor Lawrence Gordon si trascina lungo il pavimento privo del piede, che si era amputato con la sega. Visto un tubo di riscaldamento, vi preme contro il moncone per cauterizzare la ferita ed urla dal dolore.\nIn una grande citt\u00e0, dietro la vetrina di un centro commerciale, due uomini, Brad e Ryan, sono incatenati ai due lati di un meccanismo con al centro una donna sopra di loro. Billy il Pupazzo spiega le regole del gioco: poich\u00e9 i due ragazzi, entrambi illusi e sedotti dalla donna, sono stati spinti da lei a commettere reati, adesso devono decidere se uccidersi tra loro con delle seghe circolari a cui sono legati, salvando cos\u00ec la donna, o se uccidere lei salvandosi entrambi. Il gioco inizia e, tra le urla della folla che tenta inutilmente di rompere il vetro, ognuno dei due uomini inizia a spingere le seghe verso l'altro. Alla fine decidono per\u00f2 di uccidere la donna, salvandosi entrambi.\nDopo che alla fine di Saw VI Jill Tuck ha messo addosso a Mark Hoffman la trappola per orsi rovesciata, questi riesce a liberarsi, a costo per\u00f2 di gravi ferite: Jill Tuck fugge spaventata, trovando rifugio presso una centrale di polizia, dove riceve protezione in cambio delle sue rivelazioni sul conto di Hoffman.\nIntanto Hoffman riprende la sua attivit\u00e0 di continuatore dell'opera di Jigsaw: sottopone quattro persone, una donna e tre uomini, colpevoli di razzismo ad una prova, utilizzando un'automobile che causa la morte dei quattro.\nBobby Dagen, divenuto famoso per le sue terapie rivolte ai sopravvissuti dell'Enigmista, racconta la propria esperienza personale in TV e di come sia riuscito a sopravvivere alle trappole dell'Enigmista. Pi\u00f9 tardi, durante un incontro di terapia fra sopravvissuti da lui gestito, appare il dr. Gordon, che applaude sarcasticamente al suo indirizzo. Finito l'incontro, Bobby viene rapito e, quando si risveglia, viene accusato per bocca di Billy il Pupazzo di essere un impostore: la sua storia \u00e8 un'invenzione volta a trarre profitto dal dolore dei veri sopravvissuti dell'enigmista. Dovr\u00e0 perci\u00f2 superare nel giro di sessanta minuti il percorso predisposto dall'enigmista, altrimenti sua moglie Joyce morir\u00e0. Durante il percorso Bobby incontra i suoi pi\u00f9 stretti collaboratori e cerca invano di salvarli dalle trappole mortali. Arrivato nella stanza dove \u00e8 rinchiusa la moglie, l'uomo deve cercare di liberarla affrontando la trappola alla quale, mentendo, aveva sempre sostenuto di essere sopravvissuto: una catena su cui \u00e8 possibile issarsi solo trafiggendosi il petto con due ganci da macellaio. I pettorali cedono per\u00f2 alla forza dei ganci, e Bobby \u00e8 quindi costretto a guardare la moglie bruciare viva in una fornace.\nHoffman nel frattempo riesce a entrare nella centrale di polizia e a catturare Jill. Legatala su una sedia le monta addosso la trappola per orsi al contrario, che scatta uccidendola. Hoffman fa poi esplodere il deposito che usava per nascondere i marchingegni, venendo subito dopo aggredito da tre uomini che indossano la maschera da maiale. Uno di questi \u00e8 il dr. Gordon: alcuni flashback rivelano come, subito dopo gli avvenimenti del primo capitolo della saga, il dr. Gordon era diventato uno dei collaboratori di John Kramer, il quale, in un video contenuto in una busta vista nel sesto capitolo, gli aveva affidato il compito di proteggere Jill e di agire a nome dell'Enigmista se a lei fosse successo qualcosa.\nHoffman si risveglia incatenato ad un piede nel bagno in cui era ambientato il primo film. Il suo tentativo di raggiungere una sega viene fermato da Gordon, che la scaraventa lontano, per poi uscire dalla stanza spegnendo l'interruttore della luce e dicendo \"Game Over\", fra le urla di Hoffman.\nProduzione.\nNel luglio 2009 la rivista \"Variety\" annunci\u00f2 che la LionsGate aveva dato semaforo verde al film, ingaggiando Hackl come regista, il duo Melton-Dunstan alla sceneggiatura e Mark Burg e Oren Koules come produttori. La preproduzione si avvi\u00f2 il 14 settembre dello stesso anno, e il mese seguente si decise di realizzare il film in tridimensionale.\nIn origine era prevista la produzione di due altri seguiti dopo \"Saw VI\", ma Melton specific\u00f2 come le intenzioni dello studio di produzione erano cambiate dopo i deludenti risultati al botteghino del film. In questo contesto, quindi, gli sceneggiatori ebbero il compito di affrontare alcune tematiche rimaste aperte e insolute dai film precedenti, come il destino del Dr. Gordon nel primo film e di altri superstiti degli episodi successivi, portando al contempo a una risoluzione definitiva per la serie.\nCon la decisione di realizzare \"Saw VII\" in tridimensionale, il suo bilancio inizialmente ruotante attorno agli 11 milioni di dollari come per gli altri film della saga lievit\u00f2 considerevolmente sfiorando i 20 milioni, tanto che Greutert lo ha definito \"il pi\u00f9 costoso Saw [fatto] fino ad oggi\". Sempre Greutert era inizialmente impegnato alla regia di \"Paranormal Activity 2\", la cui uscita era prevista lo stesso giorno di Saw VII, ma la LionsGate improvvisamente rigett\u00f2 Hackl in favore di Greutert esercitando una \"clausola contrattuale\", basata sugli accordi precedenti, con suo grande sgomento.\nLavorazione.\nLa lavorazione \u00e8 cominciata l'8 febbraio 2010 a Toronto (Canada) ed \u00e8 terminata il 12 aprile 2010. Dopo che gli autori videro un minuto di girato di \"Saw\" in formato tridimensionale, ne rimasero cos\u00ec entusiasti che decisero di realizzare l'intera pellicola con quella tecnologia. Scegliendo, quindi, di girare interamente e direttamente in tridimensionale anzich\u00e9 filmare in formato tradizionale per poi trasferire in 3D, i set furono ridisegnati in conformit\u00e0 alle riprese con telecamere 3D.\nNel determinare lo stile di riprese tridimensionale che si sarebbe usato, Burg ritenne che il pubblico avrebbe voluto un aspetto simile a quello rappresentato in \"San Valentino di sangue 3D\", ovvero con momenti in cui gli oggetti si animavano per andare verso il pubblico. Il produttore riconobbe quindi la possibilit\u00e0 di usare sia questo metodo, che quello di vedere attraverso il punto di vista della vittima, che porterebbe a una visuale simile a quella degli sparatutto in prima persona usata nei videogiochi.\nCast.\nIl personaggio di Amanda Young, che nei capitoli precedenti aveva un ruolo chiave, in questo episodio della saga appare solo per pochi secondi nelle scene finali che non sono altro che dei flashback (in particolare vengono riprese le ultime scene di \"Saw II - La soluzione dell'enigma\").\nGabby West \u00e8 entrata a far parte del cast dopo aver vinto la seconda edizione del reality show \"Scream Queens\". La stessa cosa \u00e8 avvenuta per Tanedra Howard, la quale, vincendo la prima edizione del programma, \u00e8 entrata nel cast gi\u00e0 da \"Saw VI\". Nel cast figura, nel ruolo di una vittima dell'Enigmista (Evan), un componente del gruppo musicale dei Linkin Park, il cantante Chester Bennington.\nNelle riunioni tra i sopravvissuti alle trappole dell'Enigmista organizzate dall'impostore Bobby Dagen compare Mallick Scott (interpretato da Greg Bryk) ma non Brit Steddison, l'altra sopravvissuta di Saw V, personaggio che in quella pellicola era stato interpretato da Julie Benz.\nPromozione.\nA settembre 2010 la Lionsgate ha rilasciato il secondo trailer del film dal quale si evince che la trama e la scenografia \u00e8 stata studiata proprio per rendere massima l'efficacia del 3D.\nDistribuzione.\nIl film era originariamente previsto per uscite nelle sale cinematografiche americane il 22 ottobre 2010, ma fu posticipato di una settimana, al 29 ottobre. Negli Stati Uniti la distribuzione \u00e8 stata affidata alla Lionsgate, e alla Maple Pictures per il Canada. Fin dall'uscita di \"Saw IV\", in Australia e Nuova Zelanda i film della serie sono stati distribuiti per tradizione un giorno prima del debutto statunitense. Cos\u00ec doveva essere anche per \"Saw 3D\", dove in Australia l'uscita \u00e8 stata fissata per il 28 ottobre, mentre in Nuova Zelanda \u00e8 stata rimandata al marzo 2011.\nIn Italia \"Saw 3D\" sarebbe dovuto uscire il 14 gennaio 2011 su distribuzione Moviemax dopo che l'uscita era stata programmata per il 29 dicembre 2010. Il 12 ottobre 2010, per\u00f2, la stessa Moviemax ha annunciato che l'uscita in Italia di Saw 3D sarebbe stata anticipata al 19 novembre 2010, qualche settimana dopo l'uscita americana. Successivamente \u00e8 stata ulteriormente anticipata al 17 novembre.\nAccoglienza.\nIncassi.\nIl film, costato 20 milioni di dollari, ha incassato in patria 45.710.178 dollari, mentre in Italia poco pi\u00f9 di 7 milioni di euro, risultando qui il film pi\u00f9 redditizio della saga. Globalmente si \u00e8 riscontrato un buon successo al botteghino, con 130.210.178 dollari di incassi.\nCritica.\nNonostante i notevoli incassi, il film \u00e8 stato stroncato dalla critica. Sul sito Rotten Tomatoes ottiene il 10% delle recensioni professionali positive, basato su 76 recensioni e con un voto medio di 3.1/10, mentre su Metacritic ottiene un punteggio di 24 su 100.\nIl film \u00e8 stato candidato al Razzie Awards nella sezione \"Peggior uso del 3D\", senza per\u00f2 vincerlo.\nCensura.\nIn Italia, cos\u00ec come in molti altri paesi del mondo, \"Saw 3D\" \u00e8 stato vietato ai minori di 18 anni per le numerose scene horror e splatter. Negli USA, invece, il film era stato inizialmente vietato ai minori di 17 anni (Rating NC-17) da parte della MPAA e solo dopo essere stato rimontato per sei volte ha ottenuto il divieto ai minori di 17 anni non accompagnati da un adulto (Rating R).\nHome Video.\nLe versioni italiane del DVD e del Blu-ray sono state reintitolate come \"Saw - Il capitolo finale\". Il film viene edito in home video in 2 versioni: la Cut Version (privata di alcune scene in modo tale da abbassare il divieto) e la Uncut Version, (ovvero la versione integrale cinematografica, vietata ai minori di 18 anni).\nCuriosit\u00e0.\nIn un cinema del Massachusetts il film venne proiettato per errore, anche se solo per pochi minuti, al posto di \"Megamind\", film d'animazione della Dreamworks, davanti ad un pubblico di bambini.\nSequel.\n\"Saw 3D - Il capitolo finale\" doveva inizialmente essere l'ultimo film della saga cinematografica ma nel 2013 cominciarono a circolare voci sul fatto che la Lionsgate stesse progettando un ottavo film. Leigh Whannell ha in seguito dichiarato la sua ignoranza sul possibile nuovo capitolo ma non ha escluso la possibilit\u00e0 di lavorarci. Nel 2016 \u00e8 stato confermato l'avvio della produzione dell'ottavo capitolo della saga di \"Saw\" intitolato \"Saw Legacy\" (in originale \"Jigsaw\"). Leigh Whannell e James Wan sono due dei produttori esecutivi. Il film \u00e8 uscito nelle sale cinematografiche degli Stati Uniti il 27 ottobre 2017 mentre nelle sale cinematografiche italiane il 31 ottobre dello stesso anno."}
{"id": "2833664", "revid": "271907", "url": "https://it.wikipedia.org/wiki?curid=2833664", "title": "Mori Masayuki", "text": ""}
{"id": "2833666", "revid": "271907", "url": "https://it.wikipedia.org/wiki?curid=2833666", "title": "Naruse Mikio", "text": ""}
{"id": "2833668", "revid": "271907", "url": "https://it.wikipedia.org/wiki?curid=2833668", "title": "Ky\u014d Machiko", "text": ""}
{"id": "2833670", "revid": "30439121", "url": "https://it.wikipedia.org/wiki?curid=2833670", "title": "Eccentricit\u00e0 dell'orbita", "text": ""}
{"id": "2833684", "revid": "287204", "url": "https://it.wikipedia.org/wiki?curid=2833684", "title": "Henry Stephenson", "text": "Biografia.\nNato a Grenada, lavor\u00f2 a lungo per il cinema come caratterista, interpretando ruoli disparati, da quelli del nonno a quelli del giudice, aiutato dal suo fisico imponente e dal suo aspetto severo ma che poteva essere connotato da note affettuose.\nDebutt\u00f2 a teatro nel 1901, in Gran Bretagna, dove aveva completato gli studi. Trasferitosi negli USA, cominci\u00f2 a recitare in alcuni film muti, ma la sua carriera principale si deve al sonoro. Nella sua lunga carriera, dal 1917 al 1951, gir\u00f2 oltre 90 film, tra cui \"Febbre di vivere\" (1932).\n\u00c8 stato sposato con l'attrice Ann Shoemaker, da cui ebbe una figlia."}
{"id": "2833686", "revid": "298055", "url": "https://it.wikipedia.org/wiki?curid=2833686", "title": "Twisty puzzle", "text": "Un twisty puzzle o poliedro magico \u00e8 un rompicapo, solitamente in tre dimensioni, che consiste in un insieme di pezzi che possono cambiare la loro posizione attraverso un gruppo di operazioni, ottenendo cos\u00ec diverse combinazioni. Fisicamente, il cambiamento di posizione avviene attraverso la rotazione (\"twist\") di alcuni pezzi attorno a un punto del poliedro (che pu\u00f2 rappresentare uno dei pezzi del puzzle), che si trova di solito al centro di una faccia, di uno spigolo o di un vertice. Spesso i pezzi del puzzle hanno uno o pi\u00f9 colori e la posizione risolutiva \u00e8 rappresentata dalla posizione in cui ogni faccia del poliedro contiene pezzi di un unico colore.\nIl pi\u00f9 famoso e uno dei primi \"twisty puzzle\" ad essere stato inventato \u00e8 il cubo di Rubik e per questo spesso rientrano impropriamente nella categoria dei \"twisty puzzle\" alcuni puzzle rompicapo legati a Ern\u0151 Rubik, come il Rubik's Magic e il Rubik's Clock, e pi\u00f9 in generale i puzzle legati alla WCA e allo speedcubing.\nLa maggior parte di poliedri magici in commercio sono solidi platonici.\nEsempi.\nLa seguente lista elencher\u00e0 i principali \"twisty puzzle\" esistenti. Giacch\u00e9 alcuni \"twisty puzzle\" possono cambiare la loro forma durante le rotazioni, si prender\u00e0 in considerazione la forma del puzzle allo stato risolto.\nVarianti.\nMolti \"twisty puzzle\" sono meccanicamente uguali ai cubi prima elencati ma presentano variazioni nel design (per esempio numeri al posto dei colori o figure da ricomporre in ogni faccia). Alcuni di questi vengono creati occasionalmente a scopo promozionale o pubblicitario. In questa lista verranno elencati i principali puzzle che presentano variazioni non irrilevanti nel processo di risoluzione."}
{"id": "2833687", "revid": "123526158", "url": "https://it.wikipedia.org/wiki?curid=2833687", "title": "Associazione Calcio ChievoVerona 1991-1992", "text": "Questa voce raccoglie le informazioni riguardanti l'Associazione Calcio ChievoVerona nelle competizioni ufficiali della stagione 1991-1992."}
{"id": "2833691", "revid": "1566286", "url": "https://it.wikipedia.org/wiki?curid=2833691", "title": "Megan Prescott", "text": "Biografia.\nMegan \u00e8 nata sei minuti dopo la sorella gemella Kathryn. Entrambe hanno frequentato la scuola elementare Palmers Green, la scuola media St. John's e la scuola secondaria Ashmole. In un'intervista, Kathryn ha dichiarato che la sorella suona la batteria, informazione confermata dalla stessa Megan in una chat web di MySpace.\nCarriera.\nMegan ha debuttato come attrice nel 2008, in un episodio della soap opera della BBC \"Doctors\". A gennaio del 2009 \u00e8 stata trasmessa in prima visione la terza stagione del teen drama \"Skins\", nel quale Megan interpreta Katie Fitch, sorella gemella di Emily Fitch, interpretata dalla gemella nella vita reale Kathryn Prescott. Le riprese della terza stagione della serie iniziarono il 23 luglio 2008, ed il 12 marzo 2009 \u00e8 stata annunciata nel sito web ufficiale la conferma della quarta stagione, nella quale Megan e le sue co-star ripresero i medesimi ruoli."}
{"id": "2833699", "revid": "287204", "url": "https://it.wikipedia.org/wiki?curid=2833699", "title": "Benfica (Rio de Janeiro)", "text": "Benfica \u00e8 un quartiere (\"bairro\") della zona centrale della citt\u00e0 di Rio de Janeiro in Brasile.\nAmministrazione.\nBenfica fu istituito come \"bairro\" a s\u00e9 stante il 23 luglio 1981 come parte della Regione Amministrativa VII - S\u00e3o Cristov\u00e3o del municipio di Rio de Janeiro."}
{"id": "2833705", "revid": "73843", "url": "https://it.wikipedia.org/wiki?curid=2833705", "title": "Franco Bergamini", "text": "Biografia.\nFranco Bergamini entr\u00f2 a far parte dell'Orchestra Casadei a fine anni '60 e in quel periodo si ciment\u00f2 come solista di successo in diversi brani tra i quali \"Sono qua\", \"Il re del clarino\" e \"Terremoto\". Stilista dalle notevoli capacit\u00e0 tecniche, rese immediatamente riconoscibile il suo modo di suonare. Come tutti i capiscuola della tradizione clarinettistica romagnola suonava un clarinetto sistema tedesco M\u00fcller a 13 chiavi.\nInsieme a Ivano Nicolucci, anche lui componente dell'orchestra, e a Ivan Novaga form\u00f2 successivamente La vera Romagna, un connubio che dur\u00f2 fino al 1978. Il sodalizio artistico Nicolucci-Bergamini produsse sia dal lato solistico sia compositivo brani e incisioni di qualit\u00e0 che oggi sono parte integrante della storia di questo genere musicale. Nel 1972 durante una esibizione a Milano la stampa defin\u00ec questa orchestra la \"Nazionale del Liscio\" volendo sottolineare la continuit\u00e0 musicale raccolta dopo la morte del Maestro Secondo Casadei. Dopo una breve parentesi con Armando Savini (La Vera Romagna Italia Folk), nel 1982 fond\u00f2 una nuova orchestra a suo nome: Orchestra Franco Bergamini che si esib\u00ec con successo ancora per un decennio, fino a quando nel 1992 lasci\u00f2 la direzione e la gestione al figlio Luca Bergamini.\nFranco Bergamini fu anche un ottimo compositore con brani di grande bellezza melodica come ad esempio il valzer \"Ricordando Verdi\".\nMor\u00ec il 17 novembre 2009.\nNella sua carriera durata 50 anni ha scritto pi\u00f9 di 600 brani ed ha inciso con la sua orchestra una decina di LP e un 45 giri.\nNel 2012 \u00e8 stato organizzato il \"Franco Bergamini Day\" ovvero un concerto a cui hanno partecipato il figlio Luca Bergamini e la sua orchestra, Moreno Conficconi, Fiorenzo Tassinari."}
{"id": "2833710", "revid": "113757", "url": "https://it.wikipedia.org/wiki?curid=2833710", "title": "San Vito da Java", "text": ""}
{"id": "2833712", "revid": "113757", "url": "https://it.wikipedia.org/wiki?curid=2833712", "title": "San Vito de Java", "text": ""}
{"id": "2833713", "revid": "767487", "url": "https://it.wikipedia.org/wiki?curid=2833713", "title": "Cuori solitari (film 1970)", "text": "Cuori solitari \u00e8 un film del 1970, diretto dal regista Franco Giraldi.\nTrama.\nGiovanna e Stefano sono una coppia di sposi con otto anni di matrimonio alle spalle che decide di dare una scossa al loro rapporto, ormai diventato troppo monotono, provando l'esperienza dello scambio di coppia di cui hanno spesso sentito parlare. Inizia la ricerca della coppia adatta sfogliando riviste, mettendo annunci e perfino cercando tra i conoscenti, ma ogni incontro si rivela un fallimento. Dopo tanti inutili tentativi, Giovanna, che si era sempre mostrata meno entusiasta dell'idea rispetto al marito, ottiene il rapporto extraconiugale ricercato, al contrario di Stefano che non riesce a concludere. Quando Stefano capisce cosa \u00e8 accaduto rimane scioccato. Tornati a casa, lui finge di non credere all'accaduto e convince la moglie ad ammettere che \u00e8 stato solo uno scherzo da parte sua. Vero o no, riesce in questo modo ad evitare che lei se ne vada.\nProduzione.\nLa villa della coppia sul lago si trova a Menaggio, provincia di Como, cos\u00ec come la villa dell'amico ricco della coppia a Bellagio. L'attivit\u00e0 del marito, il negozio di moquette, e la loro casa principale si trovano a Bergamo. A Zanica si trova la villa liberty del primo appuntamento."}
{"id": "2833721", "revid": "446353", "url": "https://it.wikipedia.org/wiki?curid=2833721", "title": "Japanese Air Force One", "text": "Japanese Air Force One e Japanese Air Force Two sono i codici identificativi (o inglede call sign) dei due Boeing 747 che vengono utilizzati per le missioni diplomatiche dal governo giapponese. In particolare questi due velivoli sono stati progettati per ospitare l'imperatore del giappone, il primo ministro ed altri alti funzionari giapponesi.\nGli aerei che vengono chiamati hanno codici identificativi cigno 1 2 Cygnus One e Cygnus Two quando non operano per conto del primo ministro o dell'imperatore.\nStoria.\nNei primi anni del dopoguerra il governo giapponese utilizzava gli aerei di linea della compagnia di bandiera giapponese per trasportare le delegazioni diplomatiche. Solo successivamente il governo giapponese prese in considerazione la possibilit\u00e0 di acquistare propri aeromobili dedicati a questo tipo di compiti. In particolare in seguito alla privatizzazione della JAL nei primi anni ottanta, i vertici della compagnia di bandiera divennero sempre pi\u00f9 riluttanti a mettere a disposizione del governo giapponese velivoli della compagnia aerea per missioni diplomatiche o per effettuare missioni di salvataggio di personale diplomatico giapponese in pericolo. Di conseguenza il governo giapponese acconsent\u00ec all'acquisto di due Boeing 747-400 nel 1987. La scelta di acquistare due prodotti di fabbricazione statunitense non fu infine solamente dettata dall'autonomia di questi aerei, ma fu anche una manovra politica, nel tentativo di facilitare i rapporti di scambio tra Stati Uniti e Giappone.\nIl primo dei due aeroplani fu consegnato nel 1991 e Kiichi Miyazawa fu il primo ministro ad utilizzare il nuovo velivolo nel 1993 per una missione diplomatica oltre oceano. Successivamente pochi mesi pi\u00f9 tardi anche l'imperatore utilizz\u00f2 lo stesso aereo.\nOperazioni.\nGli aeromobili hanno una livrea a strisce rosso oro su sfondo bianco. Entrambi i velivoli sono di propriet\u00e0 del governo giapponese e vengono operati dall'aeronautica militare giapponese. Attualmente i 747 sono stazionati presso la Chitose Air Base sull'isola di Hokkaid\u014d. La manutenzione viene effettuata presso il Tokio International Airport dalla compagnia di bandiera Japan Airlines in base ad un contratto stipulato dal governo giapponese con la stessa compagnia aerea."}
{"id": "2833722", "revid": "1573940", "url": "https://it.wikipedia.org/wiki?curid=2833722", "title": "Torneo di Wimbledon 1979", "text": "Il Torneo di Wimbledon 1979 \u00e8 stata la novantatreesima edizione del Torneo di Wimbledon e seconda prova stagionale del Grande Slam per il 1979.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 25 giugno al 7 luglio 1979.\nIl torneo ha visto vincitore nel singolare maschile lo svedese Bj\u00f6rn Borg che ha sconfitto in finale in 5 set lo statunitense Roscoe Tanner col punteggio di 6\u20137(4), 6\u20131, 3\u20136, 6\u20133, 6\u20134. Nel singolare femminile si \u00e8 imposta la statunitense Martina Navr\u00e1tilov\u00e1 che ha battuto in finale in 2 set la connazionale Chris Evert. Nel doppio maschile hanno trionfato Peter Fleming e John McEnroe, il doppio femminile \u00e8 stato vinto dalla coppia formata da Billie Jean King e Martina Navr\u00e1tilov\u00e1 e nel doppio misto hanno vinto Greer Stevens con Bob Hewitt.\nRisultati.\nSingolare maschile.\n Bj\u00f6rn Borg ha battuto in finale Roscoe Tanner, 6\u20137(4), 6\u20131, 3\u20136, 6\u20133, 6\u20134\nSingolare femminile.\n Martina Navr\u00e1tilov\u00e1 ha battuto in finale Chris Evert, 6\u20134, 6\u20134\nDoppio maschile.\n Peter Fleming / John McEnroe hanno battuto in finale Brian Gottfried / Ra\u00fal Ram\u00edrez, 4\u20136, 6\u20134, 6\u20132, 6\u20132\nDoppio femminile.\n Billie Jean King / Martina Navr\u00e1tilov\u00e1 hanno battuto in finale Betty St\u00f6ve / Wendy Turnbull, 5\u20137, 6\u20133, 6\u20132\nDoppio misto.\n Greer Stevens / Bob Hewitt hanno battuto in finale Betty St\u00f6ve / Frew McMillan, 7\u20135, 7\u20136(7)\nJunior.\nSingolare ragazzi.\n Ramesh Krishnan ha battuto in finale David Siegler, 6\u20130, 6\u20132\nSingolare ragazze.\n Mary Lou Daniels ha battuto in finale Alycia Moulton, 6\u20131, 6\u20133"}
{"id": "2833726", "revid": "767487", "url": "https://it.wikipedia.org/wiki?curid=2833726", "title": "Arrivederci e grazie", "text": "Arrivederci e grazie \u00e8 un film del 1988, diretto dal regista Giorgio Capitani.\nIl cast \u00e8 formato in parte da due famiglie legate fra loro, i Tognazzi (padre e figli maschi) e gli Izzo (compresa la sceneggiatrice moglie di Ricky).\nTrama.\nRoma. Le vite di Carlo, industriale donnaiolo mai divenuto adulto, e di Paolo, figlio scrittore di scarso successo con lo stesso problema, si intrecciano nel medesimo appartamento quando entrambi sono lasciati dalle rispettive consorti Laura (manager) e Sandra (erborista). Per di pi\u00f9 c'\u00e8 un secondo figlio, Giacomo, alle prese con una precoce paternit\u00e0. La bella Benedetta, attrice per caso, ha un'uscita riparatrice con Paolo, di cui aveva stroncato inavvertitamente il copione, ma \u00e8 condotta dallo stesso nelle braccia del padre. La gelosia per Benedetta ed il cancro di Carlo, tenuto dapprima nascosto a tutti, fa s\u00ec che egli e Paolo si riavvicinino alle mogli, anche se per Carlo \u00e8 forse tardi."}
{"id": "2833730", "revid": "767487", "url": "https://it.wikipedia.org/wiki?curid=2833730", "title": "Conway (Carolina del Sud)", "text": "Conway \u00e8 una citt\u00e0 degli Stati Uniti d'America, capoluogo della Contea di Horry, nello stato della Carolina del Sud."}
{"id": "2833732", "revid": "767487", "url": "https://it.wikipedia.org/wiki?curid=2833732", "title": "Torneo di Wimbledon 1978", "text": "Il Torneo di Wimbledon 1978 \u00e8 stata la novantaduesima edizione del Torneo di Wimbledon e seconda prova stagionale del Grande Slam per il 1978.\nSi \u00e8 giocato sui campi in erba dell'All England Lawn Tennis and Croquet Club di Wimbledon dal 26 giugno all'8 luglio 1978.\nIl torneo ha visto vincitore nel singolare maschile lo svedese Bj\u00f6rn Borg che ha sconfitto in finale in 3 set lo statunitense Jimmy Connors col punteggio di 6-2 6-2 6-3. Nel singolare femminile si \u00e8 imposta la statunitense Martina Navr\u00e1tilov\u00e1 che ha battuto in finale in 3 set la connazionale Chris Evert. Nel doppio maschile hanno trionfato Bob Hewitt e Frew McMillan, il doppio femminile \u00e8 stato vinto dalla coppia formata da Kerry Reid e Wendy Turnbull e nel doppio misto hanno vinto Frew McMillan con Betty St\u00f6ve.\nRisultati.\nSingolare maschile.\n Bj\u00f6rn Borg ha battuto in finale Jimmy Connors 6-2 6-2 6-3\nSingolare femminile.\n Martina Navr\u00e1tilov\u00e1 ha battuto in finale Chris Evert 2-6 6-4 7-5\nDoppio maschile.\n Bob Hewitt / Frew McMillan hanno battuto in finale Peter Fleming / John McEnroe 6-1 6-4 6-2\nDoppio femminile.\n Kerry Reid / Wendy Turnbull hanno battuto in finale Mima Jau\u0161ovec / Virginia Ruzici 4-6 9-8(12-10) 6-3\nDoppio misto.\n Frew McMillan / Betty St\u00f6ve hanno battuto in finale Ray Ruffels / Billie Jean King 6-2 6-2\nJunior.\nSingolare ragazzi.\n Ivan Lendl ha battuto in finale Jeff Turpin 6-3 6-4\nSingolare ragazze.\n Tracy Austin ha battuto in finale Hana Mandl\u00edkov\u00e1 6-0 3-6 6-4"}
{"id": "2833739", "revid": "108018670", "url": "https://it.wikipedia.org/wiki?curid=2833739", "title": "Bipiede", "text": "Il bipiede (o bipode) \u00e8 un supporto a due braccia spesso montato sotto la canna di un'arma da fuoco.\nStoria.\nInventato in Italia nel 1918 dal tenente colonnello Guseppe Bassi, permette all'arma di essere utilizzata in ogni ambito, sia boschivo sia urbano. La prima arma ad essere stata prodotta in serie con bipiede incorporato fu la pistola mitragliatrice Villar Perosa la prima pistola-mitragliatrice mai adottata da forze armate.\nUtilizzo.\n\u00c8 adoperato sia da fucili (soprattutto di precisione) sia da mitragliatrici e sia da fucili mitragliatori per fornire al soldato che utilizza l'arma una migliore stabilit\u00e0 e precisione del tiro. Il supporto consente di appoggiare l'arma direttamente sul terreno o su altre superfici, quali muri o rialzi."}
{"id": "2833740", "revid": "1543377", "url": "https://it.wikipedia.org/wiki?curid=2833740", "title": "John Scott Russell", "text": "A lui si deve la costruzione del piroscafo \"Great Eastern\" in collaborazione con Isambard Kingdom Brunel. \u00c8 stato lo scopritore del fenomeno che ha dato l'avvio allo studio del solitone.\nPrimi anni.\nJohn Scott Russell \u00e8 nato John Russell il 9 maggio 1808 da David Russell e Agnes Clark Scott. I suoi studi si svolsero prima all'Universit\u00e0 di St. Andrews per proseguire presso l'Universit\u00e0 di Glasgow. Fu proprio durante la frequenza a Glasgow che John Russell decise di aggiungere a quello del padre (Russell) anche il cognome della madre (Scott). Egli si diplom\u00f2 presso la Universit\u00e0 di Glasgow all'et\u00e0 di 17 anni per po trasferirsi alla Universit\u00e0 di Edimburgo dove insegn\u00f2 matematica.\nNel 1832, alla morte del fisico Sir John Leslie, professore di filosofia della natura presso l'Universit\u00e0 di Edimburgo, Scott Russell, bench\u00e9 avesse solo 24 anni, per la sua competenza nel campo delle scienze naturali ebbe una nomina temporanea per coprire il posto vacante in attesa della nomina di un nuovo professore ordinario.\nL'onda di traslazione.\nNel 1834, mentre conduceva degli esperimenti per determinare la struttura pi\u00f9 efficiente per le barche del canale, egli scopr\u00ec un fenomeno che descrisse come onda di traslazione. Nella fluidodinamica quest'onda \u00e8 detta onda solitaria di Scott Russell o solitone. La scoperta viene qui riportata con le sue stesse parole:\nStavo osservando il moto di un battello che veniva trainato rapidamente lungo uno stretto canale da un paio di cavalli, quando il battello improvvisamente si ferm\u00f2-non altrettanto fece la massa d'acqua del canale che esso aveva messo in moto; essa si accumul\u00f2 attorno alla prua del battello in uno stato di violenta agitazione, dopo di che mosse in avanti con grande velocit\u00e0, assumendo la forma di una grande solitaria elevazione, un cumulo d'acqua arrotondato e ben definito che continu\u00f2 la sua corsa lungo il canale, apparentemente senza mutamento di forma o riduzione di velocit\u00e0. La seguii a cavallo lungo la sponda del canale e la superai mentre stava ancora procedendo ad una velocit\u00e0 di otto o nove miglia all'ora [14 km/h], ancora conservando il suo aspetto originario di circa trenta piedi di lunghezza [9 m] e un piede o un piede e mezzo [30-45 cm] in altezza. La sua altezza diminu\u00ec gradualmente e dopo un inseguimento di un miglio o due (2-3 km) la persi nei meandri del canale. Questo, nel mese di agosto del 1834, fu il mio primo casuale incontro con quel fenomeno bello e singolare che ho chiamato \"Onda di Traslazione\".\nScott Russell dedic\u00f2 del tempo a studiare questo tipo di onde, per questo costru\u00ec a casa sua delle cisterne in cui simulare il moto ondoso e prese nota di alcune propriet\u00e0 fondamentali:\nLe sperimentazioni condotte da Scott Russell sembravano essere in contrasto con le teorie idrodinamiche di Isaac Newton e Daniel Bernoulli. Anche George Biddell Airy e George Stokes trovarono difficolt\u00e0 ad accettare le osservazioni di Scott Russell perch\u00e9 non potevano essere spiegate con le teorie correnti. I contemporanei cercarono invano di includere gli esperimenti di Russell nelle teorie conosciute ma la spiegazione non sarebbe arrivata fino alla fine degli anni '70 del 1800.\nNel 1876, Lord Rayleigh pubblic\u00f2 un saggio nel \"Philosophical Magazine\" per sostenere con la sua teoria matematica le osservazioni sperimentali di John Scott Russell. In questo saggio Lord Rayleigh riconobbe che il sostegno matematico alle osservazioni di Russell era venuto gi\u00e0 nel 1871 da parte di Joseph Boussinesq che menzion\u00f2 Scott Russell nel suo saggio. Pertanto le osservazioni di Scott Russell sul solitone furono accolte come vere da alcuni eminenti scienziati mentre egli era in vita.\nDiederik Korteweg e Gustav de Vries non menzionarono mai John Scott Russell nei loro lavori del 1895 tuttavia lo fecero di riflesso citando il saggio del 1871 di Boussinesq e quello di Lord Rayleigh del 1876. Anche se il saggio di Korteweg e de Vries del 1895 non \u00e8 stato la prima trattazione teorica di questo argomento, \u00e8 stato comunque un'importante pietra miliare nella storia dello sviluppo della teoria del solitone.\nSi \u00e8 dovuto attendere l'era informatica con i moderni calcolatori per capire a pieno l'importanza della scoperta di Scott Russell per la fisica, l'elettronica, la biologia ed in particolare le fibre ottiche con conseguente consolidamento della moderna teoria generale dei solitoni.\nCostruttore di navi.\nNel 1844, Scott Russell si trasfer\u00ec a Londra ed organizz\u00f2 la Royal Commission per l'Esposizione del 1851. Egli lavor\u00f2 alla progettazione di yacht, barche, chiatte e navi, dirigendo la societ\u00e0 di cantieristica \"J. Scott Russell &amp; Co.\".\nScott Russell era tenuto in gran considerazione da Isambard Kingdom Brunel che lo associ\u00f2 nel suo progetto di costruzione della \"SS Great Eastern\". Ai suoi tempi, questa nave fu il pi\u00f9 grande oggetto mobile che l'uomo avesse mai costruito. Siccome doveva essere costruita a terra, poich\u00e9 non vi era un bacino di carenaggio abbastanza grande, bisogn\u00f2 allargare il cantiere di Millwall fino ad inglobare l'adiacente cantiere Napier. Il progetto fu afflitto da una serie di problemi\u2014Scott Russell si trovava in difficolt\u00e0 finanziarie e non era d'accordo con Brunel su una serie di aspetti circa il progetto e la costruzione della nave. La \"Great Eastern\" fu varata nel 1858.\nL'ingegnere americano Alexander Lyman Holley divenne amico di Scott Russell e della sua famiglia durante le varie visite fatte a Londra durante la costruzione della Great Eastern. Holley ed il suo collega Zerah Colburn, erano a bordo della Great Eastern nel suo viaggio inaugurale da Southampton a New York nel giugno del 1860. Uno dei passeggeri in quel viaggio inaugurale fu Norman Scott Russell, figlio di John Scott Russell. Norman tenne un accurato diario del viaggio e nei suoi commenti si rivelano alcuni dei problemi che la nave e il suo equipaggio dovettero affrontare.\nMiscellanea.\nScott Russell fece una delle prime osservazioni sperimentali dell'effetto Doppler. Christian Doppler pubblic\u00f2 la sua teoria nel 1842.\nIl suo saggio del 1844 \u00e8 un classico ancora citato spesso in tutti lavori collegati alla teoria del solitone. \"Report on Waves\":(Relazione della quattordicesima riunione della British Association for Advancement of Science, York, September 1844, (London 1845), pp.\u00a0311\u2013390, Plates XLVII-LVII).\nEgli ha pubblicato due volumi:\n1. J. Russell, \"The Modern System of Naval Architecture\" (London, 1865).\n2. J. Russell, \"The Wave of Translation in the Oceans of Water, Air and Ether\" (London, 1885).\nIl secondo volume fu probabilmente pubblicato postumo nel 1882.\nIl suo necrologio fu p\u00e8ubblicato in \"Proceedings of Royal Society\" (London), vol.34(1882-1883), pp.\u00a0XV-XVII. \u00c8 interessante notare che nel suo necrologio fu scritto che John Scott Russell era persona molto dotata, ma non aveva mai contribuito con suoi scritti alla Royal Society di Londra, ma ad altre organizzazioni come la Royal Society di Edimburgo, la British Association, ecc. La sua grande scoperta dell'onda solitaria non fu menzionata nel suo necrologio pubblicato negli Atti della Royal Society (London).\nUn libro scritto da George Sinclair Emmerson su Scott Russell, con il titolo di \"John Scott Russell: a great Victorian engineer and naval e architect\", pubblicato nel 1977, dedica ben poca analisi alla scoperta dei solitoni fatta da John Scott Russell. Nel 2005, Olivier Darrigol ha pubblicato \"Worlds of Flow\", in cui si ripercorre la storia dell'idrodinamica da prima di John Scott Russell e per molti anni successivi alla sua morte. All'interno di questo libro, Darrigol fornito un elenco completo dei documenti scritti da John Scott Russell e da altri scienziati sull'idrodinamica.\nNel 1995, all'acquedotto che porta l'Union Canal - il canale stesso dove Russell osserv\u00f2 per la prima volta l'onda di traslazione - oltre la circonvallazione di Edimburgo \u00e8 stato dato il nome di \"Scott Russell Acqueduct\" in sua memoria."}
{"id": "2833741", "revid": "420108", "url": "https://it.wikipedia.org/wiki?curid=2833741", "title": "Tubifex", "text": ""}
{"id": "2833744", "revid": "767487", "url": "https://it.wikipedia.org/wiki?curid=2833744", "title": "Yiddish Connection", "text": "Yiddish Connection \u00e8 un film del 1986 diretto da Paul Boujenah."}
{"id": "2833745", "revid": "420108", "url": "https://it.wikipedia.org/wiki?curid=2833745", "title": "Dafnie", "text": ""}
{"id": "2833746", "revid": "420108", "url": "https://it.wikipedia.org/wiki?curid=2833746", "title": "Dafnia", "text": ""}
{"id": "2833748", "revid": "420108", "url": "https://it.wikipedia.org/wiki?curid=2833748", "title": "Drosofile", "text": ""}
{"id": "2833750", "revid": "767487", "url": "https://it.wikipedia.org/wiki?curid=2833750", "title": "Torneo di Wimbledon 1977", "text": "Il Torneo di Wimbledon 1977 \u00e8 stata la novantunesima edizione del Torneo di Wimbledon e terza prova stagionale del Grande Slam per il 1977. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 20 giugno al 2 luglio 1977.\nIl torneo ha visto vincitore nel singolare maschile lo svedese Bj\u00f6rn Borg che ha sconfitto in finale in 5 set lo statunitense Jimmy Connors col punteggio di 3-6 6-2 6-1 5-7 6-4. Nel singolare femminile si \u00e8 imposta la britannica Virginia Wade che ha battuto in finale in 3 set l'olandese Betty St\u00f6ve. Nel doppio maschile hanno trionfato Ross Case e Geoff Masters, il doppio femminile \u00e8 stato vinto dalla coppia formata da Evonne Goolagong Cawley e JoAnne Russell e\nnel doppio misto hanno vinto Bob Hewitt con Greer Stevens.\nPartecipanti uomini.\nAltri partecipanti.\nI seguenti giocatori hanno ricevuto una wildcard per il tabellone principale:\nI seguenti giocatori sono passati dalle qualificazioni:\nRisultati.\nSingolare maschile.\n Bj\u00f6rn Borg ha battuto in finale Jimmy Connors 3-6 6-2 6-1 5-7 6-4\nSingolare femminile.\n Virginia Wade ha battuto in finale Betty St\u00f6ve 4-6 6-3 6-1\nDoppio maschile.\n Ross Case / Geoff Masters hanno battuto in finale John Alexander / Phil Dent 6-3 6-4 3-6 8-9(4-7) 6-4\nDoppio femminile.\n Helen Gourlay Cawley / JoAnne Russell hanno battuto in finale Martina Navr\u00e1tilov\u00e1 / Betty St\u00f6ve 6-3 6-3\nDoppio misto.\n Bob Hewitt / Greer Stevens hanno battuto in finale Frew McMillan / Betty St\u00f6ve 3-6 7-5 6-4\nJunior.\nSingolare ragazzi.\n Van Winitsky ha battuto in finale Eliot Teltscher 6-1 1-6 8-6\nSingolare ragazze.\n Lea Antonoplis ha battuto in finale Mareen Louie-Harper 7-5 6-1"}
{"id": "2833753", "revid": "663330", "url": "https://it.wikipedia.org/wiki?curid=2833753", "title": "Kathryn Prescott", "text": "\u00c8 nota per il ruolo di Emily Fitch nella terza e quarta stagione della serie televisiva \"Skins\", vincitrice di doppio premio BAFTA, per il ruolo di Carter Wilson nella serie TV \"Finding Carter\" e per aver interpretato Penelope nella serie televisiva storica statunitense \"Reign\".\nBiografia.\nKathryn \u00e8 nata sei minuti prima della sorella gemella Megan. Entrambe hanno frequentato la scuola elementare Palmers Green, la scuola media St. John's e la scuola secondaria Ashmole.\nIn risposta alla domanda di un fan nel suo sito ufficiale, Kat ha rivelato che preferirebbe non etichettarsi riguardo alla sua sessualit\u00e0, e che \u00able etichette sono per le lattine\u00bb (a seguito delle voci riguardo all'omosessualit\u00e0 del suo personaggio in \"Skins\"), ma non crede che \u00able persone debbano essere definite per la loro sessualit\u00e0\u00bb, facendo cos\u00ec capire che \u00abnon cambia che persona sei\u00bb. A seguito di un'altra domanda, ha rivelato che pur non essendo \u00abrigorosa\u00bb nell'essere vegetariana, \u00e8 comunque cauta con la carne che consuma.\nCarriera.\nIn \"Skins\", Kathryn interpreta la timida Emily Fitch che lotta per scoprire la propria sessualit\u00e0 e scopre di essere lesbica; nella stessa serie recita la sorella gemella Megan Prescott, che interpreta anche la gemella di Emily, Katie Fitch. Nel 2008, Kathryn \u00e8 apparsa sempre insieme alla sorella Megan in un episodio di una soap opera della BBC, \"Doctors\". Nel 2013 \u00e8 protagonista del video \"Love Bites\" dei The Midnight Beast, dove interpreta il ruolo di una fidanzata zombie.\nDoppiatrici italiane.\nNelle versioni in italiano delle opere in cui ha recitato, Kathryn Prescott \u00e8 stata doppiata da:"}
{"id": "2833763", "revid": "1310927", "url": "https://it.wikipedia.org/wiki?curid=2833763", "title": "Mladen Bartulovi\u0107", "text": ""}
{"id": "2833764", "revid": "770813", "url": "https://it.wikipedia.org/wiki?curid=2833764", "title": "Aeronautica militare dello Sri Lanka", "text": "L'Aeronautica militare dello Sri Lanka (in inglese: Sri Lankan Air Force, spesso abbreviata in SLAF, in singalese: \u0dc1\u0dca\u200d\u0dbb\u0dd2 \u0dbd\u0d82\u0d9a\u0dcf \u0d9c\u0dd4\u0dc0\u0db1\u0dca \u0dc4\u0db8\u0dd4\u0daf\u0dcf\u0dc0 \"Sri Lanka Guwan Hamudawa\"), \u00e8 l'attuale aeronautica militare dello Sri Lanka e parte integrante delle forze armate dello Sri Lanka.\nStoria.\nNel febbraio 1948, l'allora Ceylon ottenne ufficialmente l'indipendenza dal Regno Unito, e tre anni dopo (esattamente il 2 marzo 1951), venne costituita la Royal Ceylon Air Force, grazie anche all'aiuto della RAF, la quale don\u00f2 alcuni esemplari di addestratori basici de Havilland Canada DHC-1 Chipmunk. Quando, nel 1972, fu costituita la Repubblica Costituzionale dello Sri Lanka la forza aerea fu ridenominata Sri Lanka Air Force.\nInizialmente i suoi compiti erano essenzialmente di controllo e ricognizione del territorio nazionale, nonch\u00e9 di supporto alle truppe di terra. Per\u00f2, successivamente, con il crescere delle tensioni con i guerriglieri del partito Tamil Tigers of Tamil Eelam (LTTE), fu deciso di dotare l'aeronautica di velivoli adatti ad operazioni di controguerriglia.\nA partire dai primianni ottanta, la SLAF ricevette vari tipi di aerei ed elicotteri dall'Unione Sovietica e dalla Cina. Furono cos\u00ec introdotti in servizio i primi aerei a getto aereo da attacco al suolo MiG-17 e MiG-15UTI per la conversione operativa, seguiti dalla fornitura di diversi caccia Shenyang FT-5, Chengdu FT-7 ed Chengdu F-7B provenienti dal paese asiatico, oltre a diversi elicotteri Kamov Ka-26 provenienti dagli stock russi.\nInoltre tra il 1992 e il 1993 furono consegnati 4 aerei da attacco al suolo FMA IA-58 Pucar\u00e1, acquistati in Argentina, velivoli che fanno della controguerriglia la loro arma migliore e subito vennero impiegati duramente in combattimento.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2833770", "revid": "115533", "url": "https://it.wikipedia.org/wiki?curid=2833770", "title": "AS50", "text": ""}
{"id": "2833772", "revid": "767487", "url": "https://it.wikipedia.org/wiki?curid=2833772", "title": "Torneo di Wimbledon 1976", "text": "Il Torneo di Wimbledon 1976 \u00e8 stata la novantesima edizione del Torneo di Wimbledon e terza prova stagionale del Grande Slam per il 1976. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 21 giugno al 3 luglio 1976. Il torneo ha visto vincitore nel singolare maschile lo svedese Bj\u00f6rn Borg che ha sconfitto in finale in 3 set il rumeno Ilie N\u0103stase col punteggio di 6-4, 6-2, 9-7. Nel singolare femminile si \u00e8 imposta la statunitense Chris Evert che ha battuto in finale in 3 set l'australiana Evonne Goolagong Cawley. Nel doppio maschile hanno trionfato Brian Gottfried e Ra\u00fal Ram\u00edrez, il doppio femminile \u00e8 stato vinto dalla coppia formata da Chris Evert e Martina Navr\u00e1tilov\u00e1 e nel doppio misto hanno vinto Fran\u00e7oise D\u00fcrr con Tony Roche.\nRisultati.\nSingolare maschile.\n Bj\u00f6rn Borg ha battuto in finale Ilie N\u0103stase 6-4, 6-2, 9-7\nSingolare femminile.\n Chris Evert ha battuto in finale Evonne Goolagong Cawley 6-3, 4-6, 8-6\nDoppio maschile.\n Brian Gottfried / Ra\u00fal Ram\u00edrez hanno battuto in finale Ross Case / Geoff Masters 3-6, 6-3, 8-6, 2-6, 7-5\nDoppio femminile.\n Chris Evert / Martina Navr\u00e1tilov\u00e1 hanno battuto in finale Billie Jean King / Betty St\u00f6ve 6-1, 3-6, 7-5\nDoppio misto.\n Fran\u00e7oise D\u00fcrr / Tony Roche hanno battuto in finale Rosemary Casals / Dick Stockton 6-3, 2-6, 7-5\nJunior.\nSingolare ragazzi.\n Heinz G\u00fcnthardt ha battuto in finale Peter Elter, 6-4, 7-5\nSingolare ragazze.\n Nata\u0161a \u010cmyreva ha battuto in finale Marise Kruger, 6-3, 2-6, 6-1"}
{"id": "2833779", "revid": "112582352", "url": "https://it.wikipedia.org/wiki?curid=2833779", "title": "Citt\u00e0 della Magna Grecia", "text": ""}
{"id": "2833784", "revid": "290948", "url": "https://it.wikipedia.org/wiki?curid=2833784", "title": "Forno Martin Siemens", "text": ""}
{"id": "2833785", "revid": "287204", "url": "https://it.wikipedia.org/wiki?curid=2833785", "title": "Torneo di Wimbledon 1975", "text": "Il Torneo di Wimbledon 1975 \u00e8 stata la 89\u00aa edizione del Torneo di Wimbledon e terza prova stagionale dello Slam per il 1975. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 23 giugno al 5 luglio 1975. Il torneo ha visto vincitore nel singolare maschile lo statunitense Arthur Ashe che ha sconfitto in finale in 4 set Il connazionale Jimmy Connors col punteggio di 6\u20131, 6\u20131, 5\u20137, 6\u20134. Nel singolare femminile si \u00e8 imposta la statunitense Billie Jean King che ha battuto in finale in 2 set l'australiana Evonne Goolagong Cawley. Nel doppio maschile hanno trionfato Vitas Gerulaitis e Sandy Mayer, il doppio femminile \u00e8 stato vinto dalla coppia formata da Ann Kiyomura e Kazuko Sawamatsu e nel doppio misto hanno vinto Margaret Court con Marty Riessen.\nRisultati.\nSingolare maschile.\n Arthur Ashe ha battuto in finale Jimmy Connors 6\u20131, 6\u20131, 5\u20137, 6\u20134\nSingolare femminile.\n Billie Jean King ha battuto in finale Evonne Goolagong Cawley 6\u20130, 6\u20131\nDoppio maschile.\n Vitas Gerulaitis / Sandy Mayer hanno battuto in finale Colin Dowdeswell / Allan Stone 7\u20135, 8\u20136, 6\u20134\nDoppio femminile.\n Ann Kiyomura / Kazuko Sawamatsu hanno battuto in finale Fran\u00e7oise D\u00fcrr / Betty St\u00f6ve 7\u20135, 1\u20136, 7\u20135\nDoppio misto.\n Margaret Court / Marty Riessen hanno battuto in finale Betty St\u00f6ve / Allan Stone 6\u20134, 7\u20135\nJunior.\nSingolare ragazzi.\n Chris Lewis ha battuto in finale Ricardo Ycaza, 6\u20131, 6\u20134\nSingolare ragazze.\n Nata\u0161a \u010cmyreva ha battuto in finale Regina Mar\u0161\u00edkov\u00e1, 6\u20134, 6\u20133"}
{"id": "2833788", "revid": "188323", "url": "https://it.wikipedia.org/wiki?curid=2833788", "title": "Kawasaki Ninja ZX-2R", "text": "La Ninja ZX2R o ZXR 250 \u00e8 una motocicletta della casa giapponese Kawasaki, proposta per la prima volta nel 1989 fino al 1997, di questa moto venne prodotta anche una versione per le gare SP e venne rinominata come ZXR 250R.\nBench\u00e9 il nome \"ninja\" sia stato applicato su molti modelli, non \u00e8 da confondere con la ninja 250R ha subito un'evoluzione diversa essendo discendente diretta dalla ZZR 250 e non della ZXR 250. Tale differenza \u00e8 immediatamente riscontrabile nel motore, quattro cilindri in linea per la ZXR 250 e bicilindrico parallelo per la ZZR250.\nLa moto.\nLa moto \u00e8 completamente carenata supersportiva e venne prodotta in pi\u00f9 serie, come tratto in comune su tutti i modelli prodotti si ha in modo analogo agli altri modelli di quei anni le prese aria di alimentazione sul cupolino, vicino agli specchietti, con i condotti che oltrepassano il serbatoio e arrivano alla scatola aria.\nAltri elementi che non cambieranno durante la produzione sono l'impianto frenante anteriore e lo scarico, il quale sar\u00e0 maggiorato solo per la versione SP, inoltre anche l'albero motore rimane lo stesso, del tipo piatto con manovelle a 180\u00b0.\nLa prima serie che va dal '89 al '90 \u00e8 caratterizzata per il doppio faro anteriore del tipo tondo, cerchioni a 5 razze dritte, una carenatura anteriormente molto arrotondata, che termina con un codino relativamente squadrato, la carena laterale ha lo sfogo d'aria per i radiatori ed una piccola presa d'aria NACA, il codino lascia una piccola fessura con il trave del telaio, il motore ha il limitatore giri \u00e8 a 19000 giri/minuto.\nPer la seconda serie si ha un telaio e forcellone leggermente rivisti nella forma e per alcuni dettagli, ma invariati per dimensioni e struttura, nuova forcella, una pinza freno posteriore del tipo flottante monopistoncino ed una nuova protezione pi\u00f9 avvolgente per la pompa freno, una nuova carenatura pi\u00f9 avvolgente (codino e serbatoio non lasciano pi\u00f9 l'intercapedine originaria) e con prese e sfoghi d'aria rivisti (due nuove prese sulle carene laterali ed uno sfogo sul codino vicino al telaio), nuovo faro anteriore, ora singolo e simil-trapezoidale, nuovi cerchioni a 3 razze ad \"Y\".\nDal '93 vennero introdotte limitazioni di potenza (39 HP corrispondenti a 29,08 kW) e velocit\u00e0 (180 km/h) per rispettare le limitazioni del mercato cinese.\nLa versione SP verr\u00e0 prodotta dal '90 al '93, a cavallo tra la prima e seconda versione, con i relativi aggiornamenti, differisce a livello di cambio sulle prime tre marce, scarico e alimentazione maggiorati, assenza di limitazioni di velocit\u00e0 e potenza e con una nuova centralina CDI."}
{"id": "2833790", "revid": "767487", "url": "https://it.wikipedia.org/wiki?curid=2833790", "title": "Nurabad", "text": "N\u016br\u0101b\u0101d (farsi \u0646\u0648\u0631\u0622\u0628\u0627\u062f) \u00e8 il capoluogo dello shahrest\u0101n di Mamasani, circoscrizione Centrale, nella provincia di Fars. Aveva, nel 2006, una popolazione di 51.668 abitanti."}
{"id": "2833791", "revid": "438678", "url": "https://it.wikipedia.org/wiki?curid=2833791", "title": "Una questione d'onore (film 1965)", "text": "Una questione d'onore \u00e8 un film del 1965 diretto da Luigi Zampa. Interamente girato in Sardegna, racconta la storia di Efisio Mulas (Ugo Tognazzi), un bracciante che vive di lavoretti saltuari la cui vicenda si intreccia con una faida ultracentenaria tra due famiglie di possidenti.\nZampa porta al massimo del grottesco, della macchietta e della caricatura la creazione etnocentrica italiana di una Sardegna esotica, abitata da genti primitive portatrici di tradizioni bizzarre. Il classico repertorio di banditi, pastori, faide, canti, balli, sagre, costumi, nuraghi, paesaggi brulli e deserti, viene arricchito, in maniera tanto originale quanto arbitraria, dall'aggiunta del delitto d'onore siciliano alla sequela dei triti stereotipi di matrice sarda. Secondo alcuni il motivo sarebbe che il film fu inizialmente pensato per la Sicilia, all'interno del filone di successo sui delitti d\u2019onore, ma che problemi produttivi fecero dirottare la produzione in Sardegna. Pi\u00f9 prosaicamente l'elemento del delitto d'onore risolve una trama macchinosa e fin troppo densa di plot paralleli e luoghi comuni.\nLa pellicola scaten\u00f2 una profonda ondata di indignazione nell'Isola. All\u2019anteprima del film al Cinema Ariston di Cagliari nel febbraio del 1966, le autorit\u00e0 regionali e cittadine presenti abbandonarono la sala prima della fine, senza neanche attendere l\u2019immagine delle donne di Dorgali a seno nudo che innaffiano l\u2019attore. La procura di Cagliari decret\u00f2 il sequestro in tutta Italia, che per\u00f2 dur\u00f2 solo alcune settimane. Dopo lo scandalo ufficiale, forse anche per il clamore suscitato dalle polemiche, il pubblico affoll\u00f2 le sale italiane incluse quelle sarde. Il film contende a \u201cPadre Padrone\u201d e a \u201cIl figlio di Bakunin\u201d, il titolo di film pi\u00f9 remunerativo della storia del cinema a tema \u201csardo\u201d.\nTrama.\nEfisio Mulas \u00e8 un mite bracciante che vive di lavoretti saltuari, soprattutto nella salina di don Leandro Sanna, e che arrotonda il magro bilancio scommettendo con i colleghi in prove di forza a suon di testate. La sua vicenda si intreccia con una faida ultracentenaria che contrappone le famiglie Sanna e Porcu.\nLa normalit\u00e0 degli eventi \u00e8 spezzata dall'uscita di prigione per amnistia della bella Domenicangela Piras, turbolenta fidanzata di Efisio condannata per avergli assestato una roncolata. Contemporaneamente raggiunge la propria famiglia anche l'ex ergastolano Agostino Sanna, vecchio uomo d'onore, che prende a istigare il nipote don Leandro affinch\u00e9 prosegua la faida uccidendo Alvaro Porcu. L'affarista don Leandro non ha alcuna intenzione di assecondare lo zio, e cos\u00ec prende tempo, dapprima insinuando che Alvaro Porcu si sia nascosto in Supramonte per paura di lui, poi adducendo una conta dei morti vantaggiosa per la famiglia Sanna.\nEfisio ottiene di sposare Domenicangela dal padre di lei, il latitante don Liberato, a patto di rubare nottetempo alcune pecore a uomo importante. Intanto Agostino Sanna, stanco dei tentennamenti del nipote, si \u00e8 precipitato davanti a casa Porcu per uccidere Alvaro, ma soccombe. Leandro, accorso per fermare lo zio, assiste cos\u00ec alla sua morte, e per evitare la prosecuzione della faida decide di spostare il cadavere nella propria tenuta, in modo da dissimulare l'omicidio dietro all'azione di un ignoto ladro di pecore. In quel mentre si imbatte in Efisio intento a commettere l'abigeato e astutamente decide di lasciarlo fare. Ma il suo cane ha azzannato Mulas strappandogli un pezzo dei pantaloni.\nDurante i festeggiamenti nuziali di Efisio e Domenicangela, la sposa si sbarazza incautamente di quei pantaloni, gettandoli in strada. Il capo finisce proprio in faccia al maresciallo dei carabinieri, che subito accorre per arrestare il novello sposo. Sfuggito ai militari, Mulas viene salvato da don Leandro, che gli propone di nascondersi a Milano.\nNel frattempo un nuovo evento interviene a riaprire la faida: il seminarista Giovanni Sanna, fratello minore di Leandro, trucida sulla pubblica piazza Alvaro Porcu per vendicare lo zio Agostino. Don Leandro \u00e8 furibondo, perch\u00e9 a questo punto si trova sotto minaccia della vendetta di Egidio Porcu, fratello di Alvaro e ultimo maschio adulto superstite della famiglia. Raggiunge allora Efisio proponendogli uno scambio: egli torner\u00e0 in Sardegna per uccidere Egidio Porcu, e don Leandro testimonier\u00e0 la sua innocenza nel processo per l'omicidio dello zio Agostino. Efisio acconsente, ma incapace com'\u00e8 di uccidere torna in Sardegna solo per rivedere la moglie e consumare il matrimonio. Contemporaneamente Egidio Porcu viene ucciso da mano ignota.\nAl processo Efisio \u00e8 assolto e torna in paese da uomo libero, ma invece degli omaggi dei concittadini trova un'atmosfera ostile. Domenicangela infatti \u00e8 rimasta incinta e tutti si interrogano sull'identit\u00e0 del padre. Per Efisio sorge allora un tragico dilemma: rivelare di essere lui il padre del nascituro (e confessare quindi la sua presenza in paese il giorno dell'omicidio di Egidio Porcu) o subire la stigmatizzazione sociale.\nQuando don Leandro gli volta le spalle, Mulas si rivolge a don Liberato, che attraverso opportuni sottintesi gli fa intendere il nome del vero assassino di Egidio Porcu. Efisio tenta allora di coinvolgere un giovane carabiniere per farlo assistere alla confessione dell'uomo, che riesce effettivamente a provocare durante una festa di paese. Ma proprio nel momento cruciale, l'assassino di Egidio Porcu si esprime in sardo. Il carabiniere non comprende una parola, e subito dopo l'omicida stesso viene ucciso da un rivale. A Efisio, ormai, per salvare l'onore non resta che uccidere l'innocente Domenicangela e finire in prigione. Solo cos\u00ec potr\u00e0 salvare un'apparenza in conflitto insanabile con la realt\u00e0 e riconquistare il rispetto dei compaesani.\nProduzione.\nIl film venne girato in vari luoghi, tra i quali Orosei, il Monte Corrasi di Oliena (NU), Sedilo (OR) e in agro di Luras (SS). Le scene di Luras furono girate presso la \"Conca di l'Alligria,\" una \"Conca fraic\u00e0ta,\" edificio tipico gallurese ricavato nelle grotte naturali di granito chiamate \"Tafoni\". Il sito si trova nei pressi della linea ferroviaria ad uso turistico Palau-Tempio Pausania, percorsa durante il periodo estivo dal Trenino Verde della Sardegna.\nAccoglienza.\nAll'uscita il film suscit\u00f2 vive proteste in Sardegna, venne sequestrato a Cagliari, poi a Torino e Genova perch\u00e9 ritenuto \u201coffensivo del comune senso del pudore\u201d; contro il provvedimento si levarono molte voci della cultura, e la pellicola fu dissequestrata dopo alcune settimane."}
{"id": "2833793", "revid": "287204", "url": "https://it.wikipedia.org/wiki?curid=2833793", "title": "Correnti del Partito Democratico (Stati Uniti d'America)", "text": "Il Partito Democratico presenta al suo interno varie correnti alternative che pur nell'ovvia diversit\u00e0 sui singoli temi hanno dimostrato di saper coesistere in maniera unitaria senza ricorrere a scissioni o strappi dolorosi. \u00c8 capitato che singoli esponenti politici del partito abbiano cambiato partito, ma nel complesso tali trasferimenti non hanno intaccato la consistenza del movimento.\nLe fazioni interne al \"Democratic Party\" possono essere suddivise in tre grandi macroaree: liberal; moderati, conservatori e libertari; minoranze etniche e religiose. \u00c8 comunque da sottolineare che i confini tra le correnti sono molto sfumati e su alcuni temi \u00e8 difficile stabilire quale sia la posizione liberale e quale sia quella conservatrice; cionondimeno \u00e8 doveroso segnalare che non di rado sono divampate polemiche interne, soprattutto nel periodo che va dalla fine della presidenza Clinton all'inizio dell'amministrazione Obama.\nIl partito \u00e8 diviso in tre rami: \nLiberali.\nProgressisti.\nI progressisti tendono ad avere una linea centrista per ci\u00f2 che concerne la politica economica e una visione fortemente improntata a sinistra per quanto riguarda le tematiche sociali. L'ala progressista \u00e8 contraria alla guerra in Iraq e rifiuta il conservatorismo politico e sociale; al contrario appoggia l'assistenza sanitaria universale, la modernizzazione delle infrastrutture nazionali e una linea di condotta pi\u00f9 energica quando il partito si trova all'opposizione.\nAl contrario di molte altre correnti, infatti, quella progressista \u00e8 molto critica nei confronti del Partito Repubblicano e definisce il governo come uno strumento politico diretto a stabilire l'uguaglianza politica e sociale nel paese. Secondo John B. Judis i giovani lavoratori usciti dai college pi\u00f9 prestigiosi sono attualmente pi\u00f9 progressisti che repubblicani (al contrario di quanto succedeva negli anni cinquanta) ed essi, essendo figli della rivoluzione culturale degli anni sessanta, tendono ad essere pi\u00f9 aperti e di larghe vedute su questioni come i diritti delle donne e la piaga dell'omofobia; da un punto di vista fiscale, per\u00f2, rimangono sostanzialmente moderati se non conservatori.\nIl Congressional Progressive Caucus (CPC) \u00e8 il pi\u00f9 grande \"caucus\" democratico degli Stati Uniti, con 83 membri dichiarati (82 democratici e un indipendente). Di esso fanno parte o hanno fatto parte i pi\u00f9 importanti esponenti della corrente democratico-progressista: Dennis Kucinich, John Conyers, Jim McDermott, John Lewis, Paul Wellstone, Barbara Lee, Sherrod Brown pi\u00f9 l'unico esponente politicamente non affiliato, il \"compagno\" Bernie Sanders.\nMolti progressisti sono i diretti discendenti della corrente New Left, il cui principale rappresentate fu il candidato alla presidenza del 1972 George McGovern; altri sono sostenitori di Howard Dean o lo stesso Kucinich; altri ancora erano in passato militanti dei verdi. Come gi\u00e0 accennato, la maggior parte dei progressisti hanno un elevato titolo di studio e sono benestanti: stando a una ricerca del Pew Research Center, il 49% di loro \u00e8 laureato e il 41% proviene da una famiglia ricca. Quando si presentano alle elezioni, i candidati di questa fazione tendono ad avere il supporto della comunit\u00e0 afroamericana e dei cittadini metropolitani (tranne che nel sud del paese).\nLiberal.\nI liberal possono essere definiti come esponenti politici di centro-sinistra. A met\u00e0 strada tra conservatori e progressisti, questa corrente \u00e8 stata dominante nel partito per alcuni decenni fino a quando, nel 1992, il centrista Bill Clinton riusc\u00ec ad ottenere la nomina presidenziale. Rispetto all'ala destra del partito, i liberal hanno generalmente sostenuto un commercio equo, politiche economiche meno conservatrici, una politica estera meno militarista e pi\u00f9 attenzione verso i diritti civili.\nGli esponenti di spicco della corrente liberal sono i senatori Barbara Boxer, Russ Feingold, Tom Harkin e la speaker della Camera dei Rappresentanti Nancy Pelosi. Anche le posizioni del defunto Ted Kennedy, inoltre, possono essere incluse in quest'area.\nLaburisti.\nFin dagli anni trenta una componente fondamentale del Partito Democratico era assimilabile al mondo del lavoro. Questa corrente laburista gode dell'appoggio dei sindacati, che forniscono una grande quantit\u00e0 di denaro, di quadri per l'organizzazione politica e soprattutto di preferenze spesso utili per vincere nelle citt\u00e0 operaie in cui spesso le consultazioni sono in bilico. L'appartenenza sindacale per\u00f2 \u00e8 in netto calo: se nel 1950 i lavoratori iscritti al sindacato erano il 36%, oggi la percentuale \u00e8 scesa al 12%. Di essi, il 36% lavora in un'impresa pubblica e il 7,8% fanno parte del settore privato: questa tendenza ha influito con l'evoluzione sindacale, dato che col passare degli anni le imprese non statali sono aumentate e di conseguenza anche gli iscritti alle organizzazioni lavorative sono diminuiti.\nTuttavia, \u00e8 stato notato che gli iscritti alle unioni sindacali sono degli elettori che non disertano mai le urne, tanto che alle presidenziali del 2004 il 25% degli elettori provenivano da questa galassia. Il fatto che l'astensionismo dei lavoratori sia praticamente assente ha fatto in modo che questa corrente continui ad esercitare un forte potere all'interno del partito.\nLe tre principali organizzazioni sindacali legate ai democratici sono la AFL-CIO con 9 milioni di iscritti, la Change to Win Federation con 6 milioni di iscritti e la National Education Association con 3,2 milioni di iscritti quasi tutti facente parte del sistema scolastico. Principali esponenti della corrente laburista sono i senatori Sherrod Brown (che per\u00f2 fa parte del Congressional Progressive Caucus) e Byron Dorgan (di tendenze populiste) nonch\u00e9 l'ex candidato alla vicepresidenza John Edwards.\nCristiano-sociali.\nI religiosi di sinistra hanno molti obiettivi in comune con il Partito Democratico ed hanno spesso fatto sentire la loro voce in seno al movimento, anche se il movimento \u00e8 pi\u00f9 piccolo e meno influente rispetto alla destra religiosa, che \u00e8 generalmente affiliata al Partito Repubblicano.\nLa sinistra religiosa fa propri i valori del pacifismo ed i suoi militanti provengono sia dal culto cattolico che da quello protestante, in particolare evangelico. Le loro posizioni in materia di giustizia sociale, di distribuzione del benessere, di sanit\u00e0, di istruzione e di politica estera sono pi\u00f9 in linea con il programma dei democratici mentre le loro scelte economiche, improntante sul laissez-faire, seguono l'approccio dei repubblicani. Sono tendenzialmente contrari alla pena di morte e generalmente sui diritti civili si avvicinano alle tendenze progressiste; sulle questioni morali (aborto, eutanasia e diritti gay) la sinistra cristiana \u00e8 spesso, anche se non sempre, in linea con i democratici ma non manca chi vorrebbe applicare letteralmente alla societ\u00e0 i dettami della Bibbia su questi temi.\nI cristiano-sociali pi\u00f9 noti sono il reverendo Jesse Jackson (candidato democratico alle elezioni presidenziali nel 1984 e del 1988) e il suo collega Al Sharpton (presentatosi alle elezioni presidenziali nel 2004): rispetto al primo, il secondo ha avuto molto meno successo.\nModerati, conservatori e libertari.\nModerati.\nLa corrente moderata o centrista \u00e8 probabilmente quella pi\u00f9 eterogenea. Da un punto di vista generale si pu\u00f2 dire che i moderati, rispetto ai membri delle altre correnti democratiche, siano pi\u00f9 propensi a giudicare favorevolmente l'uso della forza militare e a ridurre lo stato sociale: difatti durante gli otto anni di governo Bush hanno approvato sia la riforma del welfare sia il taglio delle tasse proposto dal presidente repubblicano.\nUno dei gruppi moderati pi\u00f9 influenti \u00e8 il Democratic Leadership Council (DLC), un'organizzazione non-profit che vorrebbe vedere il partito allineato alle sue posizioni centriste; i membri del DLC si autodefiniscono \"Nuovi Democratici\" (\"New Democrats\") ed \u00e8 solitamente con questo termine che si definiscono i moderati all'interno del partito dell'asinello. Il DLC venne fondato da Al From nel 1985: a un anno di distanza dalla schiacciante vittoria di Ronald Reagan su Walter Mondale, egli riteneva che il Partito Democratico dovesse tentare di riconquistare la Casa Bianca accomunandosi su certi temi al Partito Repubblicano. \u00c8 per\u00f2 da segnalare che nel periodo in cui il DLC ebbe una grande influenza sul partito i democratici erano in minoranza in entrambe le Camere.\nIl DLC domin\u00f2 sul Partito Democratico dal 1993 al 2005 e in particolare durante la presidenza Clinton (1993-2001), che era stato alla guida anche del gruppo di From (che ne rimane ancora il principale ideologo). Per capirne l'influenza basta un solo dato: tutti i presidenti del Democratic National Committee dal 1992 ad oggi (con l'esclusione di Howard Dean, in sella dal 2005 al 2009) facevano parte anche del Democratic Leadership Council.\nOltre all'ex presidente e governatore dell'Arkansas, sono espressioni della corrente moderata anche Joe Biden, Joe Lieberman (che ha per\u00f2 abbandonato il partito), Hillary Rodham Clinton, Al Gore e Mark Warner nonch\u00e9 l'attuale portavoce del DLC Harold Ford Jr..\nConservatori.\nA partire dagli anni ottanta molti dirigenti, provenienti soprattutto dal Sud e dalle regioni di confine, hanno fatto in modo che anche nel Partito Democratico sorgesse un'ala conservatrice. Il loro numero per\u00f2 \u00e8 diminuito drasticamente quando, durante e dopo la presidenza Reagan, il Partito Repubblicano si \u00e8 dotato di una pi\u00f9 forte struttura nel nord del paese. Negli Stati Uniti ci si riferiva ai democratici conservatori con i termini di \"yellow dogs\", \"boll weevil\" e \"dixiecrat\" mentre attualmente la locuzione pi\u00f9 usata \u00e8 quella di \"Democrat In Name Only\" (\"Democratici solo di nome\", da cui l'acronimo DINO).\nIl gruppo parlamentare conservatore pi\u00f9 importante \u00e8 il Blue Dog Coalition, fondato nel 2005: esso riuniva 52 deputati democratici, soprattutto meridionali, fiscalmente di destra e socialmente di centro che erano disposti a compromessi con la leadership repubblicana. Dopo le elezioni di medio termine del 2006, i membri di questo raggruppamento aumentarono di altre nove unit\u00e0.\nI principali esponenti della corrente conservatrice sono Ben Nelson, Zell Miller, John Breaux, Ike Skelton, Gene Taylor, Henry Cuellar, Collin Peterson e Jim Marshall. Ne faceva parte anche l'imprenditore e militare texano Charlie Wilson, uno dei fondatori della Blue Dog Coalition, scomparso il 10 febbraio del 2010. Dopo le presidenziali del 2000 Joe Lieberman si avvicin\u00f2 molto a questa fazione.\nMolti democratici conservatori del Sud sono approdati al partito repubblicano soprattutto a partire dal 1964, anno in cui venne approvato il Civil Rights Act e che simboleggia lo spostamento a sinistra del partito: Strom Thurmond, Billy Tauzin, Kent Hance, Ralph Hall e Richard Shelby sono solo alcuni degli esempi che si potrebbero fare. L'afflusso dei democonservatori nel Partito Repubblicano \u00e8 considerato la ragione dell'ulteriore spostamento a destra del partito dell'elefante, avvenuto alla fine del XX secolo.\nI democonservatori sono strenuamenti contrari all'aborto (appartengono quindi al mondo \"pro-life\") ed alcuni di essi hanno fondato un'organizzazione, emblematicamente chiamata \"Democrats for Life of America\", in cui stigmatizzano l'interruzione volontaria della gravidanza. Il principale politico antiabortista, Bob Casey, Jr., \u00e8 stato eletto senatore del Partito Democratico alle elezioni di medio termine del 2006. Dopo queste consultazioni un numero cospicuo dei democratici conservatori si \u00e8 dimostrato favorevole ad adottare misure protezionistiche.\nLibertari.\nDifensori dei diritti civili e acerrimi nemici dell'aumento del debito pubblico, spesso i libertari hanno appoggiato il Partito Democratico dato che su molti temi come la separazione tra lo Stato e la Chiesa sono pi\u00f9 vicini ai \"democratics\" che non ai \"republicans\". Si oppongono al controllo delle armi, alla \"guerra alla droga\", al protezionismo, ai sussidi alle imprese, ai prestiti governativi, alla politica estera interventista, alla tortura, alle intercettazioni telefoniche, alla detenzione cautelare, al Patriot Act e al possesso statunitense della base navale di Guant\u00e1namo.\nSono invece favorevoli alla legalizzazione del matrimonio gay e delle droghe leggere, al ritiro dalle truppe dall'Iraq e al neoliberismo (nessun intervento dello Stato nell'economia, il mercato deve regolarsi da s\u00e9). Il portavoce di questa corrente \u00e8 stato, per molti anni, Mike Gravel che per\u00f2 nel 2008 ha abbandonato il Partito Democratico per aderire a quello Libertario, per poi tornare nelle fila dei democratici nel 2010; Jon Tester e Jim Webb sono altres\u00ec dei libertari.\nIl Democratic Freedom Caucus (DFC) \u00e8 un gruppo organizzato da questa fazione, anche se i suoi membri si autodefinisco \"democratici per la libert\u00e0\" pi\u00f9 che libertari. Il DFC non usa il termine \"libertario\" sul suo sito internet, perch\u00e9 mentre difende la libert\u00e0 individuale e un governo dai poteri limitati rivendica una politica economica pi\u00f9 progressista rispetto al Partito Libertario. Cio \u00e8 sicuramente vero in quanto il DFC sostiene che le terre e le risorse naturali sono soggette a leggi economiche fondamentalmente diverse rispetto ai prodotti artificiali (quali macchinari, edifici, ecc.): cos\u00ec la sua visione della libert\u00e0 economica differisce dalle politiche economiche propugnate. In particolare, i sostenitori del DFC programmano una diminuzione delle tasse per chi produce prodotti biologici e per chi lavora nel settore delle risorse naturali, donde il nome di \"geolibertari\".\nMinoranze etniche e religiose.\nUna gran parte della base democratica appartiene a minoranze etniche e/o religiose: questa macroarea sono dei forti sostenitori delle affirmative action, ossia quegli strumenti che mirano a ristabilire e promuovere principi di equit\u00e0 razziale, etnica, sessuale e sociale.\nAfro-americani.\nOriginariamente la maggioranza degli afro-americani erano legati al Partito Repubblicano, il cui primo presidente fu Abramo Lincoln, che abol\u00ec la schiavit\u00f9. Le cose cominciarono a cambiare negli anni Trenta, quando il New Deal di Franklin Delano Roosevelt diede inizio all'assistenzialismo economico per le minoranze, comprese quelle afro-americane e ispaniche. Il supporto che i presidenti democratici John F. Kennedy e Lyndon B. Johnson diedero ai movimenti antirazzisti contribuirono a legare la popolazione afro-americana ai democratici, anche se ci\u00f2 alien\u00f2 al partito dell'asinello molti voti conservatori del sud.\nLe cifre parlano chiaro: alle elezioni presidenziali del 2000 il 90% degli afro-americani vot\u00f2 per Al Gore e il Partito Democratico, alle consultazioni del 2004 la cifra per John Kerry si aggir\u00f2 intorno all'88% mentre nel 2008, anno in cui l'afro-americano Barack Obama era candidato in prima persona, si sfior\u00f2 l'unanimit\u00e0 col 95%.\nIl presidente Obama \u00e8 sicuramente l'afro-americano pi\u00f9 conosciuto; tra gli altri si distinguono Eric Holder, Roland Burris e David Paterson; Carol Moseley Braun \u00e8 stata la prima donna afro-americana a diventare senatrice.\nIspanici.\nLa popolazione ispanica (in particolare gli statunitensi di origine messicana del sud, i portoricani e i dominicani del nord-est) fa parte dello \"zoccolo duro\" del Partito Democratico, probabilmente perch\u00e9 in tema d'immigrazione vi \u00e8 comunanza d'idee. Alle elezioni presidenziali del 1996 il candidato democratico Bill Clinton ricevette il 72% del voto ispanico.\nGeorge W. Bush riusc\u00ec per qualche tempo ad attirare alcuni elettori ispanici al Partito Repubblicano ma in seguito l'approvazione di una severa legge sull'immigrazione proveniente dal Messico nel 2005 caus\u00f2 proteste e manifestazioni a livello nazionale che galvanizzarono gli ispanici esortandoli a una maggiore partecipazione politica: nel 2004 Kerry ottenne il 69% del voto ispano-americano (+14% rispetto a Gore quattro anni prima) e nel 2008 Obama conferm\u00f2 il trend con il 67% dei suffragi).\nPrincipale esponente ispanico del Partito Democratico \u00e8 l'ex governatore del Nuovo Messico Bill Richardson.\nAsiatico-americani.\nIl Partito Democratico ha anche un forte sostegno nella piccola ma crescente popolazione asiatico-americana: inizialmente questa componente etnica era roccaforte del Partito Repubblicano, dato che alle elezioni presidenziali del 1992 George H. W. Bush ottenne il 55% dei voti asiatici (Bill Clinton ebbe il 31% e Ross Perot il 15%). Originariamente, la stragrande maggioranza della popolazione asiatico-americana consisteva in rifugiati anti-comunisti originari di Vietnam, Cina e Corea del Nord nonch\u00e9 gli oppositori del regime di Ferdinand Marcos nelle Filippine arrivati tra gli anni Sessanta e gli anni Ottanta.\nIl Partito Democratico ebbe pi\u00f9 del 60% del voto asiatico sia alle presidenziali del 1996 che in quelle del 2000 e del 2004. Ci\u00f2 \u00e8 dovuto ai cambiamenti demografici nella comunit\u00e0 asiatico-americana, con un numero crescente di immigrati cinesi e indiani ben istruiti e generalmente protagonisti dell'evoluzione sociale ed economica dei centri progressisti: tendenzialmente la maggioranza degli immigrati provenienti da India e Cina \u00e8 democratica, mentre filippini e vietnamiti restano in maggioranza ancorati ai repubblicani.\nI principali asiatico-americani del Partito Democratico sono Daniel Inouye, Daniel Akaka, Mike Honda, David Wu, Doris Matsui e Norman Mineta.\nMusulmani.\nGli islamici sono circa il 2% della popolazione statunitense e l'89% di loro ha votato per Barack Obama alle presidenziali del 2008. I musulmani tendono ad essere economicamente benestanti, in molti nella comunit\u00e0 sono piccoli imprenditori e professionisti; in generale sono socialmente conservatori e prima del 2002 votavano per il Partito Repubblicano proprio per questo.\nDopo gli attentati dell'11 settembre 2001 e la guerra al terrorismo di George W. Bush molti musulmani hanno subito presunte discriminazioni e molti predicatori cristiani nonch\u00e9 esponenti politici di estrema destra hanno attaccato l'Islam affermando che questa religione \u00e8 violenta e nemica dei valori americani. La comune opposizione alle guerre in Afghanistan e in Iraq ha ulteriormente avvicinato i musulmani al Partito Democratico.\nIl sunnita Keith Ellison \u00e8 il primo musulmano ad essere eletto alla Camera dei Rappresentanti statunitense.\nEbrei.\nLe comunit\u00e0 ebraiche votano in maniera massiccia per i democratici: alle elezioni presidenziali del 2004 e a quelle di medio termine del 2006 pi\u00f9 del 70% dei semiti votarono per il partito dell'asinello. Attualmente i parlamentari ebrei sono 43: di essi ben 38 sono democratici, cifra che sale a 40 se si considerano anche gli indipendenti Lieberman e Sanders.\nI democratici ebrei pi\u00f9 famosi sono Dianne Feinstein, Barbara Boxer, Ben Cardin e Carl Levin.\nNativi americani.\nIl Partito Democratico ha anche un forte sostegno tra la popolazione dei nativi americani, in particolare in Arizona, Nuovo Messico, Montana, Nord Dakota e Sud Dakota. Tra gli indios d'America che non boicottano le elezioni, il successo democratico \u00e8 quasi unanime."}
{"id": "2833801", "revid": "247222", "url": "https://it.wikipedia.org/wiki?curid=2833801", "title": "Inception (McCoy Tyner)", "text": "Inception \u00e8 l'album di debutto del pianista jazz McCoy Tyner, pubblicato nel giugno del 1962. A nome \"McCoy Tyner Trio\", vede la collaborazione di Art Davis al basso e Elvin Jones alla batteria. Tutti i pezzi sono stati scritti dallo stesso Tyner eccetto \"There Is No Greater Love\" e \"Speak Low\".\nFormazione.\nNote aggiuntive"}
{"id": "2833803", "revid": "76753912", "url": "https://it.wikipedia.org/wiki?curid=2833803", "title": "Zud (clima)", "text": "Lo zud o dzud (mongolo: \u0417\u0443\u0434) \u00e8 un termine mongolo che indica un inverno particolarmente nevoso, in cui gli animali non sono in grado di trovare foraggio attraverso la copertura di neve, e un gran numero di animali muoiono a causa della fame e il freddo. Il termine \u00e8 usato anche per altre condizioni meteorologiche, soprattutto in inverno, che rendono impossibile il pascolo del bestiame."}
{"id": "2833805", "revid": "97147371", "url": "https://it.wikipedia.org/wiki?curid=2833805", "title": "Alabastro calcareo", "text": "L'alabastro calcareo (o alabastro orientale) \u00e8 un materiale facilmente lavorabile, dato che ha una durezza pari a 3-4 sulla scala di Mohs.\nEra un materiale particolarmente usato nell'arte egizia, e giunse a Roma quando gli Etruschi facevano gi\u00e0 uso dell'alabastro gessoso di Volterra; il fatto che gli Etruschi usassero gi\u00e0 un altro tipo di alabastro (pi\u00f9 lavorabile di quello calcareo) \u00e8 uno degli indizi da cui si pu\u00f2 ricavare che opere come il \"Sarcofago delle Amazzoni\", attualmente custodito nel Museo Archeologico a Firenze, sono state create in un ambiente greco o magno-greco, e solo in seguito portate in luoghi vicino a Roma. "}
{"id": "2833806", "revid": "729795", "url": "https://it.wikipedia.org/wiki?curid=2833806", "title": "Deutsche Reichsbahn-Gesellschaft", "text": ""}
{"id": "2833809", "revid": "486946", "url": "https://it.wikipedia.org/wiki?curid=2833809", "title": "Tokio International Airport", "text": ""}
{"id": "2833813", "revid": "945903", "url": "https://it.wikipedia.org/wiki?curid=2833813", "title": "Nights of Ballads &amp; Blues", "text": "Nights of Ballads &amp; Blues \u00e8 il terzo album del pianista jazz statunitense McCoy Tyner, pubblicato con la Impulse! Records nel luglio del 1963. Vede le collaborazioni di Steve Davis e Lex Humphries.\nFormazione.\nNote aggiuntive"}
{"id": "2833823", "revid": "287204", "url": "https://it.wikipedia.org/wiki?curid=2833823", "title": "Torneo di Wimbledon 1974", "text": "Il Torneo di Wimbledon 1974 \u00e8 stata l'88\u00aa edizione del Torneo di Wimbledon e terza prova stagionale dello Slam per il 1974. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 24 giugno al 6 luglio 1974. Il torneo ha visto vincitore nel singolare maschile lo statunitense Jimmy Connors che ha sconfitto in finale in 3 set l'australiano Ken Rosewall col punteggio di 6\u20131, 6\u20131, 6\u20134. Nel singolare femminile si \u00e8 imposta la statunitense Chris Evert che ha battuto in finale in 2 set la sovietica Ol'ga Morozova. Nel doppio maschile hanno trionfato John Newcombe e Tony Roche, il doppio femminile \u00e8 stato vinto dalla coppia formata da Evonne Goolagong Cawley e Peggy Michel e nel doppio misto hanno vinto Billie Jean King con Owen Davidson.\nPartecipanti.\nTeste di serie.\n Ranking ATP al 3 giugno 1974\nAltri partecipanti.\nI seguenti giocatori sono passati dalle qualificazioni:\nRisultati.\nSingolare maschile.\n Jimmy Connors ha battuto in finale Ken Rosewall 6\u20131, 6\u20131, 6\u20134\nSingolare femminile.\n Chris Evert hanno battuto in finale Ol'ga Morozova 6\u20130, 6\u20134\nDoppio maschile.\n John Newcombe / Tony Roche hanno battuto in finale Bob Lutz / Stan Smith 8\u20136, 6\u20134, 6\u20134\nDoppio femminile.\n Evonne Goolagong Cawley / Peggy Michel hanno battuto in finale Helen Gourlay Cawley / Karen Krantzcke 2\u20136, 6\u20134, 6\u20133\nDoppio misto.\n Billie Jean King / Owen Davidson hanno battuto in finale Lesley Charles / Mark Farrell 6\u20133, 9\u20137\nJunior.\nSingolare ragazzi.\n Billy Martin ha battuto in finale Ashok Amritraj, 6-2, 6-1\nSingolare ragazze.\n Mima Jau\u0161ovec ha battuto in finale Mariana Simionescu, 7-5, 6-4"}
{"id": "2833825", "revid": "30440909", "url": "https://it.wikipedia.org/wiki?curid=2833825", "title": "Polignano", "text": ""}
{"id": "2833827", "revid": "339392", "url": "https://it.wikipedia.org/wiki?curid=2833827", "title": "Chiesa dei Santi Cosma e Damiano de' Barbieri", "text": ""}
{"id": "2833830", "revid": "767487", "url": "https://it.wikipedia.org/wiki?curid=2833830", "title": "The Spreading Dawn", "text": "The Spreading Dawn \u00e8 un film del 1917 diretto da Laurence Trimble uscito nelle sale il 21 ottobre 1917. La sceneggiatura si basa sul racconto \"The Spreading Dawn\" di Basil King, apparso il 30 dicembre 1916 sulle pagine de \"The Saturday Evening Post\".\nTrama.\nGeorgina, innamorata di un militare, chiede a sua zia Patricia Mercer Vanderpyl il permesso di sposarsi con il capitano Nugent prima che questi parta alla volta della Francia. La zia, per\u00f2, le rifiuta il consenso: per spiegarle il suo comportamento, le consegna un diario, quello dove vengono riportati i ricordi della sua giovinezza. Sul diario, Georgina legge del matrimonio di Patricia con il soldato Anthony Vanderpyl e di come la donna venga a scoprire dell'infedelt\u00e0 del marito, ripreso da passione per una sua vecchia fiamma, la signora LeRoy. Per gelosia, il marito di questa uccide Anthony.\nPrima di essere ucciso, Anthony aveva lasciato una lettera per Patricia, che lei per\u00f2 non ha mai letto e che non ha mai aperto. Georgina, allora, apre lei la missiva: scopre, cos\u00ec, che Anthony aveva deciso di recarsi da quella che tutti consideravano la sua amante per farle rompere s\u00ec una relazione, ma non quella (inesistente) che lo legava a lui, bens\u00ec a quella che la donna aveva con Bentley, il fratello di Anthony.\nDavanti a quella rivelazione, Patricia si ricrede e d\u00e0 il consenso alle nozze di Georgina. Poi, finalmente in pace, si spegne, pronta a raggiungere il suo amato in \"the spreading dawn\" (dove si spande il chiarore dell'alba).\nProduzione.\nIl film fu prodotto dalla Goldwyn Pictures Corporation.\nGeorgina \u00e8 interpretata da Mabel Ballin: l'attrice era la moglie dello scenografo del film, Hugo Ballin. Il ruolo di Patricia \u00e8 ricoperto da Jane Cowl, una nota attrice teatrale che interpret\u00f2 anche alcuni film. La Cowl era anche commediografa e scrisse alcuni drammi di successo.\nDistribuzione.\nIl film usc\u00ec nelle sale il 21 ottobre 1917, distribuito dalla Goldwyn Pictures Corporation."}
{"id": "2833832", "revid": "1123126", "url": "https://it.wikipedia.org/wiki?curid=2833832", "title": "Cavasso", "text": ""}
{"id": "2833836", "revid": "1573940", "url": "https://it.wikipedia.org/wiki?curid=2833836", "title": "Marvdasht", "text": "Marvdasht (farsi \u0645\u0631\u0648\u062f\u0634\u062a) \u00e8 il capoluogo dello shahrest\u0101n di Marvdasht, circoscrizione Centrale, nella provincia di Fars. Aveva, nel 2006, una popolazione di 123.858 abitanti. La citt\u00e0 \u00e8 stata fondata nel XX secolo ed \u00e8 cresciuta intorno a uno zuccherificio eretto nel 1935, si trova 45\u00a0km a nord-est di Shiraz, non lontana da famosi siti storici iraniani quali: Persepoli, Naqsh-i-Rustam e l'antica citt\u00e0 di Istakhr."}
{"id": "2833847", "revid": "124123", "url": "https://it.wikipedia.org/wiki?curid=2833847", "title": "Hans Carossa", "text": "Biografia.\nNacque in Baviera, in una famiglia cattolica di origine savoiarda, che da tre generazioni \npraticava la professione di medico. \nIl suo percorso studentesco inizi\u00f2 presso la Volksschule in Pilsting, prosegu\u00ec con il Gymnasium in Landshut, e si concluse con l'Universit\u00e0 Hochschule a Monaco di Baviera.\nStudi\u00f2 medicina complessivamente in tre diverse universit\u00e0, oltre a Monaco, a W\u00fcrzburg e a Lipsia, anche se gi\u00e0 in questo periodo trascorse gran parte del suo tempo nei circoli letterari.\nNel 1906 incominci\u00f2 la pratica medica e contemporaneamente anche quella letteraria.\nLa sua prima pubblicazione fu il poema intitolato \"Stella Mystica\", apparso nel 1907, che contiene gi\u00e0 uno dei temi ricorrenti presenti nelle opere di Carossa, ossia la vittoria del potere della luce sull'oscurit\u00e0. In questa opera di esordio fu rilevante l'influenza di Richard Dehmel e Frank Wedekind proprio nell'anno in cui il pontefice Pio X redasse l'enciclica Pascendi Dominici gregis contenente una forte condanna nei confronti del modernismo artistico.\nNegli anni seguenti lo scrittore fu dibattuto sulla scelta professionale di vita e seguendo l'esempio del suo grande idolo Goethe, scrisse \"Doktor B\u00fcergers Ende\" (\"La fine del dottor Burger\") nel 1913, che present\u00f2 alcune somiglianze con I dolori del giovane Werther. Grazie a questa opera, Carossa si mise in luce agli occhi della critica per le sue doti come prosatore.\nPartecip\u00f2 alla prima guerra mondiale sul fronte franco-tedesco e in quegli anni matur\u00f2 tre opere autobiografiche: \"Eine Kindheit\" (\"Infanzia\") pubblicata nel 1922, \"Rum\u00e4nisches Tagebuch\" (\"Diario rumeno\") del 1924 e \"Verwandlungen einer Jugend\" (\"Metamorfosi di una giovinezza\") del 1928. \nL'opera che consacr\u00f2 Carossa risult\u00f2 \"Arzt Gion\" (\"Il medico Gion\") del 1931, un lavoro che rispecchi\u00f2 la maturit\u00e0 e una ventata di ottimismo non corrispondente agli sviluppi politici europei.\nTra le opere successive si ricordano il saggio \"F\u00fchrung und Geleit\" (\"Guide e compagni\") del (1933), dedicato agli scrittori prediletti da Carossa e le \"Note sull'Italia\" del 1948.\nDurante la sua carriera ottenne vari riconoscimenti e premi inclusi il Gottfried Keller Prize nel 1931, e il Goethe Prize nel 1938. Dal 1942 \u00e8 stato presidente dell'Unione Europea degli Scrittori.\nLa sua carriera di scrittore non pu\u00f2 essere valutata compiutamente se la si estranea dal contesto letterario tedesco, nel quale la figura dell'autore-scienziato appare diffusa e apprezzata. Carossa affront\u00f2 con brillantezza la dicotomia fra il duro e faticoso mestiere di medico, anche di guerra, e l'evasione, la fantasia che la scrittura consente di sviluppare."}
{"id": "2833848", "revid": "363629", "url": "https://it.wikipedia.org/wiki?curid=2833848", "title": "Pugno precordiale", "text": "Il pugno precordiale \u00e8 una tecnica di defibrillazione meccanica manuale, caratterizzata dalla somministrazione di un pugno sullo sterno, all'altezza del cuore.\nIl pugno precordiale \u00e8 una manovra caratterizzata da una singola esecuzione: un pugno, dato con la parte ulnare del polso, impresso nella met\u00e0 inferiore dello sterno. La forza della manovra viene regolata e limitata facendo partire il pugno da una distanza di circa 20 centimetri dal petto; una volta scagliato il pugno, si deve subito ritrarre la mano.\nSi ipotizza che il pugno precordiale funzioni grazie all'energia meccanica impressa (circa 20 Joule), la quale si converte in energia elettrica sufficiente per una cardioversione. Questa manovra in rari casi ha permesso di convertire la fibrillazione ventricolare o la tachicardia ventricolare in un ritmo cardiaco efficace, ma pi\u00f9 frequentemente pu\u00f2 non avere alcuna efficacia o addirittura causare una conversione opposta, provocando in ultimo un'asistolia.\nUtilit\u00e0 e applicazioni.\nQuesta tecnica \u00e8 un intervento terapeutico di classe II B (quindi ritenuta accettabile, possibilmente utile), per questo la manovra \u00e8 raccomandata solo quando non si ha a disposizione un defibrillatore, ed unicamente quando si ha testimonianza visiva diretta dell'insorgenza dell'arresto cardiaco: deve essere effettuata entro i primi 10, massimo 30, secondi dal verificarsi del fenomeno. Si tratta di una manovra che, oltre a non essere sostitutiva del defibrillatore e che non pu\u00f2 essere ripetuta, \u00e8 eseguibile solo da operatori sanitari opportunamente addestrati."}
{"id": "2833852", "revid": "767487", "url": "https://it.wikipedia.org/wiki?curid=2833852", "title": "Ant\u00f3nio Feliciano de Castilho", "text": "Biografia.\nBench\u00e9 una menomazione alla vista lo rendesse del tutto cieco dall'et\u00e0 di sei anni, prosegu\u00ec gli studi grazie all'assistenza del fratello Augusto, aiutato da una formidabile memoria e da una non comune volont\u00e0, frequent\u00f2 con successo l'Universit\u00e0 di Coimbra nelle discipline umanistiche e letterarie.\nIl suo primo lavoro importante \u00e8 \"Cartas de Echo e Narciso\" (\"Lettere di Eco a Narciso\") (1821), nel quale dimostr\u00f2 di aver assimilato la lezione dei classici, mentre nelle opere successive, \"Amor e melancolia (1828),\" \"A noite do Castello\" (\"Note di Castello\") (1836) e \"Os Ci\u00fames do bardo\" (\"Le gelosie del bardo\") (1838), evidenzi\u00f2 moderata apertura ai temi Romantici: vedi la descrizione dell'amore passionale folle capace di portare al suicidio-omicidio. Pur rimanendo, fondamentalmente, un arcade, ligio alle regole della struttura classica, acuto conoscitore della metrica, difensore della purezza linguistica, accolse alcune novit\u00e0 culturali del suo tempo , come l'attenzione alla ricerca nel campo del folclore, approfondito in \"Escava\u00e7\u00f5es Po\u00e9ticas\" (\"Liriche tradizionali\") (1844), come il neo-umanitarismo liberale, occupandosi di pedagogia da un punto di vista a tratti utopista.\nDopo aver soggiornato lungamente a Coimbra, al suo ritorno a Madera fond\u00f2 la rivista \"Revista Universal Lisbonense\", tramite la quale difese la purezza della lingua dalle improvvisazioni e dagli eccessi, oltre che un prezioso collaboratore per la scrittura del \"Livraria Classica Portugueza\" (1845-47, 25 volumi).\nMostrandosi preoccupato per l'endemico analfabetismo della popolazione portoghese, ide\u00f2 un metodo di lettura rapida e semplificata, denominato in seguito \"Metodo portoghese di Castilho,\" che ebbe una discreta diffusione europea.\nRicopr\u00ec vari incarichi istituzionali durante la sua lunga carriera, non ultimo quello di Commissario Generale di Istruzione Primaria nel 1853.\nTrasferitosi in Brasile nel 1855, vi compose l\u2019\"Estudo Hist\u00f3rico-Po\u00e9tico de Cam\u00f5es\", avviando la fondazione di una tipografia ove fu stampato, tra l'altro, il giornale \"Agricultor Michalense\", del quale Castilho fu redattore principale.\nInoltre fond\u00f2 la \"Sociedade dos Amigos das Letras e Artes\" e dedic\u00f2 molta attenzione alla composizione di inni musicali, come l'\"Hino do Trabalho\", e l'\"Hino dos Lavradores\".\nQuando Pietro V del Portogallo istitu\u00ec nel 1858 il corso Superiore di Lettere a Lisbona, Castilho ricevette la cattedra di letteratura portoghese.\nNegli anni successivi scrisse le \"Lettere\" e si impegn\u00f2 in una serie di preziose traduzioni in portoghese di opere di Anacreonte, Ovidio e Virgilio.\nLa sua traduzione-versione del \"Faust\" di Goethe venne invece criticata, specialmente dalla giovane critica post-romantica sorta all'indomani della celeberrima \"Questione di Coimbra\", perch\u00e9 considerata un libero rifacimento dell'originale, dove la scena dell'azione fu ambientata in Portogallo, la trasposizione metrica fu tratta in versi lusitani."}
{"id": "2833853", "revid": "1573940", "url": "https://it.wikipedia.org/wiki?curid=2833853", "title": "Seydan", "text": "Seyd\u0101n (farsi \u0633\u064a\u062f\u0627\u0646) \u00e8 una citt\u00e0 dello shahrest\u0101n di Marvdasht, circoscrizione di Seydan, nella provincia di Fars. Aveva, nel 2006, una popolazione di 7.555 abitanti. "}
{"id": "2833854", "revid": "292162", "url": "https://it.wikipedia.org/wiki?curid=2833854", "title": "Chiesa di Santa Croce delle Scalette", "text": ""}
{"id": "2833857", "revid": "205250", "url": "https://it.wikipedia.org/wiki?curid=2833857", "title": "Roffredo Caetani", "text": "Biografia.\nApparteneva all'antica famiglia Caetani, figlio di Onorato Caetani, che in passato fu sindaco di Roma e ministro degli esteri, e della nobildonna inglese Ada Bootle-Wilbraham. Cresciuto in un ambiente di amanti della musica (il padre fu anche presidente dell'Accademia filarmonica romana), fu figlioccio di Franz Liszt, studi\u00f2 pianoforte con Giovanni Sgambati, armonia e contrappunto con Cesare De Sanctis, due musicisti che si adoperavano per la diffusione della musica strumentale. Prosegu\u00ec gli studi a Berlino e a Vienna, dove conobbe Brahms. Inizi\u00f2 a comporre soprattutto musica da camera. Il primo concerto pubblico risale al 1889 con l'esecuzione dell'Intermezzo sinfonico per grande orchestra op. 2 nella sala Palestrina di Roma (nel Palazzo Pamphilj). Roffredo Caetani \u00e8 stato un musicista molto apprezzato all'estero, ma pressoch\u00e9 ignorato in Italia, a causa della sua dedizione alla musica da camera.\nA Bayreuth incontra nel 1902 la contessa Greffulhe, creatrice e presidentessa della Societ\u00e0 dei grandi uditi musicali (Soci\u00e9t\u00e9 des grandes auditions musicales) con la quale si lega intimamente, e che lo prende sotto la sua protezione e organizza dei concerti per far conoscere le sue opere.\nA Parigi conobbe Marguerite Chapin, una colta americana che studiava canto con Jean de Reszke. Dal matrimonio, avvenuto nel 1911, nacquero due figli, Lelia nel 1913 e Camillo nel 1915. A Parigi i Caetani si stabilirono a \"villa Romaine\", a Versailles, e frequentarono figure di grande rilievo del mondo artistico e letterario (Paul Val\u00e9ry, Saint-John Perse, ecc.). Nel 1924 Marguerite vi fond\u00f2 la rivista letteraria internazionale \"Commerce\". Il 23 maggio 1926 venne rappresentata al Deutsches Nationaltheater di Weimar, in versione tedesca, l'opera \"\"Hypatia\" che riscosse all'estero uno strepitoso successo di pubblico e di critica. Nel 1932 i Caetani ritornarono definitivamente in Italia e si stabilirono nel castello di Sermoneta. \nCon la morte del fratello Leone nel 1935, e del figlio di questi Onorato, nel 1946, era divenuto il XVII duca di Sermoneta. Dopo la seconda guerra mondiale la famiglia si stabil\u00ec nel palazzo Caetani in via delle Botteghe Oscure, sede dell'altra importante rivista della moglie, \"Botteghe Oscure\", per ritirarsi poi a Ninfa negli ultimi anni. Qui i loro interessi furono assorbiti dal giardino al quale avevano in vario modo lavorato le ultime tre generazioni della famiglia. Roffredo Caetani mor\u00ec a Roma nel 1961, e qui sarebbero morte anche Marguerite, nel 1963, e nel 1977 Lelia, ultima curatrice del giardino, che non aveva avuto figli dal marito Hubert Howard. \nL'altro figlio, Camillo, era morto in combattimento il 15 dicembre 1940 sul fronte d'Albania; con Roffredo Caetani si estinse cos\u00ec la linea dei Caetani di Sermoneta, \nDal punto di vista professionale, Roffredo Caetani fu nominato nel 1939 accademico di Santa Cecilia; nel 1943 venne rappresentata al teatro dell'Opera di Roma, sotto la direzione di Tullio Serafin e la regia di Marcello Govoni, \"L'isola del sole\"\", una novella musicale in due atti su libretto proprio. \nA lui \u00e8 intitolata nel 1972 la Fondazione onlus Roffredo Caetani con l'obiettivo di preservare e promuovere la memoria dei Caetani e di tutelare il territorio e la cultura dei monti Lepini e delle terre pontine."}
{"id": "2833858", "revid": "292162", "url": "https://it.wikipedia.org/wiki?curid=2833858", "title": "Chiesa di Santa Croce e San Bonaventura alla Pilotta", "text": ""}
{"id": "2833860", "revid": "124123", "url": "https://it.wikipedia.org/wiki?curid=2833860", "title": "Francis Legatt Chantrey", "text": "Biografia.\nNacque in una localit\u00e0 di Graves Park, presso Sheffield, nello Yorkshire meridionale, dove il padre, un carpentiere aveva una piccola bottega.\nDopo la morte del padre, avvenuta nel 1790, segu\u00ec un apprendistato di scultura, intarsio, pittura sotto la guida di Raphael Smith, prima di frequentare i corsi della Royal Academy of Arts dal 1804 al 1807.\nGrazie al successo riscosso per la \"Testa di Satana\", esibito all'Accademia, e soprattutto per i quattro busti degli ammiragli Adam Duncan, Richard Howe, John Jervis, Horatio Nelson e di John Horne Tooke, ricevette numerose richieste per lavori scultorei e pittorici.\nNel 1819 visit\u00f2 l'Italia, dove venne a contatto con gli artisti di Firenze e di Roma, e nello stesso periodo divenne membro della Royal Academy, e ottenne la laurea presso l'Universit\u00e0 di Cambridge.\nDal 1835 incominci\u00f2 la sua attivit\u00e0 di insegnante, interrotta solo negli ultimi anni di vita, a causa di problemi cardiaci.\nL'artista divenne celebre per le statue raffiguranti personaggi importanti: di George Washington nel municipio di Boston; di Giorgio III a Londra; di Giorgio IV del Regno Unito nel castello di Windsor; di William Pitt in Hanover Square; di James Watt in Westminster; di John Dalton in Manchester.\nDi pregevole valore furono anche i suoi monumenti equestri e quelli dedicati ai bambini.\nTra le caratteristiche preminenti delle opere di Chantrey, si enumerano la idealizzazione ed il risalto psicologico dei personaggi descritti. Ad esempio, per il medaglione realizzato per la tomba di Francis Horner a Livorno (1818 circa), numerosi visitatori contemporanei testimoniarono lo sbalorditivo realismo del ritratto, che, a loro dire, esaltava le caratteristiche psicologiche del personaggio."}
{"id": "2833868", "revid": "486946", "url": "https://it.wikipedia.org/wiki?curid=2833868", "title": "James Franklin Murphy", "text": ""}
{"id": "2833871", "revid": "767487", "url": "https://it.wikipedia.org/wiki?curid=2833871", "title": "Marciando nel buio", "text": "Marciando nel buio \u00e8 un film del 1996 diretto da Massimo Spano.\nTrama.\nLa recluta Saro Franzese stringe amicizia con il sergente della sua squadra Gianni Tricarico, innamorato di lui; il soldato non accoglie, non comprendendole, le avances del sergente e, dopo una movimentata serata in discoteca, durante la quale Saro critica i comportamenti ambigui ed aggressivi dell'amico, escono insieme con la macchina con l'apparente scopo di rientrare in caserma ma in realt\u00e0 Gianni lo porta in una strada frequentata da transessuali dove lui sembra essere molto conosciuto. Saro mostra di non gradire la situazione e scende dall'auto accettando un passaggio su un'altra macchina, apparentemente col solo guidatore a bordo, per tornare indietro ma poco dopo viene aggredito da un uomo che era sdraiato sul sedile posteriore e, dopo essere stato picchiato per avere tentato di difendersi, subisce una violenza sessuale.\nSaro, ferito e sconvolto, vaga per la citt\u00e0 fino a quando non viene raccolto da Gianni il quale, dopo avere saputo che il soldato ha riconosciuto in uno degli aggressori il capitano Silvio Roatta, comandante del loro battaglione, lo fa ricoverare nell'infermeria della caserma con l'intenzione di coprire l'accaduto ma, passati due giorni, l'infermiere gli fa presente che non pu\u00f2 pi\u00f9 trattenerlo senza una motivazione ufficiale e quindi \u00e8 costretto a farlo uscire. Gianni allora porta Saro a casa della sorella Paola, dove vive con il marito Mario ed i due piccoli figli; i due cercano di sapere le ragioni delle condizioni fisiche di Saro ma questi rifiuta di fornire spiegazioni e solo dopo una violenta esplosione di nervi ed una crisi di pianto le racconta l'accaduto.\nI due fratelli, dopo che Saro \u00e8 riuscito a farsi dire da Gianni il numero di targa della macchina sulla quale era salito la sera dell'aggressione e che quest'ultimo si era annotato, si recano insieme ad un autosalone dove egli riconosce il guidatore: si tratta di Vittorio Scarpa, un maniaco sessuale, fortemente indebitato e che, in forza di questi motivi, vive un difficile e tormentato rapporto con la moglie Gabriella ed il figlio Fabrizio e, una volta riconosciutolo, sporgono denuncia contro di lui ed il capitano citando Gianni come testimone.\nScarpa informa Roatta del fatto ma il capitano, fidanzato con Laura, figlia del sindaco della citt\u00e0, non solo \u00e8 gi\u00e0 al corrente ma conosce anche l'identit\u00e0 del testimone e lo tranquillizza facendogli sapere che il sergente dipende da lui ed infatti da quel momento inizia ad esercitare pressioni su Gianni arrivando anche a ricattarlo mentre Scarpa continua la sua vita, portando anche dei transessuali in una stanza segreta all'interno dell'autosalone dove abitualmente consuma i suoi piaceri segreti, ed entrambi denunciano Saro per diffamazione. Dopo l'avvio dell'iter processuale Paola invita Gianni a cena cercando delle spiegazioni ma egli le risponde che non testimonier\u00e0 contro il suo capitano ed, una volta rimasto solo con Saro, dopo un acceso alterco, gli confessa di essere stato a sua volta violentato quando aveva tredici anni e che in ogni caso non lo sosterr\u00e0.\nAnche la giustizia militare si mette in moto e dell'inchiesta disciplinare \u00e8 incaricato il capitano Antonio Marsili: egli dapprima interroga Saro il quale conferma le accuse ma viene informato che, oltre alla denuncia per diffamazione, \u00e8 sottoposto a procedimento per mancato rientro e per condotta immorale; successivamente convoca Gianni il quale sostiene che quella sera ha visto Saro solo all'uscita della caserma e, dopo che il capitano gli ha chiesto se esista una relazione tra loro due, avendoli visti una volta \"scherzare\" in caserma, lo informa dei procedimenti a cui \u00e8 sottoposto Saro. Marsili si reca anche dai carabinieri i quali sono dubbiosi sulla dinamica dei fatti e gli comunicano che gli accertamenti saranno comunque difficili.\nNon vanno meglio le cose in caserma: Saro infatti viene provocato dai commilitoni e Gianni lo difende mettendolo al corrente dei pericoli che corre all'interno della struttura militare ma il giovane \u00e8 deciso a non ritirare le accuse e sputa in faccia al sergente il quale lo colpisce rompendogli una gamba; Marsili si reca in ospedale ma Saro si rifiuta di dirgli come sono andate le cose. Mentre tutto sembra giocare a sfavore di Saro un inaspettato aiuto arriva dai familiari di Scarpa: all'udienza la moglie scoppia in lacrime, rimandando la sua testimonianza, mentre il figlio smonta l'alibi del padre rivelandone l'omosessualit\u00e0 e la sua natura violenta, dedita all'alcool, tanto che vengono alla luce tredici ricoveri della madre dovuti ufficialmente ad \"incidenti domestici\" e dopo l'udienza cambia anche l'atteggiamento della fidanzata di Roatta la quale, sospettandolo, gli chiede spiegazioni, ma viene colpita con un pugno.\nIl capitano, al rientro in caserma, parla con Gianni e gli dice che ha capito che la sua aggressione a Saro \u00e8 stato solo un sistema per allontanarlo da lui e da quel momento aumenta le pressioni sul sergente, negando le licenze al plotone e costringendo i soldati a massacranti esercitazioni notturne per renderlo inviso ai commilitoni e, dopo le lamentele del caporale Cau, Roatta dice chiaramente che per fare tornare le cose come prima, i problemi dovranno essere \"risolti\" tra loro ma, dopo avere incontrato Scarpa, ne viene informato che se sar\u00e0 lasciato solo egli lo coinvolger\u00e0 testimoniando contro di lui.\nMarsili nel frattempo continua a scontrarsi con l'omert\u00e0 di Gianni, minacciandolo anche di mandarlo sotto processo, ma egli continua a negare il fatto rivelandogli per\u00f2 che due anni prima l'autista di Roatta, il soldato Granelli, and\u00f2 in congedo per esaurimento nervoso ed, una volta che il capitano ha parlato con il giovane, incontra Roatta, gli dice che ha preso conoscenza dell'accaduto, che \u00e8 stato il sergente ad informarlo e che far\u00e0 tutto quanto \u00e8 nelle sue possibilit\u00e0 per farlo radiare dall'Esercito ma quest'ultimo viene tranquillizzato dal Sindaco il quale gli confida che l'avvocato di Saro \u00e8 un suo amico ed ha rinunciato all'incarico e che, anche per motivi elettorali, lo sosterr\u00e0 a dispetto dei sospetti della figlia.\nL'inchiesta per\u00f2 prosegue e Marsili, ormai convinto della colpevolezza di Roatta, assume un legale per Saro mentre Gianni viene aggredito sotto la doccia da tre soldati incappucciati ed accoltellato e proprio l'intervento di Marsili, attirato dalle urla, lo salva e, una volta in ospedale, Gianni racconta come si sono svolti i fatti e confessando che ha agito in quel modo per rabbia verso Saro; il capitano ascolta la sua confessione acquisendo quanto serve per incriminare i responsabili, specificando per\u00f2 che, se Gianni confermer\u00e0 tutto, sar\u00e0 cacciato dall'Esercito; il sergente acconsente e, rimasto solo con Saro, si scusa chiedendogli un bacio.\nScarpa, su denuncia dei familiari, viene arrestato per maltrattamenti, truffa e falso in bilancio, avendo indebitato fortemente la concessionaria ed il colonnello chiede le dimissioni di Roatta dall'Esercito, evitandogli in questo modo i rigori della giustizia militare, ma, deluso nella stima che riponeva nell'ufficiale, si augura che la giustizia civile sia inflessibile; Marsili, elogiato dal comandante, rifiuta tuttavia la promozione, ricordando le imprese di Roatta nelle missioni all'estero, sostenendo che non vuole costruire la sua carriera sulla distruzione di un altro ufficiale. In tribunale Gianni conferma tutto quanto ha precedentemente rivelato al capitano, compresa la sua attivit\u00e0 di prostituzione, ed una volta uscito viene salutato da Saro nuovamente suo amico mentre Roatta, presentatosi all'udienza in tuta mimetica si suicida con una baionetta sotto gli occhi stupefatti del giudice.\nProduzione.\n\"Marciando nel buio\" \u00e8 stato il primo film prodotto da Zeudi Araya. Il film non ha avuto nessuna collaborazione da parte dell'Esercito."}
{"id": "2833873", "revid": "149952", "url": "https://it.wikipedia.org/wiki?curid=2833873", "title": "ZODB", "text": ""}
{"id": "2833879", "revid": "1833487", "url": "https://it.wikipedia.org/wiki?curid=2833879", "title": "Zoro", "text": ""}
{"id": "2833880", "revid": "767487", "url": "https://it.wikipedia.org/wiki?curid=2833880", "title": "Mehr", "text": "Mehr o Mohr (farsi \u0645\u0647\u0631) \u00e8 il capoluogo dello shahrest\u0101n di Mehr, circoscrizione Centrale, nella provincia di Fars. Aveva, nel 2006, una popolazione di 6.188 abitanti. "}
{"id": "2833883", "revid": "125333333", "url": "https://it.wikipedia.org/wiki?curid=2833883", "title": "Adriano Cardarello", "text": "Biografia.\nInizia il cammino pugilistico a 8 anni, nel 2000 a 14 anni affronta il primo match da agonista, dopo il quarto match conquista il titolo di Campione d'Italia dei pesi piuma, che conserva fino al 2005.\nDal 2001-2006 viene convocato nella nazionale Italiana, negli stessi anni affronta 3 campionati europei dal 2003 al 2005\nA 19 anni passa al professionismo.\nNel 2008 conquista il titolo di Campione del mondo IBF Jr."}
{"id": "2833886", "revid": "149952", "url": "https://it.wikipedia.org/wiki?curid=2833886", "title": "Zope object database", "text": ""}
{"id": "2833887", "revid": "686936", "url": "https://it.wikipedia.org/wiki?curid=2833887", "title": "FedEx Air Player", "text": "Il FedEx Air Player \u00e8 il riconoscimento dato ogni settimana al miglior quarterback della National Football League. La scelta viene fatta sulla base tra i 3 migliori quarterback della settimana. Dal luned\u00ec al gioved\u00ec i tifosi votano sul sito della lega secondo la loro preferenza e il venerd\u00ec, dopo che i voti sono stati raccolti, viene proclamato il vincitore.\nDrew Brees e Peyton Manning detengono il record di maggior numero vincite del titolo annuale con quattro.\n2021.\nVincitori settimanali\nVincitore finale 2021\n2020.\nVincitori settimanali\nVincitore finale 2020\n2019.\nVincitori settimanali\nVincitore finale 2019\n2018.\nVincitori settimanali\nVincitore finale 2018\n2017.\nVincitori settimanali\nVincitore finale 2017\n2016.\nVincitori settimanali\nVincitore finale 2016\n2015.\nVincitori settimanali\nVincitore finale 2015\n2014.\nVincitori settimanali\nVincitore finale 2014\n2013.\nVincitori settimanali\nVincitore finale 2013\n2012.\nVincitori settimanali\nVincitore finale 2012\n2011.\nVincitori settimanali\nVincitore finale 2011\n2010.\nVincitori settimanali\nVincitore finale 2010\n2009.\nVincitori settimanali\nVincitore finale 2009\n2008.\nVincitori settimanali\nVincitore finale 2008\n2007.\nVincitori settimanali\nVincitore finale 2007\n2006.\nVincitori settimanali\nVincitore finale 2006\n2005.\nVincitori settimanali\nVincitore finale 2005\n2004.\nVincitori settimanali\nVincitore finale 2004\n2003.\nVincitori settimanali\nVincitore finale 2003"}
{"id": "2833896", "revid": "1573940", "url": "https://it.wikipedia.org/wiki?curid=2833896", "title": "Gallehdar", "text": "Gallehd\u0101r o Galleh D\u0101r (farsi \u06af\u0644\u0647\u200c\u062f\u0627\u0631) \u00e8 una citt\u00e0 dello shahrest\u0101n di Mehr, circoscrizione di Gallehdar, nella provincia di Fars. Aveva, nel 2006, una popolazione di 9.982 abitanti. "}
{"id": "2833897", "revid": "83531", "url": "https://it.wikipedia.org/wiki?curid=2833897", "title": "Giro di Svizzera 1960", "text": "Il Giro di Svizzera 1960, ventiquattresima edizione della corsa, si svolse dal 16 al 22 giugno 1960, per un percorso totale di 1\u00a0278,5\u00a0km con partenza da Zurigo e arrivo a Basilea. Il corridore svizzero Alfred R\u00fcegg si aggiudic\u00f2 la corsa concludendo in 35h54'33\".\nAl via si presentarono 63 atleti. I ciclisti arrivati al traguardo finale furono 46, mentre 17 si ritirarono, con una percentuale di arrivi pari al 73%."}
{"id": "2833904", "revid": "1305772", "url": "https://it.wikipedia.org/wiki?curid=2833904", "title": "Via Sacra (disambigua)", "text": ""}
{"id": "2833905", "revid": "1573940", "url": "https://it.wikipedia.org/wiki?curid=2833905", "title": "Varavi", "text": "Var\u0101v\u012b (farsi \u0648\u0631\u0627\u0648\u06cc) \u00e8 una citt\u00e0 dello shahrest\u0101n di Mehr, circoscrizione di Varavi, nella provincia di Fars. Aveva, nel 2006, una popolazione di 4.056 abitanti. "}
{"id": "2833908", "revid": "183976", "url": "https://it.wikipedia.org/wiki?curid=2833908", "title": "American VI", "text": ""}
{"id": "2833915", "revid": "149952", "url": "https://it.wikipedia.org/wiki?curid=2833915", "title": "OLSR", "text": ""}
{"id": "2833916", "revid": "287204", "url": "https://it.wikipedia.org/wiki?curid=2833916", "title": "Torneo di Wimbledon 1973", "text": "Il Torneo di Wimbledon 1973 \u00e8 stata la 87\u00aa edizione del Torneo di Wimbledon e terza prova stagionale dello Slam per il 1973. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 25 giugno all'8 luglio 1973. Il torneo ha visto vincitore nel singolare maschile il ceco Jan Kode\u0161 che ha sconfitto in finale in 3 set il sovietico Alex Metreveli col punteggio di 6\u20131, 9\u20138(5), 6\u20133. Nel singolare femminile si \u00e8 imposta la statunitense Billie Jean King che ha battuto in finale in 2 set la connazionale Chris Evert. Nel doppio maschile hanno trionfato Jimmy Connors e Ilie N\u0103stase, il doppio femminile \u00e8 stato vinto dalla coppia formata da Rosemary Casals e Billie Jean King e nel doppio misto hanno vinto Billie Jean King con Owen Davidson.\nRisultati.\nSingolare maschile.\n Jan Kode\u0161 ha battuto in finale Alex Metreveli 6\u20131, 9\u20138(5), 6\u20133\nSingolare femminile.\n Billie Jean King ha battuto in finale Chris Evert 6\u20130, 7\u20135\nDoppio maschile.\n Jimmy Connors / Ilie N\u0103stase hanno battuto in finale John Cooper / Neale Fraser 3\u20136, 6\u20133, 6\u20134, 8\u20139(3), 6\u20131\nDoppio femminile.\n Rosemary Casals / Billie Jean King hanno battuto in finale Fran\u00e7oise D\u00fcrr / Betty St\u00f6ve 6\u20131, 4\u20136, 7\u20135\nDoppio misto.\n Billie Jean King / Owen Davidson hanno battuto in finale Janet Newberry / Ra\u00fal Ram\u00edrez 6\u20133, 6\u20132\nJunior.\nSingolare ragazzi.\n Billy Martin ha battuto in finale Colin Dowdeswell, 6\u20132, 6\u20134\nSingolare ragazze.\n Ann Kiyomura ha battuto in finale Martina Navr\u00e1tilov\u00e1, 6\u20134, 7\u20135"}
{"id": "2833917", "revid": "6923", "url": "https://it.wikipedia.org/wiki?curid=2833917", "title": "Herbert Nitsch", "text": "Herbert ha detenuto il record mondiale per tutte le otto discipline di immersione in apnea riconosciute dall'AIDA International. Attualmente detentore (2012) del record di immersione nella specialit\u00e0 \"No-Limits\" (assetto variabile assoluto), con la incredibile profondit\u00e0 di -214 metri.\nNitsch, che lavora part time come pilota per la Austrian Airlines Group Tyrolean Airways, ha raggiunto i -214 metri in assetto variabile assoluto il 14 giugno 2007 a Spetses in Grecia.\nSulla pittoresca isola di Santorini, vicino Therasia ha avuto luogo il 6 giugno 2012 il tentativo di record mondiale per il \"Extreme 800\". Herbert, accompagnato da un team di supporto di cinque subacquei e due medici specialisti, ha raggiunto la profondit\u00e0 di -253.2 m (830.8 piedi), risalendo senza alcun contrattempo tecnico, un Guinness dei primati . Dopo l'emersione dovette tuttavia essere assistito e ricoverato in una clinica per un trattamento in camera iperbarica.."}
{"id": "2833925", "revid": "57342", "url": "https://it.wikipedia.org/wiki?curid=2833925", "title": "Casimiro Bonfiglio", "text": "Biografia.\nFu deputato nell'ultima parte della sola VII Legislatura col partito della destra moderata Democrazia Nazionale.\nSubentr\u00f2 esattamente il 21 aprile 1978 dopo la tragica scomparsa del collega Giovanni Andrea Borromeo d'Adda.\nTerminata l'esperienza politica nella DN torn\u00f2 tra le file del Movimento Sociale Italiano ma non entr\u00f2 pi\u00f9 in parlamento.\nNel 1993 venne candidato sindaco dall'MSI a Limbiate"}
{"id": "2833930", "revid": "287204", "url": "https://it.wikipedia.org/wiki?curid=2833930", "title": "Torneo di Wimbledon 1972", "text": "Il Torneo di Wimbledon 1972 \u00e8 stata l'86\u00aa edizione del Torneo di Wimbledon e terza prova stagionale dello Slam per il 1972. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 26 giugno al 9 luglio 1972. Il torneo ha visto vincitore nel singolare maschile lo statunitense Stan Smith che ha sconfitto in finale in 5 set il rumeno Ilie N\u0103stase col punteggio di 4\u20136, 6\u20133, 6\u20133, 4\u20136, 7\u20135. Nel singolare femminile si \u00e8 imposta la statunitense Billie Jean King che ha battuto in finale in 2 set l'australiana Evonne Goolagong Cawley. Nel doppio maschile hanno trionfato Bob Hewitt e Frew McMillan, il doppio femminile \u00e8 stato vinto dalla coppia formata da Betty St\u00f6ve e Billie Jean King e nel doppio misto hanno vinto Rosemary Casals con Ilie N\u0103stase.\nRisultati.\nSingolare maschile.\n Stan Smith ha battuto in finale Ilie N\u0103stase 4\u20136, 6\u20133, 6\u20133, 4\u20136, 7\u20135\nSingolare femminile.\n Billie Jean King ha battuto in finale Evonne Goolagong Cawley 6\u20133, 6\u20133\nDoppio maschile.\n Bob Hewitt / Frew McMillan hanno battuto in finale Stan Smith / Erik Van Dillen 6\u20132, 6\u20132, 9\u20137\nDoppio femminile.\n Billie Jean King / Betty St\u00f6ve hanno battuto in finale Fran\u00e7oise D\u00fcrr / Judy Tegart-Dalton 6\u20132, 4\u20136, 6\u20133\nDoppio misto.\n Rosemary Casals / Ilie N\u0103stase hanno battuto in finale Evonne Goolagong Cawley / Kim Warwick 6\u20134, 6\u20134\nJunior.\nSingolare ragazzi.\n Bj\u00f6rn Borg ha battuto in finale Buster Mottram, 6\u20133, 4\u20136, 7\u20135\nSingolare ragazze.\n Ilana Kloss ha battuto in finale Glynis Coles, 6\u20134, 4\u20136, 6\u20134"}
{"id": "2833936", "revid": "767487", "url": "https://it.wikipedia.org/wiki?curid=2833936", "title": "Le piacevoli notti (film)", "text": "Le piacevoli notti \u00e8 un film del 1966 diretto da Armando Crispino e Luciano Lucignani.\nFonte di (libera) ispirazione sono state alcune delle 75 novelle apparententi alla raccolta omonima composta dallo scrittore bergamasco Giovanni Francesco Straparola negli anni '50 del XVI secolo.\nTrama.\nIl film \u00e8 ambientato nella Toscana della prima met\u00e0 del XVI secolo ed \u00e8 articolato in tre episodi abilmente concatenati tra loro: nel primo episodio il nobile Uguccione dei Tornaquinci diventa l'amante di una donna imprigionata in casa dal suo stesso marito geloso che egli riesce ad allontanare dalla residenza con un inganno. Mentre questi fugge si trova d'innanzi al corteo di papa Giulio II che sta per giungere in Firenze e che lo condanna ad una penitenza per il suo misfatto. Nel secondo episodio il corteo del papa prosegue nel suo viaggio quando incontra Domicilla, moglie dell'astrologo Bernardozzo, la quale racconta al pontefice dei sogni amorosi che si confondono con la realt\u00e0 che l'hanno fatta peccare con ben tre uomini di un vicino accampamento militare. Il sedicente pontefice, che in realt\u00e0 \u00e8 il pittore Bastiano da Sangallo, anzich\u00e9 punire la donna, la invita a continuare a sognare tranquillamente ed a fare ritorno dal marito. Nell'ultimo episodio il finto Giulio II prosegue nella sua burla a scapito di alcuni suoi amici che, intenzionati in seguito a fargliela pagare, lo coinvolgono a loro volta in una burla boccaccesca che coinvolge una finta Lucrezia Borgia, scoperta con lui in atteggiamenti amorosi da un altrettanto falso duca d'Este di Ferrara."}
{"id": "2833944", "revid": "767487", "url": "https://it.wikipedia.org/wiki?curid=2833944", "title": "A Society Exile", "text": "A Society Exile \u00e8 un film muto del 1919 diretto da George Fitzmaurice e uscito nelle sale il 17 agosto 1919.\nTratto dal lavoro teatrale \"We Can't Be as Bad as All That\" di Henry Arthur Jones che debutt\u00f2 a New York il 30 dicembre 1910, il film fu interpretato dalla famosa attrice teatrale Elsie Ferguson.\nTrama.\nL'ereditiera americana Nora Shard si trova in Inghilterra per lavorare a un suo racconto insieme allo scrittore Howard Furnival, un aristocratico dalla moglie molto gelosa. Furnival, conoscendo il carattere di Doris, la moglie, le tiene nascosta la sua collaborazione con Nora. Ma la gelosia di Doris si scatena quando viene a sapere da Lord Bissett che suo marito ha un'amante: senza sentire ragioni, uccide il marito, suicidandosi subito dopo. Nora, che aveva rifiutato le \"avances\" di Bissett, rendendolo furioso e vendicativo, ora - ritenuta da tutti la vera responsabile del caso - viene bandita dalla buona societ\u00e0.\nLa giovane, allora, sotto falso nome, si reca in Italia e a Venezia conosce Ralph Newell, il fratello di Doris, che si trova l\u00ec, convalescente, a causa di una ferita di guerra.\nI due si innamorano e Nora gli scrive una lettera, decisa a spiegargli per iscritto come effettivamente siano andate le cose con Howard. Ma la lettera non giunge mai nelle mani di Ralph. Lui e Nora si sposano, tornando insieme a Londra. Qui, Ralph viene a sapere che la donna che ha sposato \u00e8 Nora Shard, quella che tutta la societ\u00e0 ritiene - a torto - colpevole di adulterio e causa, con il suo comportamento, di un omicidio e del suicidio della sorella. Ralph non riesce a credere alle spiegazioni di Nora e i due si lasciano. Nora decide di tornare in Italia, il paese dove \u00e8 stata per breve tempo cos\u00ec felice, e l\u00ec dar\u00e0 alla luce il bambino suo e di Ralph.\nPassa il tempo e, un giorno, Ralph giunge dall'Inghilterra: Blissett finalmente ha confessato la verit\u00e0 e l'innocenza di Nora \u00e8 venuta alla luce. I due sposi si riconciliano davanti al loro bambino.\nProduzione.\nIl film fu prodotto dalla Famous Players-Lasky Corporation.\nDistribuzione.\nDistribuito dalla Famous Players-Lasky Corporation e dall'Artcraft Pictures Corporation, il film - presentato da Adolph Zukor - usc\u00ec nelle sale cinematografiche statunitensi il 17 agosto 1919."}
{"id": "2833950", "revid": "30442229", "url": "https://it.wikipedia.org/wiki?curid=2833950", "title": "Plosiva bilabiale sonora", "text": ""}
{"id": "2833959", "revid": "287204", "url": "https://it.wikipedia.org/wiki?curid=2833959", "title": "Torneo di Wimbledon 1971", "text": "Il Torneo di Wimbledon 1971 \u00e8 stata l'85\u00aa edizione del Torneo di Wimbledon e terza prova stagionale dello Slam per il 1971. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 21 giugno al 3 luglio 1971. Il torneo ha visto vincitore nel singolare maschile lo l'australiano John Newcombe che ha sconfitto in finale in 5 set lo statunitense Stan Smith col punteggio di 6\u20133, 5\u20137, 2\u20136, 6\u20134, 6\u20134. Nel singolare femminile si \u00e8 imposta l'australiana Evonne Goolagong Cawley che ha battuto in finale in 2 set la connazionale Margaret Court. Nel doppio maschile hanno trionfato Roy Emerson e Rod Laver, il doppio femminile \u00e8 stato vinto dalla coppia formata da Rosemary Casals e Billie Jean King e nel doppio misto hanno vinto Billie Jean King con Owen Davidson.\nRisultati.\nSingolare maschile.\n John Newcombe ha battuto in finale Stan Smith 6\u20133, 5\u20137, 2\u20136, 6\u20134, 6\u20134\nSingolare femminile.\n Evonne Goolagong Cawley ha battuto in finale Margaret Court 6\u20134, 6\u20131\nDoppio maschile.\n Roy Emerson / Rod Laver hanno battuto in finale Arthur Ashe / Dennis Ralston 4\u20136, 9\u20137, 6\u20138, 6\u20134, 6\u20134\nDoppio femminile.\n Rosemary Casals / Billie Jean King hanno battuto in finale Evonne Goolagong Cawley / Margaret Court 6\u20133, 6\u20132\nDoppio misto.\n Billie Jean King / Owen Davidson hanno battuto in finale Margaret Court / Marty Riessen 3\u20136, 6\u20132, 15\u201313\nJunior.\nSingolare ragazzi.\n Robert Kreiss ha battuto in finale Stephen Warboys, 2\u20136, 6\u20134, 6\u20133\nSingolare ragazze.\n Marina Kro\u0161ina ha battuto in finale Susan Minford, 6\u20134, 6\u20134"}
{"id": "2833970", "revid": "599013", "url": "https://it.wikipedia.org/wiki?curid=2833970", "title": "Francesco Frigieri", "text": "Biografia.\nFiglio di Paolo Frigieri e Annunziata Garofoli, inizia l'attivit\u00e0 giornalistica presso la redazione fiorentina della \"Nazione\" per poi passare all\"'Avvenire d'Italia\" di Bologna.\nNei primi anni sessanta viene chiamato a Milano a collaborare con la rivista \"Tempo\" diretta all'epoca da Arturo Tofanelli. Dopo varie esperienze giornalistiche sempre sotto la direzione di Tofanelli nei giornali \"Affari Italiani\", \"Il Lombardo\" (di cui diviene vicedirettore) e \"Successo\", verso la fine del decennio viene assunto come inviato speciale per la rivista \"L'Europeo\". Nell'ambito di questa attivit\u00e0 incontra e intervista personaggi di rilevanza internazionale, tra i quali Henry Kissinger, Richard Nixon, Indira Gandhi, Jacqueline Kennedy, Madre Teresa di Calcutta, il colonnello Mu\u02bfammar Gheddafi. Fonda assieme a Gianfranco Fusco il \"Quaderno del Sale\", che dirige.\nNel 1968 riceve il Premiolino, il pi\u00f9 antico e importante premio giornalistico italiano, per gli articoli sulla carestia avvenuta nel Biafra.\nNel 1969 come inviato speciale in Irlanda del Nord assiste agli scontri di Derry e Belfast, intervistando nell'occasione i capi dell'IRA, il braccio armato del partito scissionista Sinn F\u00e9in.\nNel 1971 fu a Reggio Calabria sul luogo dei Moti di Reggio.\nNel 1978 entr\u00f2 nella redazione del settimanale \"Epoca\" e nel 1980 divenne direttore della sede romana. Nel 1987, grazie anche all'amicizia personale con Guido Gerosa, all'epoca senatore, fu nominato capo ufficio stampa dei Senatori del Partito Socialista Italiano, incarico che mantenne fino alla scomparsa avvenuta nel 1990.\nFu appassionato studioso e collezionista di arte moderna."}
{"id": "2833971", "revid": "547034", "url": "https://it.wikipedia.org/wiki?curid=2833971", "title": "Franco Cardini", "text": "Biografia.\nConsegue la laurea in Lettere presso l'Universit\u00e0 di Firenze nel 1966. Nel 1967 diventa assistente volontario di Ernesto Sestan. Assistente ordinario alla cattedra di storia medievale e moderna della facolt\u00e0 di Magistero dell'Universit\u00e0 degli Studi di Firenze, poi professore incaricato di storia medievale nella stessa universit\u00e0 e, nel 1985, professore associato e ordinario all'Universit\u00e0 di Bari; nel 1989 ottiene la cattedra di \"Storia medievale\" a Firenze. Attualmente \u00e8 professore emerito presso l\u2019Istituto di Scienze Umane e Sociali aggregato alla Scuola Normale Superiore e fa parte del Consiglio scientifico della Scuola Superiore di Studi Storici di San Marino. Inoltre, \u00e8 Direttore di Ricerca nell'\u00c9cole des Hautes \u00c9tudes en Sciences Sociales di Parigi e Fellow della Harvard University.\nIl campo di studi principale di Cardini \u00e8 quello della storia delle Crociate, affrontato con studi su scritti cristiani e arabo-islamici. Cardini ritiene che le crociate non siano state uno scontro di civilt\u00e0 o guerra di religione, ma un \"pellegrinaggio armato\" volto a mettere la Terra Santa sotto il controllo politico di singoli potentati cristiani. Tutto questo senza che vi fosse la percezione, da una parte come dall'altra, dell'esistenza di due schieramenti nettamente distinti in funzione delle divisioni religiose: cristiani e musulmani si sono combattuti ma si sono anche alleati a seconda delle convenienze contingenti.\nDal luglio 1994 allo stesso mese del 1996 \u00e8 stato membro del consiglio d'amministrazione della RAI. \u00c8 socio di numerose organizzazioni scientifiche italiane e straniere e ha ottenuto numerosi riconoscimenti per i suoi studi accademici, tra cui si ricorda l'elezione ad Accademico Ordinario della Accademia delle arti del disegno di Firenze. Dal 1997 \u00e8 stato membro del comitato scientifico del \"MystFest\" di Cattolica fondato da Felice Laudadio. \u00c8 stato direttore editoriale del mensile della Fondazione Federico II di Palermo, \"L'Euromediterraneo\".\n\u00c8 stato fondatore della rivista \"Percorsi\" e collabora frequentemente con il quotidiano \"Avvenire\". Da gennaio 2012 \u00e8 entrato a far parte del comitato scientifico della rivista \"Eurasia.\" Dal maggio 2012 \u00e8 membro del Collegio dei Reggenti dell'Associazione \"Fiorentini nel Mondo\". Nel luglio 2015 ha fondato \"Civitas Dei,\" un'istituzione culturale preposta alla ricerca ed alla documentazione della storia e dell'archeologia gerosolimitane e dedicata alla valorizzazione del patrimonio storico, archeologico, religioso e culturale di Gerusalemme, con Andrea Claudio Galluzzo, Oleg Sisi, Marco Fagotti, Simone Tani, Tommaso Conforti e Franco Lucchesi, presidente dell'Opera di Santa Maria del Fiore presso la quale \"Civitas Dei\" \u00e8 ospitata. Cardini ne ha assunto la carica di Presidente Onorario.\n\u00c8 stato membro del comitato scientifico del programma televisivo Rai 3 \"Il tempo e la storia\" dal 2013 al 2017 e in seguito in quello di \"Passato e presente\", programma della stessa rete con replica su Rai Storia.\nCardini ha espresso forti dubbi sulle versioni ufficiali fornite dalle autorit\u00e0 americane circa gli attentati dell'11 settembre 2001, partecipando tra l'altro all'inchiesta \"Zero\" condotta da Giulietto Chiesa.\nCardini ha denunciato inoltre la progressiva eclissi della dimensione pubblica e controllabile della politica che guida i popoli e le nazioni, da lui ritenuta sempre pi\u00f9 asservita al \u00abprimato del profitto di alcune \u00e9lite chiuse che monopolizzano decisioni e guadagni\u00bb.\nImpegno e pensiero politico.\nIn giovent\u00f9 \u00e8 stato iscritto al Movimento Sociale Italiano, poi alla Jeune Europe, il movimento transnazionale fondato da Jean Thiriart. Riguardo alla sua esperienza con l'MSI, di cui ebbe la tessera dal 1953 al 1965, in un'intervista dell'ottobre del 2021 dichiara di aver fatto qualche saluto romano senza essersene pentito. Nella stessa occasione ribadisce la sua stima e l'apprezzamento per Giorgia Meloni.\nHa preso posizione contro le guerre in Afghanistan (iniziata nel 2001) e contro la guerra in Iraq (iniziata nel 2003), criticando in particolar modo l'atteggiamento sul tema del comparto mediatico, a suo parere intento a semplificare il campo di analisi polarizzando eccessivamente gli schieramenti coinvolti. Cardini ha inoltre aderito alla manifestazione unitaria in favore della \"resistenza irachena\" del 13 dicembre 2003 promossa dal campo antimperialista, manifestazione che ha attirato l'interesse dei \"media\" soprattutto per via della presenza di una raccolta fondi in favore della \"resistenza irachena\". Cardini non ha mai nascosto, inoltre, la sua ammirazione per i rivoluzionari Ernesto Che Guevara e Fidel Castro.\nNel 2004 fu candidato sindaco alle elezioni comunali di Firenze, sostenuto dalle liste civiche \"Sinistra per Firenze\", \"Iniziativa popolare per Cardini\", \"Lega pensionati e disabili per Firenze\", \"Sovranit\u00e0 popolare\", \"Democrazia della terra\". Ha raccolto il 4,56% e 10.155 voti.\nRiconoscimenti.\nPremi.\nIn qualit\u00e0 di saggista e storico, Cardini ha ricevuto diversi riconoscimenti,tra cui:"}
{"id": "2833977", "revid": "30442479", "url": "https://it.wikipedia.org/wiki?curid=2833977", "title": "Plosiva alveolare sonora", "text": ""}
{"id": "2833983", "revid": "30442519", "url": "https://it.wikipedia.org/wiki?curid=2833983", "title": "Plosiva velare sorda", "text": ""}
{"id": "2834023", "revid": "116595584", "url": "https://it.wikipedia.org/wiki?curid=2834023", "title": "AIDA International", "text": "L'Associazione internazionale per lo sviluppo dell'apnea (AIDA, dal francese: \"Association Internationale pour le D\u00e9veloppement de l'Apn\u00e9e\") regolamenta le competizioni di immersione in apnea a livello mondiale. Fondata nel 1992, emana le regole per la sicurezza, sovrintende alla registrazione dei record mondiali ed organizza le competizioni."}
{"id": "2834025", "revid": "113354135", "url": "https://it.wikipedia.org/wiki?curid=2834025", "title": "Love, in Itself", "text": "Love, in Itself \u00e8 un singolo del gruppo musicale britannico Depeche Mode, il secondo e ultimo estratto dall'album \"Construction Time Again\", pubblicato il 19 settembre 1983.\nVideo musicale.\nIl videoclip che accompagna l'uscita del singolo \u00e8 stato diretto da Clive Richardson, vede il gruppo eseguire la canzone in una caverna preistorica.\nClassifiche.\nIl singolo ebbe solo un discreto impatto nelle classifiche mondiali, raggiungendo la posizione n\u00ba 28 in Germania e la n\u00ba 21 in Gran Bretagna. Tuttavia ottenne un grande successo nei Paesi Bassi, dove usc\u00ec in formato extended play con una versione dal vivo della hit \"Just Can't Get Enough\", conquistando la prima posizione nella classifica nazionale degli album."}
{"id": "2834026", "revid": "171091", "url": "https://it.wikipedia.org/wiki?curid=2834026", "title": "Bataille des Reines", "text": ""}
{"id": "2834034", "revid": "287204", "url": "https://it.wikipedia.org/wiki?curid=2834034", "title": "Michele Prospero", "text": "Biografia.\nSi \u00e8 laureato in Filosofia all'Universit\u00e0 La Sapienza di Roma, discutendo una tesi sul giurista Hans Kelsen. \u00c8 professore ordinario di Filosofia del Diritto presso la facolt\u00e0 di Scienza Politica, Sociologia e Scienze della Comunicazione della Sapienza. Autore di numerosi saggi, collabora con diverse riviste scientifiche e quotidiani., tra i quali soprattutto \"L'Unit\u00e0\".\nI suoi interessi sono principalmente rivolti al sistema istituzionale italiano e al pensiero politico della sinistra.\nMichele Prospero, inoltre, svolge attivit\u00e0 di editorialista: le posizioni da lui espresse come analista politico sono state aspramente criticate dal giornalista Marco Travaglio, che lo ha accusato di \"pagnottismo\". Tra i punti di dissenso, vi \u00e8 la posizione critica assunta da Prospero nei confronti della democrazia diretta, e nei confronti della fiducia riposta da Marco Travaglio, e dal Movimento 5 stelle di Beppe Grillo, nella intrinseca infallibilit\u00e0 del giudizio espresso dagli elettori e del popolo della Rete.\nDal 2017 fa parte della direzione nazionale di Sinistra Italiana ed \u00e8 responsabile cultura del partito."}
{"id": "2834051", "revid": "574302", "url": "https://it.wikipedia.org/wiki?curid=2834051", "title": "Linea di successione al trono di Modena e Reggio", "text": "La linea di successione al trono ducale di Modena e Reggio segue il criterio della legge salica. Il Ducato di Modena e Reggio \u00e8 stato annesso ufficialmente al Regno di Sardegna nel 1860.\nL'eredit\u00e0 del nome d'Este.\nL'ultimo duca regnante di Modena e Reggio, Francesco V, mor\u00ec nel 1875 senza eredi maschi diretti, lasciando suo erede dinastico il cugino Francesco Ferdinando, a quei tempi terzo in linea di successione al trono imperiale, sotto condizione che questi assumesse per s\u00e9 e per i suoi discendenti il nome \"d'Austria-Este\". Dopo l'uccisione di Francesco Ferdinando, l'imperatore Francesco Giuseppe trasmise i diritti estensi al nipote, l'arciduca Carlo, che, divenuto imperatore, il 16 aprile 1917 concesse il titolo al figlio secondogenito Roberto d'Austria-Este.\nL'attuale capo della Casa d'Austria-Este \u00e8 l'arciduca Lorenzo d'Austria-Este, principe del Belgio, figlio di Roberto e di Margherita di Savoia-Aosta. Nel 1984 ha sposato Astrid del Belgio.\nLinea di successione.\nLa linea di successione all'Arciduca Lorenzo d'Austria-Este (1955) \u00e8 la seguente:\nLa discendenza di Maria Teresa d'Austria-Este.\nGli Austria-Este discendenti da Carlo I d'Austria hanno ereditato il nome degli Este, ai sensi del trattato dell'11 maggio 1753 tra Modena e l'Austria e dal testamento di Francesco V d'Austria-Este, ma non discendono da Maria Beatrice d'Este, l'ultima della sua Casa, che spos\u00f2 Ferdinando Carlo Antonio d'Asburgo-Lorena. \nDal fratello secondogenito dell'ultimo duca regnante di Modena e Reggio, Francesco V, Ferdinando Carlo Vittorio d'Austria-Este (1821-1849), entrambi nipoti di Maria Beatrice d'Este, nacque Maria Teresa Enrichetta d'Austria-Este (1849-1919) che spos\u00f2 Ludovico III di Baviera. Per diritto di sangue i loro discendenti maschi, secondo il principio di primogenitura, e fatta salva l'esclusione della discendenza da nozze diseguali, potrebbero rivendicare i titoli relativi all'eredit\u00e0 estense, nel caso in cui non si applicasse il trattato del 1753. Francesco Bonaventura di Baviera (1933), che non rivendica l'eredit\u00e0 estense, \u00e8 il pronipote primogenito maschio di Maria Teresa Enrichetta e di Ludovico III. L'ordine di successione in questo caso, ricalcherebbe quello della linea di successione al trono di Baviera dal numero 1 fino al numero 15, fatta salva l'esclusione dei numeri 3, 4 e 5 in quanto discendenza morganatica.\nNel suo testamento, Francesco V d'Austria-Este cita come suoi eredi soltanto gli arciduchi d'Austria, nati in osservanza delle leggi dinastiche (in particolare si esclude la discendenza nata da nozze diseguali), che non regnino su altri Stati, in ottemperanza al trattato del 1753 che prevedeva il passaggio dei diritti degli Este alla Casa d'Asburgo \"indipendentemente\" dalla discendenza dagli Este. Francesco V nomina inoltre come eventuali eredi, in caso di rinuncia o mancato rispetto dei requisiti da parte degli Asburgo-Lorena, i suoi nipoti ex sorore Carlo Maria di Borbone-Spagna duca di Madrid e Alfonso di Borbone, mentre non fa menzione dei nipoti ex fratre della Casa di Baviera. "}
{"id": "2834054", "revid": "1318658", "url": "https://it.wikipedia.org/wiki?curid=2834054", "title": "Anna de Noailles", "text": "Biografia.\nNacque a Parigi, discendente dalle famiglie di boiardi Bibescu e Craiove\u015fti di Romania, figlia del principe Grigore Bibescu-Basarab, figlio a sua volta del principe valacco Gheorghe Bibescu e della principessa Zoe Br\u00e2ncoveanu. Sua madre fu la pianista greca Raluca Moussouros, a cui Paderewski dedic\u00f2 diverse composizioni.\nSua zia, la principessa Elena Bibescu, fu una delle animatrici della vita artistica parigina della fine del XIX secolo, fino alla sua morte avvenuta nel 1912. I suoi cugini, i principi Emmanuel ed Antoine Bibesco, furono amici intimi di Marcel Proust. \nNel 1897 spos\u00f2 Mathieu de Noailles, con cui ebbe un figlio, Anne Jules, nato nel 1900.\nAll'inizio del XX secolo il suo salotto all'H\u00f4tel de Brancovan, al 34 di avenue Hoche attirava l'\u00e9lite intellettuale, letteraria e artistica dell'epoca. Lo frequentarono tra gli altri Edmond Rostand, Francis Jammes, Paul Claudel, Colette, Andr\u00e9 Gide, Maurice Barr\u00e8s, Fr\u00e9d\u00e9ric Mistral, Robert de Montesquiou, Marcel Proust, Paul Val\u00e9ry, Jean Cocteau, Alphonse Daudet, Pierre Loti, Paul Hervieu e Max Jacob.\nNel 1904, insieme ad altre signore tra cui la moglie di Alphonse Daudet e Judith Gautier (la figlia di Th\u00e9ophile Gautier), Anna de Noailles cre\u00f2 il premio \"\u00abVie Heureuse\u00bb\", appoggiato all'omonima rivista, che divenne negli anni 1920 il Prix Femina, riconoscimento alla migliore opera francese in prosa o in poesia, come contraltare femminile (nella giuria) del Prix Goncourt.\nAnna de Noailles godette all'epoca di grande notoriet\u00e0 mondana. Di grande presenza, fu ritratta da molti pittori famosi, come Antonio de la Gandara, Kees van Dongen, Jacques-\u00c9mile Blanche, Philip Alexius de Laszlo. Nel 1906, fece da modella per un busto in marmo di Auguste Rodin, oggi esposto al Metropolitan Museum di New York; il bozzetto in creta \u00e8 esposto al Mus\u00e9e Rodin di Parigi.\nAnna de Noailles fu la prima donna insignita del titolo di Commendatore della Legion d'onore. Nel 1921 le fu conferito il Gran premio di letteratura dell'Accademia francese. L'Acad\u00e9mie fran\u00e7aise non l'accolse fra gli Immortali, ma istitu\u00ec, nel 1994 il \"Prix Anna de Noailles\", destinato ad una donna di lettere.\nFu anche la prima donna accolta alla \"Acad\u00e9mie royale de langue et de litt\u00e9rature fran\u00e7aises de Belgique\" (al seggio 33; sul quale le successero Colette e Cocteau).\nMor\u00ec nel 1933, e riposa al cimitero di P\u00e8re-Lachaise a Parigi (ma il suo cuore \u00e8 collocato nel cimitero di Amphion-les-Bains a Publier).\nOpere.\nAnna de Noailles scrisse tre romanzi, un'autobiografia e una gran numero di poesie. Il suo lirismo appassionato si esalta in un'opera che sviluppa in modo molto personale i grandi temi dell'amore, della natura e della morte."}
{"id": "2834055", "revid": "79968", "url": "https://it.wikipedia.org/wiki?curid=2834055", "title": "Caritas diocesana", "text": "La Caritas diocesana nella Chiesa cattolica italiana \u00e8 un organismo pastorale con compiti caritatevoli presente in ogni singola diocesi.\nDescrizione.\nIl compito della Caritas diocesana \u00e8 esercitare ed educare la Chiesa locale alla carit\u00e0 evangelica sia verso i territori nei quali essa si trova a operare sia verso la pi\u00f9 ampia comunit\u00e0 mondiale. Rappresenta inoltre lo strumento ufficiale della Diocesi per il coordinamento delle iniziative caritative assistenziali. Lavora in collaborazione con le varie aggregazioni ecclesiali presenti sul territorio e, dove queste sono state costituite, con le Caritas parrocchiali.\nLa sua natura \u00e8 quella di una \"Persona giuridica pubblica nell'Ordinamento Canonico\" ed \u00e8 presieduta dal vescovo; il direttore pu\u00f2 invece essere un sacerdote o un laico.\nLe caritas diocesane sono coordinate a livello nazionale dalla Caritas Italiana, un organismo costituito dalla Conferenza Episcopale Italiana.\nDiffusione.\nIn Italia sono presenti 220 caritas diocesane, ognuna con il proprio statuto.\nFonti di finanziamento.\nLe Caritas diocesane basano a livello economico le loro attivit\u00e0 principalmente su:"}
{"id": "2834060", "revid": "287204", "url": "https://it.wikipedia.org/wiki?curid=2834060", "title": "Kevin (Ed, Edd &amp; Eddy)", "text": ""}
{"id": "2834061", "revid": "124358526", "url": "https://it.wikipedia.org/wiki?curid=2834061", "title": "Torneo di Wimbledon 1970", "text": "Il Torneo di Wimbledon 1970 \u00e8 stata l'84\u00aa edizione del Torneo di Wimbledon e terza prova stagionale dello Slam per il 1970. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 22 giugno al 4 luglio 1970. Il torneo ha visto vincitore nel singolare maschile lo l'australiano John Newcombe che ha sconfitto in finale in 5 set il connazionale Ken Rosewall col punteggio di 5\u20137, 6\u20133, 6\u20132, 3\u20136, 6\u20131. Nel singolare femminile si \u00e8 imposta l'australiana Margaret Court che ha battuto in finale in 2 set la statunitense Billie Jean King. Nel doppio maschile hanno trionfato John Newcombe e Tony Roche, il doppio femminile \u00e8 stato vinto dalla coppia formata da Rosemary Casals e Billie Jean King e nel doppio misto hanno vinto Rosemary Casals con Ilie N\u0103stase.\nRisultati.\nSingolare maschile.\n John Newcombe ha battuto in finale Ken Rosewall, 5\u20137, 6\u20133, 6\u20132, 3\u20136, 6\u20131\nSingolare femminile.\n Margaret Court ha battuto in finale Billie Jean King, 14\u201312, 11\u20139\nDoppio maschile.\n John Newcombe / Tony Roche hanno battuto in finale Ken Rosewall / Fred Stolle, 10\u20138, 6\u20133, 6\u20131\nDoppio femminile.\n Rosemary Casals / Billie Jean King hanno battuto in finale Fran\u00e7oise D\u00fcrr / Virginia Wade, 6\u20132, 6\u20133\nDoppio misto.\n Rosemary Casals / Ilie N\u0103stase hanno battuto in finale Ol'ga Morozova / Alex Metreveli, 6\u20133, 4\u20136, 9\u20137\nJunior.\nSingolare ragazzi.\n Byron Bertram ha battuto in finale Frank Gebert, 6\u20130, 6\u20133\nSingolare ragazze.\n Sharon Walsh ha battuto in finale Marina Kro\u0161ina, 8\u20136, 6\u20134"}
{"id": "2834062", "revid": "945903", "url": "https://it.wikipedia.org/wiki?curid=2834062", "title": "Today and Tomorrow", "text": "Today and Tomorrow \u00e8 il quinto (quarto in studio) album del pianista jazz statunitense McCoy Tyner, pubblicato dalla casa discografica Impulse! Records nel luglio del 1964.\nMusicisti.\nContemporary Focus / T 'N A Blues / Three Flowers\nNight in Tunisia / Autumn Leaves / When Sunny Gets Blue / You'd Be So Nice to Come Home To / Five Spot After Dark / Flapstick Blues"}
{"id": "2834063", "revid": "1543377", "url": "https://it.wikipedia.org/wiki?curid=2834063", "title": "We Can Work It Out", "text": "We Can Work It Out \u00e8 un brano musicale scritto da Paul McCartney e John Lennon e pubblicato dai Beatles come \"secondo lato A\" del singolo \"Day Tripper\".\nDescrizione.\nLa canzone fu registrata in studio il 20 ottobre 1965 e distribuita in disco ai primi di dicembre dello stesso anno.\n\u00c8 considerata una delle migliori testimonianze della vena compositiva \"a due\" della \"firma\" Lennon-McCartney. I due musicisti scrissero assieme parole e musica, ma McCartney - che si sarebbe ispirato per ideare il testo alla conclusione della sua relazione sentimentale con la girl-friend dell'epoca Jane Asher - si dedic\u00f2 particolarmente alla parte corale. Fu composta prevalentemente da McCartney, anche se John lo coadiuv\u00f2 nella stesura del testo e compose la parte centrale:\"Life is very short\".\nIl testo della canzone evidenzi\u00f2 la contrapposizione di due scuole di pensiero: una, quella di McCartney, prevalentemente fondata sull'ottimismo e sulla spensieratezza, l'altra, quella di Lennon tendente all'approfondimento.\nArticolato su un placido ritmo di ballata acustica, il brano delinea sul piano del testo una visione complessivamente ottimistica e la morale che si potrebbe trarre \u00e8 che, comunque vada, comunque una storia d'amore finisca, \"ce la si pu\u00f2 sempre fare\".\nIl brano presenta delle disarmoniche parti 'sperimentali' a 3/4 \"...fighting, my friend\" nel tempo di 4/4.\nPubblicazione.\nIn una discussione su quale delle due canzoni dovrebbe essere il lato A del nuovo singolo, Lennon aveva sostenuto \"Day Tripper\", differendo dal punto di vista della maggioranza che \"We Can Work It Out\" fosse una canzone pi\u00f9 commerciale. Il 15 novembre, EMI ha annunciato che il lato A sarebbe stato \"We Can Work It Out\", solo che Lennon avrebbe contraddetto pubblicamente questo due giorni dopo. Di conseguenza, il singolo \u00e8 stato commercializzato come il primo doppio lato A in assoluto. La difesa di \"Day Tripper\" da parte di Lennon, di cui era lo scrittore principale, si basava sulla sua convinzione che il suono rock dei Beatles dovesse essere favorito rispetto allo stile pi\u00f9 morbido di \"We Can Work It Out\". Le richieste di \"airplay\" e \"point-of-sale\" hanno presto dimostrato che \"We Can Work It Out\" \u00e8 la pi\u00f9 popolare fra i due lati.\nIl singolo fu pubblicato sull'etichetta Parlophone della EMI in Gran Bretagna (come Parlophone R 5389) il 3 dicembre 1965, lo stesso giorno dei Rubber Soul. Le due pubblicazioni coincisero con la speculazione della stampa britannica secondo cui la superiorit\u00e0 dei Beatles nel mondo pop dal 1963 avrebbe potuto finire, visti i consueti due o tre anni che la maggior parte degli atti poteva aspettarsi di rimanere al culmine del loro popolarit\u00e0. \"Day Tripper\"/\"We Can Work It Out\" \u00e8 entrato nella UK Singles Chart (all'epoca, la classifica Record Retailer) il 15 dicembre, al numero 2, prima di mantenere la prima posizione per cinque settimane consecutive. Il singolo non riusc\u00ec anche a scalare la classifica nazionale pubblicata da Melody Maker nella sua prima settimana, segnando la prima occasione dal dicembre 1963 in cui un nuovo singolo dei Beatles non era entrato immediatamente al numero 1. Sebbene il singolo fosse un immediato numero 1 sulla classifica dell'NME, i quotidiani Daily Mirror e Daily Express hanno entrambi pubblicato articoli che evidenziano l'apparente declino. Il disco fu il nono singolo consecutivo dei Beatles nel Regno Unito e il singolo pi\u00f9 venduto della band l\u00ec da \"Can't Buy Me Love\", il loro precedente A-side diretto da McCartney. In occasione degli Ivor Novello Awards dell'anno successivo, \"We Can Work It Out\" \u00e8 stato riconosciuto come il singolo pi\u00f9 venduto del 1965, prima di \"Help!\". Nel novembre 2012, aveva venduto 1,39 milioni di copie nel Regno Unito, rendendolo il quinto milione di venditori del gruppo in quel paese. A dicembre 2018, il doppio lato A era il 54 \u00b0 singolo pi\u00f9 venduto di tutti i tempi nel Regno Unito - una delle sei canzoni dei Beatles incluse nelle classifiche di vendita pubblicate dalla Official Charts Company.&lt;ref name=\"Myers/OCC\"&gt;&lt;/ref&gt;\nNegli Stati Uniti, dove il singolo \u00e8 stato pubblicato dalla Capitol Records il 6 dicembre (come Capitol 5555), entrambe le canzoni sono entrate nel Billboard Hot 100 nella settimana terminata il 18 dicembre. L'8 gennaio 1966, \"We Can Work It Out\" ha raggiunto il numero 1 della classifica, mentre \"Day Tripper\" \u00e8 entrato nella top ten al numero 10. \"We Can Work It Out\" ha trascorso tre non consecutivi settimane al numero 1, mentre \"Day Tripper\" ha raggiunto il picco al numero 5. La canzone era l'undicesimo numero 1 americano della band, realizzato in poco meno di due anni dal loro debutto su Hot 100, il sesto singolo numero 1 consecutivo nelle classifiche statunitensi, all'epoca un record. Il singolo \u00e8 stato certificato oro dalla Recording Industry Association of America, per vendite di almeno 1 milione, il 6 gennaio 1966.\nVideoclip.\nPer la prima volta per uno dei loro singoli, i Beatles hanno filmato filmati promozionali per \"We Can Work It Out\" e \"Day Tripper\". Successivamente, noti come \"Intertel Promos\", queste clip erano intese come un modo per salvare la band che doveva apparire di persona in programmi televisivi britannici popolari come Ready Steady Go! e Top of the Pops, e assicurarono anche che i Beatles raggiungessero il loro vasto pubblico internazionale.\nLe riprese si sono svolte ai Twickenham Film Studios nel sud-ovest di Londra il 23 novembre 1965, con Joe McGrath come regista. I Beatles fecero un totale di dieci promozioni in bianco e nero quel giorno, girando clip per le nuove canzoni e per i loro singoli precedenti \"I Feel Fine\", \"Ticket to Ride\" e \"Help!\". Tre dei film erano rappresentazioni di \"We Can Work It Out\", in cui Lennon era seduto in un harmonium.\nLa trasmissione pi\u00f9 frequente dei tre \u00e8 stata una semplice esibizione con il gruppo che indossava abiti neri. Nella descrizione del giornalista di Rolling Stone Rob Sheffield: \"All'inizio, stanno giocando tutto dritto nei loro abiti, fino a quando John non si propone di far rompere Paul sulla macchina fotografica. Rende impossibile a chiunque altro mantenere una faccia seria - alla fine, suona l'organo con i piedi\". Un'altra clip mostra il gruppo che indossa le tute da palco durante la loro esibizione allo Shea Stadium il 15 agosto. La terza clip si apre con una fotografia di Lennon con un girasole davanti ai suoi occhi.\nUno dei film promozionali del novembre 1965 fu incluso nella compilation video 1 dei Beatles 2015, e il terzo clip promozionale fu incluso nelle versioni a tre dischi della compilation, intitolato \"1+\".\nAccoglienza e successo commerciale.\nIl disco ottenne una ottima accoglienza su entrambi i lati dell'Atlantico, raggiungendo la prima posizione negli Stati Uniti d'America per ben tre settimane (USA#1), in alternanza con \"The Sounds of Silence\" di Simon and Garfunkel.\nOttimo fu il successo in madrepatria con una salda posizione di testa in classifica per cinque settimane (GB#1), sull'onda della cerimonia di investitura a Buckingham Palace ed in Olanda per sette settimane.\nIn Canada ed Irlanda arriva primo ed in Germania secondo.\nIn Italia il disco scal\u00f2 le chart fino a raggiungere al massimo il settimo posto (IT#7), stazionando per circa undici settimane all'interno delle classifiche.\nCover.\nNel 1966 Mike Liddell &amp; gli Atomi propongono una versione in italiano, con testo di Carlo Rossi, dal titolo \"Nelle mani tue\", inserita nella compilation del 1993 \"Red Ronnie presenta \"Quei favolosi anni '60\"\".\n\"We Can Work It Out\" \u00e8 stata riproposta in versione hard rock dai Deep Purple, sull'album \"The Book of Taliesyn\".\nUna cover interessantissima \u00e8 stata proposta nel 1970 da Stevie Wonder, cos\u00ec come l'ottima versione dei Tesla nel live acustico Five Man Acoustical Jam.\nDa non dimenticare anche la versione proposta dalla cantante Noa.\nAltra cover di successo furono quelle di Petula Clark, dei Four Seasons e dei Big Time Rush\nNel 2015 in occasione dell'evento \"A MusiCares Tribute To Paul McCartney\", i Coldplay proposero una loro cover del brano. In questa occasione Guy Berryman suon\u00f2 con un basso Hofner in onore al bassista dei Beatles."}
{"id": "2834074", "revid": "287204", "url": "https://it.wikipedia.org/wiki?curid=2834074", "title": "Torneo di Wimbledon 1969", "text": "Il Torneo di Wimbledon 1969 \u00e8 stata l'83\u00aa edizione del Torneo di Wimbledon e terza prova stagionale dello Slam per il 1969. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 22 giugno al 5 luglio 1969. Il torneo ha visto vincitore nel singolare maschile lo l'australiano Rod Laver\nche ha sconfitto in finale in 4 set il connazionale John Newcombe col punteggio di 6-4, 5-7, 6-4, 6-4. Nel singolare femminile si \u00e8 imposta la britannica Ann Haydon-Jones che ha battuto in finale in 3 set la statunitense Billie Jean King. Nel doppio maschile hanno trionfato John Newcombe e Tony Roche, il doppio femminile \u00e8 stato vinto dalla coppia formata da Margaret Court e Judy Tegart. Nel doppio misto hanno vinto Fred Stolle con Ann Haydon-Jones.\nRisultati.\nSingolare maschile.\n Rod Laver ha battuto in finale John Newcombe 6-4, 5-7, 6-4, 6-4\nSingolare femminile.\n Ann Haydon-Jones ha battuto in finale Billie Jean King 3-6, 6-3, 6-2\nDopoio maschile.\n John Newcombe / Tony Roche hanno battuto in finale Tom Okker / Marty Riessen 7-5, 11-9, 6-3\nDoppio femminile.\n Margaret Court / Judy Tegart hanno battuto in finale Patricia Hogan / Peggy Michel 9-7, 6-2\nDoppio misto.\n Fred Stolle / Ann Haydon-Jones hanno battuto in finale Tony Roche / Judy Tegart 6-2, 6-3\nJunior.\nSingolare ragazzi.\n Byron Bertram ha battuto in finale John Alexander 7-5, 5-7, 6-4\nSingolare ragazze.\n Kazuko Sawamatsu ha battuto in finale Brenda Kirk 6-1, 1-6, 7-5"}
{"id": "2834078", "revid": "767487", "url": "https://it.wikipedia.org/wiki?curid=2834078", "title": "In differenze", "text": "In differenze \u00e8 il terzo album della musicista italiana Susanna Parigi, pubblicato, in formato CD, nel 2004 dalla casa discografica Sette Ottavi.\nIl disco.\nil disco comprende 14 brani, con le collaborazioni prestigiose di artisti e musicisti come: Pat Metheny, Tony Levin, l'orchestra sinfonica di Sofia, Ellade Bandini, Ares Tavolazzi, Flaco Biondini, Mario Arcari ed il filosofo Umberto Galimberti, che ha collaborato alla stesura del testo del brano \"False\" ed alla scrittura dei monologhi dell'omonimo spettacolo teatrale.\nLa copertina dell'album riporta uno scatto concesso all'autrice dal fotografo Sebasti\u00e3o Salgado.\nL'album porta la Parigi ad essere considerata dalla stampa italiana una rivelazione del panorama musicale e del cantautorato al femminile italiano, anche per i temi sociali affrontati nelle sue canzoni: dall'indifferenza come amputazione dei sensi nel nostro vivere occidentale, al rispetto e all'amore per le differenze."}
{"id": "2834084", "revid": "767487", "url": "https://it.wikipedia.org/wiki?curid=2834084", "title": "Torneo di Wimbledon 1968", "text": "Il Torneo di Wimbledon 1968 \u00e8 stata l'82\u00aa edizione del Torneo di Wimbledon (la 1a dell'Era Open) e terza prova stagionale dello Slam per il 1968. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 24 giugno al 6 luglio 1968. Il torneo ha visto vincitore nel singolare maschile l'australiano Rod Laver che ha sconfitto in finale in 3 set il connazionale Tony Roche col punteggio di 6\u20133, 6\u20134, 6\u20132. Nel singolare femminile si \u00e8 imposta la statunitense Billie Jean King che ha battuto in finale in 2 set la connazionale Judy Tegart Dalton. Nel doppio maschile hanno trionfato John Newcombe e Tony Roche, il doppio femminile \u00e8 stato vinto dalla coppia formata da Rosemary Casals e Billie Jean King e nel doppio misto hanno vinto Margaret Court con Ken Fletcher.\nRisultati.\nSingolare maschile.\n Rod Laver ha battuto in finale Tony Roche, 6\u20133, 6\u20134, 6\u20132\nSingolare femminile.\n Billie Jean King ha battuto in finale Judy Tegart Dalton, 9\u20137, 7\u20135\nDopoio maschile.\n John Newcombe / Tony Roche hanno battuto in finale Ken Rosewall / Fred Stolle, 6\u20133, 6\u20138, 14\u201312, 6\u20133\nDoppio femminile.\n Rosemary Casals / Billie Jean King hanno battuto in finale Fran\u00e7oise D\u00fcrr / Ann Haydon Jones, 3\u20136, 6\u20134, 7\u20135\nDoppio misto.\n Margaret Court / Ken Fletcher hanno battuto in finale Alex Metreveli / Ol'ga Morozova, 6\u20131, 14\u201312\nJunior.\nSingolare ragazzi.\n John Alexander ha battuto in finale Jacques Thamin, 6-1, 6-2\nSingolare ragazze.\n Kristy Pigeon ha battuto in finale Lesley Hunt, 6-4, 6-3"}
{"id": "2834093", "revid": "22475", "url": "https://it.wikipedia.org/wiki?curid=2834093", "title": "Ry\u014dji Ch\u016bbachi", "text": "Entr\u00f2 nella Sony Corporation nel 1977 e ne divenne presidente il 7 marzo 2005, succedendo Kunitake Ado. Fu sostituito da Howard Stringer il 1\u00ba aprile 2009 e divenne vice presidente del consiglio di amministrazione."}
{"id": "2834095", "revid": "228587", "url": "https://it.wikipedia.org/wiki?curid=2834095", "title": "Al-Ma'arri", "text": "Erudito, filologo e retore, compose opere in prosa e in versi. Conosciuto come il \"Lucrezio d'Oriente\", fu un razionalista controverso, lasciando intendere di considerare le religioni positive in generale nulla pi\u00f9 di una superstizione.\nPer le sue critiche alle religioni viene spesso (ma erroneamente) accostato all'ateismo ma tutta la sua formazione intellettuale e la sua vita mostrano ben altro, come indica d'altronde l'accorata elegia dedicata all'amatissima sua madre defunta, che egli si augura vivamente di incontrare nuovamente nell'Aldil\u00e0.\nFormazione culturale.\nAmmalatosi da bimbo di vaiolo, perse di fatto la vista, come egli stesso afferma in una lettera rivolta al \"D\u0101\u02bf\u012b \u2019l-du\u02bf\u0101t\" (capo propagandista) fatimide Ab\u016b Na\u1e63r b. Ab\u012b \u02bfImr\u0101n al-Mu\u02beayyad f\u012b l-D\u012bn.\nComp\u00ec nella natia Ma\u02bfarra e ad Aleppo accurati studi religiosi, di lingua e di letteratura araba, avendo tra i suoi maestri suo padre e il grammatico e poeta Ibn Kh\u0101lawayh, che apparteneva alla privilegiata cerchia letteraria radunata intorno a s\u00e9 dall'Emiro hamdanide Sayf al-Dawla ad Aleppo e che egli ricorder\u00e0 con grande affetto e rispetto nella sua \"Ris\u0101lat al-Ghufr\u0101n\".\nFu poeta di grande vigore e ammir\u00f2 in modo incondizionato al-Mutanabbi.\nSi rec\u00f2 quindi a Baghdad, capitale del califfato abbaside, come pure a Tripoli (Libano) del Libano e ad Antiochia.\nI suoi dubbi religiosi (che affiorano talora nelle sue opere) non tracimarono mai nell'ateismo o nello scetticismo, come ci ricorda nella sua \"Bughyat al-\u1e6dalab\" Ibn al-\u02bfAd\u012bm.\nIbn Kath\u012br ricorda che fu espulso da Baghd\u0101d dai \"fuqah\u0101\u02be\" di quella citt\u00e0 per le critiche da lui rivolte ad alcune norme del \"fiqh\".\nOpere.\nIl viaggio nell'Aldil\u00e0 \u00e8 stato indicato da Miguel As\u00edn Palacios come una possibile fonte della \"Divina Commedia\" dantesca nella sua opera \"La escatolog\u00eda musulmana en la Divina Comedia\" (Madrid 1919; seconda edizione 1943), ma l'ipotesi si \u00e8 rivelata priva di fondamento, in quanto il testo dell'epistola non ebbe grande circolazione nel mondo islamico, non fu mai tradotto in lingue occidentali fino all'epoca moderna e, data la sua lontananza dagli interessi dell'Occidente medievale (\u00e8 infarcito di considerazioni filologiche, metriche e grammaticali), ben difficilmente sarebbe risultato comprensibile nell'originale."}
{"id": "2834099", "revid": "287204", "url": "https://it.wikipedia.org/wiki?curid=2834099", "title": "Ralf (personaggio)", "text": ""}
{"id": "2834108", "revid": "990640", "url": "https://it.wikipedia.org/wiki?curid=2834108", "title": "Medaglia di Gianfrancesco I Gonzaga", "text": "La medaglia di Gianfrancesco I Gonzaga fu realizzata in bronzo dall'artista italiano Pisanello verso il 1439-1440 e misura 10 cm di diametro. \nStoria.\nDopo aver coniato la celebre medaglia di Giovanni VIII Paleologo (1438), ristabilendo la tradizione di effigiare personaggi viventi come nelle monete dell'Impero Romano, Pisanello divenne molto richiesto dalle corti italiane, creando una ventina di medaglie. \nTra le prime ci fu proprio quella per il primo marchese di Mantova, Gianfrancesco I Gonzaga, al potere dal 1433. L'opera viene attribuita al 1439-1440 quando Pisanello si trovava a Mantova e partecip\u00f2 all'assedio di Verona al seguito del Gonzaga e del condottiero Niccol\u00f2 Piccinino, al quale fu pure dedicata una medaglia.\nDescrizione.\nL'opera, dai chiari intenti celebrativi, \u00e8 virtuosamente esente da una retorica troppo artificiosa, riuscendo a sottolineare l'autorit\u00e0 del signore con un misurato ricorso ad elementi decorativi.\nSul recto \u00e8 effigiato di profilo il Gonzaga in forma di busto girato a sinistra, con un vistoso cappello e l'abito ornato a riprodurre un prezioso damasco. Vi si leggono le iscrizioni (\"Capitano sommo dell'esercito\"), (\"primo marchese di Mantova\") e al centro il nome in latino .\nSul verso si vede lo stesso marchese in armatura, con un cappello ancora pi\u00f9 grande e col bastone del comando a cavallo, al passo a sinistra, su di un prato fiorito. In alto si vede un battente di forma polilobata, che ha essenzialmente la funzione di riempire uno spazio che doveva sembrare troppo vuoto. Dietro di lui si trova un altro caavaliere raffigurato di tergo, una chiara citazione del recto della medaglia di Giovanni VIII Paleologo. Se il cavaliere mostra dalla fattura pi\u00f9 rozza, straordinario \u00e8 il cavallo in scorcio, che applica le regole dello stiacciato ben prima del soggiorno padovano di Donatello (dal 1443). I due cavalli sono perfettamente contrapposti, con un senso volumetrico grandioso e con un accurato controbilanciamento delle figure: l'elmo del paggio infatti ne ingrandisce la figura quanto basta perch\u00e9 sia in equilibrio proporzionale con quella del signore. In alto, nel poco spazio rimasto a disposizione, si legge la scritta (\"opera del pittore Pisan[ell]o\")."}
{"id": "2834109", "revid": "1776051", "url": "https://it.wikipedia.org/wiki?curid=2834109", "title": "Onorato Fascitelli", "text": "Biografia.\nVescovo di Isola, \u00e8 stato un poeta, letterato ed umanista del Cinquecento, amico di Pietro Bembo e Pietro Aretino.\nDi idee religiose valdesiane, fu maestro di Sertorio Quattromani. Il cardinale Giovanni Maria Ciocchi del Monte (futuro Papa Giulio III) gli affid\u00f2 l'educazione del suo protetto \"Santino\" che fatto adottare, divenne a soli 18 anni il cardinale Innocenzo Ciocchi del Monte.\nA lui \u00e8 stato dedicato il Liceo Classico di Isernia."}
{"id": "2834111", "revid": "767487", "url": "https://it.wikipedia.org/wiki?curid=2834111", "title": "Gigantotermia", "text": "Per gigantotermia od omeotermia ectotermica s'intende il processo di aumento delle dimensioni e del compattamento della forma del corpo di organismi ectotermici, al fine di meglio conservare il calore.Le grandi dimensioni e la corporatura massiccia aiutano infatti a mantenere pi\u00f9 costante la temperatura del corpo, in quanto viene ridotto il rapporto fra il volume del corpo e la superficie esposta all'ambiente esterno, rendendo pi\u00f9 lenti i processi di aumento e diminuzione della temperatura corporea. In tal modo, l'animale svincola in una certa misura la temperatura corporea da quella esterna, potendo cos\u00ec avere tassi metabolici paragonabili a quelli degli organismi endotermi.\nIl fenomeno della gigantotermia \u00e8 ben documentato in biologia ed in paleontologia: basti pensare alla maggior parte dei grandi dinosauri e dei rettili preistorici, in particolare quelli acquatici (mosasauri ed ittiosauri). Fra gli animali viventi che esibiscono questa caratteristica vi sono lo squalo bianco e la tartaruga liuto."}
{"id": "2834121", "revid": "124375981", "url": "https://it.wikipedia.org/wiki?curid=2834121", "title": "Ejup Gani\u0107", "text": "Biografia.\n\u00c8 stato due volte presidente della Federazione di Bosnia ed Erzegovina: dal 1997 al 1999 e successivamente dal 2000 al 2001. Ha insegnato all'Universit\u00e0 di Sarajevo.\nIl 1\u00ba marzo 2010, su mandato del governo serbo, \u00e8 stato arrestato a Londra, al Heathrow Airport . Tuttavia, come successivamente si ripeter\u00e0 nel caso di Jovan Divjak, le autorit\u00e0 giudiziarie inglesi hanno avuto modo di constatare la totale infondatezza delle accuse mosse dalle autorit\u00e0 di Belgrado, definibili piuttosto come atti politici volti ad eguagliare vittime e carnefici della guerra di Bosnia, ed il 27 luglio 2010 la \"City of Westminster Magistrates' Court\" ne ha disposto il rilascio."}
{"id": "2834122", "revid": "599013", "url": "https://it.wikipedia.org/wiki?curid=2834122", "title": "Endotermia", "text": ""}
{"id": "2834124", "revid": "599013", "url": "https://it.wikipedia.org/wiki?curid=2834124", "title": "Nazz", "text": "Naz si pu\u00f2 riferire a :"}
{"id": "2834128", "revid": "124285070", "url": "https://it.wikipedia.org/wiki?curid=2834128", "title": "Isole Senkaku", "text": "Le , conosciute in Cina come isole Diaoyu (\u91e3\u9b5a\u53f0/\u91e3\u9b5a\u5cf6), e a Taiwan come Isole Diaoyutai (\u91e3\u9b5a\u53f0\u5217\u5dbc), formano un piccolo arcipelago disabitato nel mar Cinese Orientale. \nAttualmente sotto amministrazione giapponese, fanno parte della Prefettura di Okinawa ed il loro territorio \u00e8 amministrato dalla municipalit\u00e0 di Ishigaki.\nSono reclamate sia dalla Repubblica di Cina (Taiwan) sia dalla Repubblica Popolare Cinese, che rivendicano la sovranit\u00e0 sull'arcipelago in base a criteri storici e geografici.\nStoria.\nSecondo fonti cinesi, le isole furono scoperte ed esplorate da cinesi nel 1403, considerate da allora sotto la giurisdizione dell'isola di Taiwan e la pesca nelle loro acque fu di esclusiva competenza di cinesi fino a dopo la fine della seconda guerra mondiale. Nel 1683 la Cina imperiale, allora retta dalla dinastia Qing, annett\u00e9 Taiwan ed il territorio venne assegnato alla Provincia di Fujian. Nel 1885 entr\u00f2 a far parte della nuova Provincia di Taiwan.\nIn seguito alla sconfitta cinese nella prima guerra sino-giapponese (1894-1895) e al conseguente Trattato di Shimonoseki (aprile 1895), nel 1895 Taiwan ed altre isole vicine passarono sotto la sovranit\u00e0 dell'Impero giapponese. Le Senkaku furono esplorate, misurate ed incorporate nel territorio nazionale quello stesso anno.. Attorno al 1900, l'imprenditore giapponese costru\u00ec uno stabilimento per la lavorazione del tonnetto striato, trasferendo nelle Senkoku 200 lavoratori. L'impresa fall\u00ec nel 1940 e da quel momento le isole rimasero deserte;\nCon la sconfitta nipponica nella seconda guerra mondiale e l'occupazione del Giappone, Taiwan e le Senkaku diventarono parte dell'Amministrazione civile degli Stati Uniti d'America per le Isole Ryukyu, pur rimanendo formalmente sotto la sovranit\u00e0 giapponese. Da quel momento iniziarono le esercitazioni della United States Navy nelle Senkaku. Sconfitte nella guerra civile cinese, nel dicembre 1949 le truppe di Chiang Kai-shek fuggirono dalla Cina continentale ed occuparono Taiwan. Da questo momento, sia Pechino che Taipei reclamarono la sovranit\u00e0 su tutta la Cina, comprese le Senkaku. In forza dei trattati di San Francisco (1951) e di Taipei (1952), il governo giapponese formalmente rinunci\u00f2 alla sovranit\u00e0 su Taiwan. I trattati fanno riferimento ad altre isole prossime a Taiwan ma non alle Senkaku che, pur sotto il controllo americano, continuarono a far parte della Prefettura di Okinawa.\nNel 1969, la commissione economica e sociale per l'Asia ed il Pacifico delle Nazioni Unite identific\u00f2 potenziali riserve di petrolio e gas in prossimit\u00e0 delle isole; Nello stesso anno venne siglato il Trattato di reversione delle Okinawa tra gli Stati Uniti ed il Giappone.\nNegli anni settanta, i discendenti di Koga Tatsushir\u014d vendettero 4 delle isole Senkaku alla famiglia Kurihara della Prefettura di Saitama. Nel 1972, secondo quanto stabilito nel 1951 dal Trattato di pace di San Francisco e dal Trattato di reversione delle Okinawa del 1969 tra USA e Giappone, le isole ritornarono sotto il controllo dell'amministrazione giapponese. Il governo giapponese assegn\u00f2 la giurisdizione delle isole al comune di Ishigaki ma, per non creare turbative con Pechino, proib\u00ec lo sfruttamento, lo sviluppo e l'accesso alle isole.\nConflitto per la sovranit\u00e0 sulle isole.\nFu in questo periodo che la Repubblica Popolare Cinese e la Repubblica di Cina (Taiwan), che non avevano firmato il trattato di San Francisco, contestarono con maggiore durezza i diritti di Tokyo sulle isole. I cinesi sostennero che oltre al punto di vista storico, secondo cui le Senkaku fanno parte di Taiwan, dal punto di vista geologico le isole non fanno parte delle Ry\u016bky\u016b, dalle quali sono separate dal profondo canale di Okinawa. Il governo di Taiwan protest\u00f2 ufficialmente con gli Stati Uniti definendo un errore l'assegnazione delle Senkaku al Giappone. Nello stesso periodo si registrarono diverse manifestazioni di espatriati cinesi negli Stati Uniti per la restituzione a Taiwan delle isole. Il governo americano ribatt\u00e9 che aveva restituito il diritto di amministrazione delle isole a Tokyo, ma non si era pronunciato sul diritto di sovranit\u00e0. Il governo giapponese afferm\u00f2 che nel trattato di Shimonoseki del 1895 non sono specificate le Senkaku, che furono incorporate allo Stato indipendentemente dal trattato stesso.\nNel 1979, una missione governativa giapponese si accamp\u00f2 per circa 4 settimane nelle isole per valutare la possibilit\u00e0 di eventuali insediamenti umani e per studi scientifici. Dal 2002 il Ministero degli Interni e delle Comunicazioni Giapponese prese in affitto dai Kurihara le isole Uotsuri, Minami Kojima e Kita Kojima. Il Ministero della Difesa prese in affitto l'isola di Kuba, che continu\u00f2 ad essere usata dalle forze armate statunitensi. L'isola di Taisho era gi\u00e0 di propriet\u00e0 dello Stato giapponese.\nNel 2010 si acuirono le schermaglie tra i giapponesi ed i cinesi con il verificarsi di incidenti sulle isole. Il conflitto si \u00e8 allargato nel 2012, dopo l'annuncio del governo giapponese di voler comprare dai Kurihara le Senkaku, che diventerebbero cos\u00ec ufficialmente parte dello Stato. L'acquisto, ufficializzato l'11 settembre del 2012, ha provocato una serie di violente proteste in molte citt\u00e0 cinesi. Tra le varie iniziative al vaglio del governo cinese, la richiesta di un arbitrato per ottenere di espandere fino al canale di Okinawa la propria zona economica esclusiva, che attualmente arriva fino alla linea intermedia fra le coste giapponesi e quelle cinesi. Tale eventualit\u00e0 farebbe ricadere le isole nella zona economica esclusiva cinese e consentirebbe a Pechino di sfruttare i giacimenti.\nNel novembre del 2013 la Cina ha deciso di istituire unilateralmente una zona di identificazione di difesa aerea sopra le isole, ribadendo cos\u00ec la propria posizione in merito alla sovranit\u00e0 sull'arcipelago; questa zona di identificazione (ADIZ) si sovrappone completamente ad analogo spazio aereo istituito dal Giappone nel 1968 a protezione delle isole da possibili incursioni aeree. L'ADIZ cinese si estendende sulle acque internazionali fino ad arrivare a ridosso della sua costa. La zona, inoltre, ingloba al suo interno anche una fetta di un'altra ADIZ predisposta dalla Corea del Sud a presidio del suo territorio.\nGeografia.\nL'arcipelago comprende 5 isole disabitate e 3 scogli. Fanno parte del mar Cinese Orientale e sono situate a circa 120 miglia nautiche a nordest di Taiwan, 200 miglia nautiche ad est della Cina continentale e 200 miglia nautiche a sudovest dell'isola di Okinawa.\nFlora e fauna.\nSecondo una fonte cinese che fa riferimento alla disputa sulle isole, nel 1893 un editto imperiale della Cina concesse un permesso per raccogliere erbe medicinali in tre delle Senkaku.\nUotsuri Jima, l'isola principale, \u00e8 l'unico posto al mondo dove si trova la talpa di Senkaku \"(Mogera uchidai)\", una specie scoperta nel 1991 e in via di estinzione dopo l'introduzione di capre nel 1978. Si trovano anche rare specie di formiche e, tra i vari albatri che arrivano sulle isole, il raro albatro codacorta \"(Phoebastria albatrus)\", che nidifica esclusivamente a Minami Kojima e nell'isola di Torishima, situata nell'arcipelago delle Izu"}
{"id": "2834129", "revid": "767487", "url": "https://it.wikipedia.org/wiki?curid=2834129", "title": "Ottavo Padiglione", "text": "Gli Ottavo Padiglione sono stati un gruppo musicale italiano attivo dal 1992 al 2003, fondato a Livorno, originalmente con il nome Les Bijoux, da Bobo Rondelli.\nStoria.\nBobo Rondelli fonda il trio Les Bijoux che pubblicano solamente un album, \"My Home\", cantando in inglese. Nel 1992, iniziando a cantare in italiano, il gruppo cambia denominazione e diventa Ottavo Padiglione, prendendo ispirazione per il nome da quello del reparto di psichiatria dell'ospedale di Livorno.\nIn questo periodo la formazione \u00e8 completata dal violinista Steve Lunardi, dal bassista e contrabbassista Alessandro Minuti e dal batterista Sergio Adami. Gi\u00e0 da diverso tempo prima, per\u00f2, le prime canzoni del repertorio del gruppo venivano eseguite nei locali della citt\u00e0 in duo da Rondelli e Minuti.\nNel 1993, grazie all'incontro tra Bobo Rondelli e Alberto Pirelli, produttore dei Litfiba, la casa discografica EMI produce il primo album del gruppo, \"Ottavo Padiglione\", che vende 30.000 copie. Dall'album viene estratto del gruppo, \"Ho picchiato la testa\". L'album viene registrato a Sesto Fiorentino dallo stesso Rondelli assieme a Adriano Primadei per essere poi missato all'Ira Soundlab con Fabrizio Simoncioni come tecnico del suono, che partecipa al lavoro anche in qualit\u00e0 di corista. Con gli Ottavo Padiglione, Bobo Rondelli apre concerti ad artisti pi\u00f9 noti, come Nick Cave e Vasco Rossi.\nNel 1995 l'etichetta discografica Black Out con Fabrizio Barbacci produce l'album \"Fuori posto\", che contiene nuovi brani e altre canzoni presenti nel repertorio del gruppo e suonate spesso dal vivo. Presentano il singolo \"Sei andata via\" alla trasmissione televisiva \"Roxy Bar\". Con \"Onde reggae\", pubblicato dall'etichetta discografica Arroyo nel 1999, gli Ottavo Padiglione, affiancandosi a Dennis Bovell, virano verso sonorit\u00e0 reggae senza tuttavia dimenticare le loro origini. Il singolo estratto dall'album, \"Hawaii da Shangai\", \u00e8 dedicata alla memoria di Alessandro Minuti, l'ex bassista scomparso qualche tempo prima.\nNel 2003 esce il loro ultimo lavoro, \"Ultima follia/Best a bestia\", un doppio album costituito da un album in studio, \"Ultima follia\", e da una raccolta, \"Best a bestia\"."}
{"id": "2834133", "revid": "1573940", "url": "https://it.wikipedia.org/wiki?curid=2834133", "title": "James Clark McReynolds", "text": "Biografia.\nFu il 49\u00ba procuratore generale degli Stati Uniti sotto il presidente degli Stati Uniti d'America Thomas Woodrow Wilson (28\u00ba presidente).\nNato nello Stato del Kentucky, studi\u00f2 all'universit\u00e0 Vanderbilt, fra gli incarichi ricoperti quello di segretario del senatore Howell Edmunds Jackson. Fu inoltre giudice associato della Corte Suprema degli Stati Uniti dove fu artefice di molti giudizi importanti fra cui il caso Stati Uniti contro Miller.\nAlla sua morte il corpo venne sepolto all'Elkton Cemetery a Elkton."}
{"id": "2834135", "revid": "305248", "url": "https://it.wikipedia.org/wiki?curid=2834135", "title": "Torre &amp; Cavallo Scacco!", "text": ""}
{"id": "2834137", "revid": "305248", "url": "https://it.wikipedia.org/wiki?curid=2834137", "title": "Torre e Cavallo Scacco!", "text": ""}
{"id": "2834139", "revid": "305248", "url": "https://it.wikipedia.org/wiki?curid=2834139", "title": "Torre e Cavallo Scacco", "text": ""}
{"id": "2834140", "revid": "767487", "url": "https://it.wikipedia.org/wiki?curid=2834140", "title": "Albert Heath", "text": "Registra per la prima volta con John Coltrane nel 1957. Dal 1958 al 1974 lavora con J. J. Johnson, Wes Montgomery, Cedar Walton, Bobby Timmons, Kenny Drew, Dexter Gordon, Johnny Griffin, Herbie Hancock e la formazione di Art Farmer e Benny Golson.\nNel 1975 fonda insieme ai fratelli gli Heat Brothers, formazione che dura tre anni, fino al 1978 quando Albert decide di lasciare e di dedicarsi all'insegnamento della batteria.\nDiscografia.\nPartecipazioni.\ncon John Coltrane:\ncon Nina Simone:\ncon Wes Montgomery:\ncon George Russel:\ncon Herbie Hancock:\ncon Roberto Magris:"}
{"id": "2834141", "revid": "1543377", "url": "https://it.wikipedia.org/wiki?curid=2834141", "title": "Coppa Oswaldo Cruz", "text": "La Coppa Oswaldo Cruz (in lingua portoghese \"Ta\u00e7a Oswaldo Cruz\", in lingua spagnola \"Copa Oswaldo Cruz\") fu una competizione calcistica disputata tra la Nazionale di calcio del Brasile e quella del Paraguay in due partite. Si tennero complessivamente sette edizioni tra gli anni '50 e '60 , tutte vinte dal Brasile. Il nome era un omaggio all'omonimo medico brasiliano che contribu\u00ec a debellare il vaiolo e la febbre gialla."}
{"id": "2834143", "revid": "1305772", "url": "https://it.wikipedia.org/wiki?curid=2834143", "title": "James Jones", "text": ""}
{"id": "2834144", "revid": "445276", "url": "https://it.wikipedia.org/wiki?curid=2834144", "title": "Copa Oswaldo Cruz", "text": ""}
{"id": "2834145", "revid": "729019", "url": "https://it.wikipedia.org/wiki?curid=2834145", "title": "Okidait\u014d", "text": " \u00e8 un'isola disabitata dell'arcipelago delle isole Dait\u014d, in Giappone.\nStoria.\nL'isola \u00e8 disabitata dalla met\u00e0 degli anni quaranta del Novecento. Dal 1956 invece l'isola \u00e8 stata utilizzata come poligono di tiro dalla United States Navy."}
{"id": "2834146", "revid": "122568182", "url": "https://it.wikipedia.org/wiki?curid=2834146", "title": "Antonio Francesco Peruzzini", "text": "Biografia.\nL'incertezza nella data di nascita deriva dal fatto che \u00e8 stata desunta dalla data di morte e dagli anni del Peruzzini: nell'archivio della Curia Arcivescovile di Milano (Parrocchia di Santo Stefano Maggiore, Morti, 1700-1738, f.179r) risulta che l'artista mor\u00ec a 81 anni, mentre nell'Archivio di Stato di Milano (Registro dei Morti, 1724, cart.157) \u00e8 annotata l'avvenuta scomparsa a 78 anni.\nSia il padre, Domenico, che i fratelli, Giovanni e Paolo, erano pittori, quindi probabilmente Antonio ricevette le prime nozioni di pittura nell'ambito familiare. In seguito si spost\u00f2 di citt\u00e0 in citt\u00e0 per completare i suoi studi, specializzandosi nella pittura di paesaggi, e per iniziare la sua vita professionale. In questo periodo ebbe modo di conoscere committenti facoltosi e potenti, che gli agevolarono la carriera e il successo.\nNel 1663 l'artista si trovava a Roma, da dove sped\u00ec alcuni dipinti a Torino per Carlo Emanuele II di Savoia. In questo periodo realizz\u00f2 due \"Marine in burrasca\" per il musicista romano Giulio Cavalletti, che, nel 1689, le don\u00f2 alla Santa casa di Loreto, nel cui museo si trovano ancor oggi.\nSuccessivamente il Peruzzini si trasfer\u00ec a Bologna, dove sicuramente rimase nel periodo dal 1682 al 1689. In questa citt\u00e0 ricevette commissioni per la realizzazione di numerosi paesaggi dal conte Annibale Ranuzzi. In particolare dipinse due tele in collaborazione con Sebastiano Ricci e Giovanni Antonio Burrini, rappresentanti \"Pan e Siringa\" e \"Diana con amorini\", andate perdute: il Peruzzini, come in questo caso, si avvalse spesso di altri artisti per inserire figure nei suoi paesaggi.\nIn questo periodo, l'artista entr\u00f2 in contatto col conte Vitaliano Borromeo, come testimoniato da un carteggio del 1687, e lavor\u00f2 per vari committenti di Venezia, Modena, Parma, Casale Monferrato e Torino, Tra il 1690 e il 1695, Peruzzini soggiorn\u00f2 a Milano: qui lavor\u00f2 per il marchese Cesare Pagani alla realizzazione del dipinto \"Le Tentazioni di Sant'Antonio Abate\" in collaborazione con Sebastiano Ricci.\nNei primi anni del Settecento si trasfer\u00ec in Toscana, dove realizz\u00f2 opere commissionate da Ferdinando de' Medici e da altre nobili famiglie vicine alla corte granducale. In questo periodo divenne pi\u00f9 stretta la collaborazione con Alessandro Magnasco, iniziata gi\u00e0 a Milano. Nel decennio successivo entrambi i pittori si spostarono a Milano, rimanendovi in pianta stabile: qui realizzarono una serie di tele in cui ognuno eseguiva una parte in funzione della propria specializzazione. Questo sodalizio, riscuotendo un buon successo, dur\u00f2 fino alla morte dell'artista nel 1724.\nAntonio Francesco Peruzzini fu una figura di primo piano nella pittura paesistica del XVII-XVIII secolo. Egli, partendo da un'espressione seicentesca su influssi di Salvator Rosa, approder\u00e0 ad un'interpretazione libera del senso del movimento e del colore tipici del Rococ\u00f2, utilizzando gamme cromatiche pi\u00f9 chiare, luminose e squillanti, alleggerendo il tocco, inserendo una sorta di movimento e vitalit\u00e0 nei suoi dipinti e rendendo l'atmosfera pi\u00f9 gaia e leggera..\nAltro aspetto della pittura di quest'artista \u00e8 il mescolamento dei vari generi, come ad esempio nel caso de \"Ges\u00f9 guarisce il cieco\", dove il tema religioso diventa secondario rispetto al paesaggio, che per\u00f2 \u00e8 realizzato in modo da esprimere il soprannaturale, concorrendo all'effetto del miracolo.\nL'avvento del Neoclassicismo e l'attribuzione al Magnasco dei suoi paesaggi contribuirono all'oblio e all'incomprensione in cui questo artista sprofond\u00f2 fino ai nostri giorni."}
{"id": "2834147", "revid": "445276", "url": "https://it.wikipedia.org/wiki?curid=2834147", "title": "Ta\u00e7a Oswaldo Cruz", "text": ""}
{"id": "2834149", "revid": "2143788", "url": "https://it.wikipedia.org/wiki?curid=2834149", "title": "Pergine Valdarno", "text": "Pergine Valdarno (pronuncia: ) \u00e8 una frazione del comune italiano di Laterina Pergine Valdarno, nella provincia di Arezzo, in Toscana.\nFino al 31 dicembre 2017 \u00e8 stato un comune autonomo, comprendente anche le frazioni di Montalto, Pieve a Presciano e Poggio Bagnoli. Al momento della sua soppressione registrava 3128 abitanti.\nGeografia fisica.\nIl territorio di Pergine Valdarno \u00e8 posto quasi al centro del triangolo geografico delle province di Arezzo, Siena e Firenze, ed occupa una parte del sistema collinare tra il Valdarno e la Valdichiana alla sinistra del fiume Arno.\nStoria.\nToponimo.\nIl toponimo Pergine \u00e8 ritenuto di origine etrusca, forse dal gentilizio etrusco \"Percenas\" o \"Percena\", si veda anche \"Percenna\" attestato ad Arezzo e a Budrio in provincia di Bologna, e oggi presente nel senese nel comune di Buonconvento con Percenna. Pergine ha un riscontro anche in Trentino in Pergine Valsugana, territorio della popolazione alpina dei Reti che parlava una lingua affine a quella etrusca.\nDalla preistoria all'epoca etrusca e romana.\nLe stazioni preistoriche rinvenute nelle terrazze adiacenti ai maggiori corsi d'acqua testimoniano la precoce frequentazione di questa zona da parte dell'uomo. Ma \u00e8 stata soprattutto la civilizzazione etrusca e romana che ha lasciato significative impronte su questo territorio solcato da sempre da importanti direttrici viarie: lo stesso nome Pergine pare riconducibile alla matrice culturale etrusca. Tra le testimonianze del periodo romano spicca un bell'esemplare di lamina rinvenuta in localit\u00e0 Bagno sulla quale compare un'iscrizione imprecatoria rivolta alla divinit\u00e0 delle acque chiamate \"acquae ferventes sive nimfas\".\nSociet\u00e0.\nEvoluzione demografica.\nSono qui riportati gli abitanti del comune di Pergine Valdarno dal 1861 al 2011, che comprendeva oltre alla frazione capoluogo anche quelle di Montalto, Pieve a Presciano e Poggio Bagnoli.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente nell'allora comune di Pergine Valdarno era di 205 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nNel Valdarno superiore sono presenti numerose sorgenti di acque acidulo minerali, ricche di anidride carbonica. Da una di queste, nella seconda met\u00e0 del secolo scorso prese avvio lo sfruttamento industriale dell'anidride carbonica (comunemente chiamata acido carbonico).\nPiatti Tipici.\nIl piatto tipico di Pergine Valdarno \u00e8 la crostata Perginese Valdarnese (esiste anche quella di Pergine Valsugana) preparata con:\n\u00b0 6 tuorli d'uova\n\u00b0 6 albumi d'uova\n\u00b0 12 cucchiani di zucchero per i tuorli\n\u00b0 18 cucchiaini di zucchero per gli albumi\n\u00b0 2 pizzichi di sale\n\u00b0 50g di Burro\n\u00b0 50g di Pinoli\n\u00b0 100g di Mandorle\n\u00b0 50g di Cedro candito\n\u00b0 1/2 bicchiere di Vermut\n\u00b0 1/2 bicchierino stock\n\u00b0 200g di Farina + q.b. per le strisce\nAmministrazione.\nQuello che segue \u00e8 l'elenco degli amministratori del comune di Pergine Valdarno fino al 2018, anno dell'istituzione del comune di Laterina Pergine Valdarno.\nGemellaggi.\nPergine Valdarno \u00e8 gemellato con:\nPergine Valdarno fa parte del progetto \"Villaggio Culturale d'Europa\" del quale \u00e8 stato sede nell'anno 2002. Gli altri villaggi facenti parte sono: Wijk Aan Zee (Olanda), Mellionec (Francia), Porrua (Spagna), Aldeburgh (Inghilterra), Kirchheim Im Innkreis (Austria), Palkonya (Ungheria), Strobeck (Germania), Paxos (Grecia), Bystr\u00e8 (Repubblica Ceca), Kilingi - Nomme (Estonia), Tommerup (Danimarca)."}
{"id": "2834152", "revid": "121665137", "url": "https://it.wikipedia.org/wiki?curid=2834152", "title": "Giovanni Tomassini", "text": "Carriera.\nCresce nel settore giovanile della Scavolini Pesaro, facendo il proprio esordio in Serie A il 31 ottobre 2004 all'et\u00e0 di 16 anni, contro Avellino. Un anno pi\u00f9 tardi scende a farsi le ossa in B2 con il prestito alla seconda realt\u00e0 cittadina dell'epoca, la Falco.\nTorna quindi alla \"Vuelle\", che nel frattempo era risalita in Legadue dopo il fallimento societario del 2005: qui Tomassini condivide la cabina di regia con Robert Fultz e Mauro Morri, vincendo i play-off promozione insieme alla squadra.\nNella stagione 2007-08 resta in Legadue venendo girato in prestito a Pavia, con cui gioca 27 partite ad un minutaggio medio di 14,4 minuti a gara. Terminato il prestito fa nuovamente parte dell'organico pesarese, partendo dalla panchina in Serie A.\nNella stagione 2011-12 \u00e8 passato alla Reyer Venezia come ultimo degli under-24 previsti per disputare il campionato di LegaDue; resta comunque nel roster veneziano dopo la promozione in LegaA. Passa nella stagione 2012-13 nel Ferentino e nella stagione 2013-14 a Veroli. Dalla stagione 2014-15 ha giocato per quattro anni nella Junior Libertas Pallacanestro societ\u00e0 di Serie A2 dove ha guidato la propria squadra fino alla finale dei play-off persa poi nel giugno 2018 contro Pallacanestro Trieste, tuttavia in occasione di gara1, ha subito un gravissimo infortunio, riportando la rottura completa del legamento crociato del ginocchio destro. Il 26 giugno successivo, a poche settimane di distanza dal brutto infortunio capitatogli in precedenza, lascia Casale, firmando un accordo pluriennale con il Treviso Basket. Tuttavia a parte qualche sporadica apparizione in panchina tra novembre e dicembre dello stesso anno, si deve ancora fermare a causa del ginocchio destro che ha dato segni di instabilit\u00e0 alla ripresa dell\u2019attivit\u00e0 di allenamento, facendosi cos\u00ec rioperare nuovamente nel gennaio 2019. A fine stagione a seguito dei play-off di campionato ottiene (senza mai essere sceso in campo durante tutta l'intera stagione) la promozione in Serie A con la societ\u00e0 trevigiana. Nell'estate 2019 si trasferisce alla Scaligera Basket Verona firmando un contratto biennale. Dopo un lunghissimo calvario durato per oltre un anno, torna finalmente a giocare il 19 ottobre successivo, nella partita vinta in casa contro il Basket Ravenna."}
{"id": "2834161", "revid": "85780566", "url": "https://it.wikipedia.org/wiki?curid=2834161", "title": "Medaglia di Niccol\u00f2 Piccinino", "text": "La medaglia di Niccol\u00f2 Piccinino fu realizzata in bronzo dall'artista italiano Pisanello verso il 1439-1441 e misura 8,85 cm di diametro. \nStoria.\nDopo aver coniato la celebre medaglia di Giovanni VIII Paleologo (1438), ristabilendo la tradizione di effigiare personaggi viventi come nelle monete dell'Impero Romano, Pisanello divenne molto richiesto dalle corti italiane, creando una ventina di medaglie. \nTra le prime ci fu quella per il primo duca di Mantova, Gianfrancesco I Gonzaga, alla quale segu\u00ec per il suo condottiero Niccol\u00f2 Piccinino, di dimensioni leggermente inferiori. La medaglia rientrava nel gioco di alleanze con Milano nella guerra contro Venezia: il Piccinino infatti comandava le truppe milanesi di Filippo Maria Visconti, pure oggetto di una medaglia di Pisanello. \nQuesta medaglia viene attribuita al 1439-1440, quando Pisanello si trovava a Mantova e partecip\u00f2 all'assedio di Verona al seguito del Gonzaga e del Piccinino, o al 1441, durante un possibile soggiorno milanese.\nDescrizione.\nL'opera, dai chiari intenti celebrativi, \u00e8 virtuosamente esente da una retorica troppo artificiosa, riuscendo a sottolineare l'autorit\u00e0 del personaggio con un misurato ricorso ad elementi decorativi.\nSul recto \u00e8 effigiato di profilo il Piccinino in forma di busto girato a sinistra, con una grande berretta. Vi si legge l'iscrizione (\"Niccol\u00f2 Piccinino Visconti, grande capitano e nuovo Marte\").\nSul verso si vede un'allegoria adulatoria: il grifone emblema di Perugia (rivolto a sinistra con la scritta sul collare) \u00e8 infatti nell'atto di allattare due gemelli, come la celebre Lupa capitolina. Essi sono i due famosi condottieri Braccio da Montone e lo stesso Piccinino, quali nuovi Romolo e Remo. Le iscrizioni e chiariscono l'identificazione. In basso si legge la scritta (\"opera del pittore Pisan[ell]o\")."}
{"id": "2834164", "revid": "22475", "url": "https://it.wikipedia.org/wiki?curid=2834164", "title": "Howard Stringer", "text": ""}
{"id": "2834170", "revid": "287204", "url": "https://it.wikipedia.org/wiki?curid=2834170", "title": "Cubo 6x6x6", "text": ""}
{"id": "2834174", "revid": "125240195", "url": "https://it.wikipedia.org/wiki?curid=2834174", "title": "Stefano Borsato", "text": "Carriera.\nHa giocato in Serie A con la Pallacanestro Treviso, con cui ha vinto lo scudetto nel 2002-03, e con la Carife Ferrara."}
{"id": "2834176", "revid": "287204", "url": "https://it.wikipedia.org/wiki?curid=2834176", "title": "Cubo 7x7x7", "text": ""}
{"id": "2834180", "revid": "729019", "url": "https://it.wikipedia.org/wiki?curid=2834180", "title": "Membrana basale glomerulare", "text": "La membrana basale glomerulare (MBG), nel rene, \u00e8 la parte della parete dei capillari glomerulari maggiormente responsabile del processo di filtrazione. Attraverso di essa il sangue circolante nel capillare, dopo aver superato la prima barriera rappresentata dall'endotelio glomerulare, viene filtrato in base alle dimensioni ed alla carica elettrica delle molecole che lo costituiscono.\nStruttura.\nAl microscopio elettronico la MBG appare formata da tre strati:\nLo spessore della membrana \u00e8 maggiore nell'uomo (circa 370 nm) che nella donna (circa 320 nm).\nFunzione.\nLa superficie interna della MBG \u00e8 a contatto con l'endotelio fenestrato del capillare glomerulare, che opera una prima selezione bloccando all'interno del vaso la parte corpuscolata del sangue e alcune macromolecole. La membrana basale possiede una carica elettrica negativa dovuta ai glicosaminoglicani che la compongono; grazie a questa propriet\u00e0, le molecole con carica negativa (come ad esempio l'albumina) attraversano la membrana con difficolt\u00e0, al contrario di quelle con carica neutra o positiva.\nPatologie.\nLa sindrome di Goodpasture, una forma di glomerulonefrite associata ad emorragie polmonari, \u00e8 causata dalla presenza in circolo di anticorpi anti-MBG che si depositano nelle membrane basali dei glomeruli e dei polmoni. Questi anticorpi riconoscono come antigene la catena alfa-3 del collagene IV presente nelle membrane basali, attivando il sistema del complemento e quindi i meccanismi dell'infiammazione e della coagulazione, responsabili delle manifestazioni renali e polmonari della malattia.\nNella nefropatia diabetica, una frequente complicanza a lungo termine del diabete mellito, la membrana basale glomerulare subisce alterazioni strutturali dovute ad una diminuita sintesi di proteoglicani, che comportano una riduzione delle cariche elettriche negative sulla superficie della membrana. Tale alterazione, come gi\u00e0 detto, favorisce il passaggio di albumina nelle urine (primo segno clinico della nefropatia diabetica)."}
{"id": "2834181", "revid": "228587", "url": "https://it.wikipedia.org/wiki?curid=2834181", "title": "Chiesa di Santa Anastasia", "text": ""}
{"id": "2834183", "revid": "767487", "url": "https://it.wikipedia.org/wiki?curid=2834183", "title": "Arminas Urbutis", "text": ""}
{"id": "2834190", "revid": "1543377", "url": "https://it.wikipedia.org/wiki?curid=2834190", "title": "Castions di Strada", "text": "Castions di Strada (\"Cjasteons di Strade\" in friulano) \u00e8 un comune italiano di abitanti in Friuli-Venezia Giulia.\nGeografia fisica.\nAmbiente.\nL'ambiente deve la sua origine alle lenti di argilla e sabbia che si alzano dalla bassa pianura; filtrate da queste sabbie le acque risorgono splendenti come cristalli formando numerosi e piccoli corsi d'acqua che dopo aver serpeggiato per alcuni chilometri si versano nella grande laguna friulana o concludono il loro viaggio infiltrandosi nei prati umidi.\nLa presenza e il risorgere di tanta acqua raffredda la temperatura di questi luoghi, favorendo la permanenza di una flora e di ambienti geologicamente pi\u00f9 antichi; anche dopo le bonifiche delle zone ai margini del torrente Cormor, i prati umidi conservano la presenza di una flora particolare, come l'Armeria Helodes, del Giunco Nero o la Pinguicola Alpina, piccola pianta di torbiera, bella e rara, relitto glaciale. Non di rado gli uccelli acquatici trovano qui una ricca variet\u00e0 di piante.\nStoria.\nFin dalla pi\u00f9 remota antichit\u00e0 (et\u00e0 del bronzo) Castions di Strada ha acquisito importanza grazie alla posizione favorevole sia per gli insediamenti abitativi sia dal punto di vista strategico e difensivo. Infatti qui sorgeva un \"cjastelir\", piccola altura situata nella zona sud ovest del paese, che fungeva da fortificazione e da vedetta. Ancora pi\u00f9 a sud si trovava uno stagno, ora interrato, a cui giungevano, risalendo il Zellina, imbarcazioni provenienti dalla laguna.\nNumerosi reperti dell'et\u00e0 del bronzo attestano che in questa zona risiedeva un consistente nucleo abitato, che praticava la caccia e la pesca e conduceva un'esistenza laboriosa. Non stupisce perci\u00f2 che quando i Romani inviarono una spedizione militare contro i barbari Gallo-Carni, prendessero come base di riferimento questo nucleo gi\u00e0 cos\u00ec ben articolato e che successivamente costituissero intorno al castelliere e al porticciolo un \"castrum\", diventato poi una colonia di popolamento. Dovette prendere forma allora un primo assetto urbanistico abitativo del paese, mentre nelle zone pi\u00f9 decentrate nascevano le aziende agricole circondate dai campi coltivati. L'importanza dell'insediamento \u00e8 confermata dal tracciato della Stradalta costruita dai Romani: era la via Postumia, che metteva in comunicazione vari centri del nord Italia. Partiva da Genova, arrivava fino a Codroipo e da qui, seguendo la linea delle risorgive costellata di fortificazioni, raggiungeva infine Aquileia. Una di queste fortificazioni era \"Castellorum\", diminutivo di Castellum, da cui il toponimo Castions.\nQuella che attualmente viene chiamata Stradalta \u00e8 invece la Napoleonica, fatta sistemare da Napoleone ma risalente ad una precedente pista barbarica. In et\u00e0 medioevale era percorsa da eserciti e da carovane di pellegrini che si dirigevano verso i grandi centri devozionali: lungo queste vie sorgevano luoghi di ricovero e di culto.\nLe pi\u00f9 antiche testimonianze di tale uso sono le chiese di San Pellegrino a Morsano e di Santa Maria a Castions. La prima, risalente al X secolo, aveva annesso un ospizio per i pellegrini: di essa rimane solo la Pala di San Pellegrino, custodita nella parrocchiale di Morsano, la seconda risale al IX secolo ma anch'essa fu pi\u00f9 volte ricostruita e l'attuale edificio risale al 1500.\nLa chiesa pi\u00f9 antica del paese \u00e8 quella di San Martino: si trova un po' fuori dal centro abitato ed ha subito numerosi rimaneggiamenti. Intorno ad essa pare sorgesse il quartiere longobardo nell'epoca in cui Castions fu presidio militare di quel popolo. Castions conobbe poi successive incursioni di Ungheri finch\u00e9, nel 967, in seguito ad una donazione del vescovo Liutprando, entr\u00f2 a far parte dei possedimenti della chiesa aquileiese, legata da un tacito rapporto di fedelt\u00e0 alla Serenissima Repubblica di Venezia. In et\u00e0 patriarcale si form\u00f2 il Comune di Castions.\nVerso la fine del Quattrocento Castions fa parte di un sistema difensivo contro le invasioni turche; nel 1500 vede un'invasione tedesca; nel 1700 quella francese. Nel 1800 il Comune passa sotto il dominio austriaco finch\u00e9, nel 1866, viene annesso anch'esso al Regno d'Italia. La storia successiva riflette quella nazionale con le tragiche vicende delle due guerre mondiali.\nOggi Castions \u00e8 un paese moderno, con edifici pubblici e privati dalle linee architettoniche aggiornate, ed \u00e8 ricco di iniziative di tipo ricreativo, culturale e sportivo.\nLa frazione: Morsano di Strada.\nAnche Morsano di Strada fa risalire la propria origine all'epoca romana: il toponimo sembra derivare infatti dal nome Murcio, un centurione che avrebbe avuto nella localit\u00e0 una propriet\u00e0 fondiaria. A conferma dell'antichit\u00e0 del luogo nel 1862 sono state ritrovate nella zona tracce di una strada romana.\nLe vicende storiche di Morsano scorrono parallele a quelle di Castions, da cui il piccolo comune \u00e8 rimasto autonomo fino in et\u00e0 napoleonica, quando \u00e8 stato inglobato nel centro maggiore.\nMonumenti e luoghi d'interesse.\nMAP:http://www.communitywalk.com/arte_a_castionsdisud/map/545277 \nLa chiesa risale al Duecento, poi ricostruita nel 1535; l'edificio ha due aule a pianta rettangolare ed abside semicircolare. La facciata \u00e8 dominata dalla mole del campanile a pigna, sul quale si aprono quattro bifore romaniche. All'interno si notano le statue dei santi Martino ed Antonio Abate, una pala, una tela raffigurante S. Antonio da Padova ed una crocifisso ligneo.\nFondata ai tempi del patriarca Paolino d'Aquileia, la chiesa di Santa Maria fu pi\u00f9 volte distrutta e ricostruita, fino ad arrivare alla forma attuale, risalente alla prima met\u00e0 del Cinquecento. Esterna all'abitato presenta in facciata un campanile a vela. L'interno \u00e8 ad aula unica, rettangolare, con abside poligonale e sovrastata da volta a crociera; l'arco del coro \u00e8 a sesto acuto. Sulle pareti si notano gli affreschi cinquecenteschi di Gaspare Negro raffiguranti le storie di S. Biagio e di Maria Maddalena.\nCostruita intorno alla met\u00e0 del Settecento, fu completata due secoli dopo. Si noti la facciata, estremamente movimentata da numerosi motivi architettonici e completata da cinque nicchie che ospitano le statue dei santi protettori; all'interno si ammirano opere barocche, moderne e contemporanee.\nL'attuale chiesa fu edificata ai primi dell'Ottocento nel luogo dove sorgeva una chiesa preesistente, dedicata a Santa Maria. Ulteriori lavori di ampliamento sono stati condotti nel 1950. Affianca la chiesa il campanile a pianta quadrata (1908). All'interno si notano splendide vetrate di Arrigo Poz, un fonte battesimale seicentesco in pietra con caldaia in rame, un ricco altare maggiore barocco e splendide decorazioni sul soffitto dell'aula e nell'abside.\nUno dei simboli religiosi pi\u00f9 conosciuti di Castions \u00e8 la \"colone\", collocata nel crocevia principale del paese: sopra una colonna portata, secondo la leggenda, da Aquileia, si innalza una statua dell'Immacolata Concezione, sovrastata da un baldacchino metallico in stile barocco. A Morsano sorge la colonna di San Pellegrino, sulla quale il Santo \u00e8 raffigurato nell'abito tipico dei pellegrini medievali.\nL'Ancona della Madonna delle Grazie \u00e8 situata nei pressi della parrocchiale: \u00e8 stata restaurata nel 1985 e riporta raffigurazioni a mosaico rappresentanti il martirio di S. Biagio, S. Giuseppe, e Santi Ermacora e Fortunato e la Madonna di Pompei. Nel 1985 \u00e8 stata restaurata una seconda ancona dedicata a S. Martino e gli affreschi, che avevano a soggetto S. Antonio Abate e S. Martino, furono sostituiti da mosaici.\nLa cappella \u00e8 situata all'interno del cimitero di Castions e dispone di una vetrata e di una pala disegnati dal maestro Arrigo Poz\nL'opera \u00e8 stata eseguita a cura del circolo culturale \"Le Risultive\" di Morsano di Strada nel 2014\nLa cappella \u00e8 situata all'interno del cimitero di Morsano e dispone di una installazione costruita dal Minto\nSociet\u00e0.\nLingue e dialetti.\nA Castions di Strada, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nAssociazioni.\nIl Corpo Bandistico Comunale \"G. Rossini\" nasce attorno all'anno 1878. Il 20 settembre del 1882 viene segnalato dal Giornale di Udine come partecipante alle celebrazioni della presa di Roma. Quindi nel 1889 \u00e8 presente alla festa religiosa di San Felice a Flambro. Nel 1895 si aggiudica il II posto al concorso tenutosi a Udine nel giorno del genetliaco reale.\nCon lo scoppio della Prima guerra mondiale la Banda si scioglie; rinasce nel 1923 come Banda cattolica per poi sciogliersi di nuovo nel 1930 con l'avvento del fascismo a causa di conflitti interni.\nCon Luigi Garzoni di Adorgnano la Banda riprende i suoi concerti nel 1936, la sua attivit\u00e0 \u00e8 per\u00f2 discontinua tanto che con lo scoppio della Seconda guerra mondiale si scioglie nuovamente. Dopo diversi tentativi di ricostituzione, nel marzo 1973 la Banda rinasce, \u00e8 composta quasi esclusivamente da ragazzi guidati dall'entusiasmo del Maestro Muccin. Da allora la sua attivit\u00e0 \u00e8 continua e alla sua direzione si sono avvicendati i Maestri Gianfranco Del Fabbro seguito da Francesco Di Bernardo, Gino Comisso (che l'ha seguita dal 1980 al 1998), Dario Braidotti (che l'ha diretta fino al 2000), Mauro Vidoni (fino al 2011) e attualmente \u00e8 diretta da Fulvio Dose. Numerosissimi sono i concerti, le sfilate e le processioni che la Banda ha tenuto in Italia e all'estero suscitando ovunque consensi di pubblico e critica.\nIl Corpo Bandistico Comunale \u201cG. Rossini\u201d \u00e8 composto da circa 80 elementi quasi tutti di giovane et\u00e0; \u00e8 in grado di esibirsi in un vasto repertorio che va dalle marce da parata ai brani religiosi e patriottici, dalle colonne sonore di famosi film alla musica leggera popolare e jazz, fino a brani tratti dal repertorio classico.\nNel marzo 2016 la banda partecipa al concorso bandistico internazionale \"Flicorno d'oro\" di Riva del Garda, ottenendo il 3\u00ba posto.\nAl suo interno vi \u00e8 da alcuni anni un gruppo musicale giovanile denominato \"minibanda Rossini\" formato da ragazzi di et\u00e0 compresa tra i 9 e i 17 anni. La Minibanda ha partecipato a numerosi concorsi per bande giovanili salendo sul podio svariate volte; nell'ultimo concorso regionale di Corno di Rosazzo ha ottenuto il 1\u00ba posto confrontandosi con ben 12 altre associazioni musicali. Nel marzo 2015 ha partecipato al concorso nazionale per bande giovanili \"Giovani in Concorso\" a Costa Volpino, ottenendo il 1\u00ba posto e il 3\u00ba posto al concorso Internazionale \"Flicorno d'oro\" di Riva del Garda nella sezione giovanile.\nDurante gli anni di svolgimento del Palio Donna presso la citt\u00e0 di Udine, i tamburi imperiali, che accompagnano sempre la Banda nelle sue esibizioni, erano stati nominati dal Comune di Udine come tamburi ufficiali del Palio.\n\"Lis Mascaris\" \u00e8 un'associazione culturale che si dedica alla creazione di maschere artistiche. Il gruppo ha presentato le proprie maschere nei pi\u00f9 prestigiosi carnevali del mondo incluso Rio De Janeiro, Santiago de Cuba e Cento in Italia. \"Lis Mascaris\" ha vinto pi\u00f9 volte il primo premio al concorso internazionale \"Maschera d'Argento\" di Abano Terme."}
{"id": "2834193", "revid": "889336", "url": "https://it.wikipedia.org/wiki?curid=2834193", "title": "Minerale", "text": "I minerali (dal latino medievale \"minerale\", derivato del francese antico \"mini\u00e8re\", \"miniera\") sono corpi inorganici e naturali, caratterizzati da un elevato ordinamento a scala atomica ed una composizione chimica ben definita (ma non fissa) o variabile in un campo ristretto; essi costituiscono la crosta terrestre e altri corpi celesti. Sono tutti solidi (eccetto il mercurio nativo).\nDefinizione nelle scienze della Terra.\nUna definizione pi\u00f9 moderna e corretta di minerale, che rispetti gli standard dell\u2019IMA (International Mineralogical Association) \u00e8 \u00ab \"sostanza solida con una composizione chimica definita (ma non fissa), solitamente cristallina, che si origina al seguito di un processo geologico (naturale)\"\u00bb.\nPer composizione chimica definita, ma non fissa si intende che la composizione chimica pu\u00f2 variare entro certi limiti purch\u00e9 i rapporti stechiometrici restino fissi e invariati.\nLa definizione generale di minerale come \u201c\"solido inorganico cristallino\"\u201d \u00e8 valida per la stragrande maggioranza dei minerali, ma presenta alcune inesattezze, se estesa alla totalit\u00e0 dei minerali presenti in natura. In quanto:\nIl mercurio nativo e il ghiaccio ad esempio sono liquidi a temperatura ambiente. Il mercurio nativo si presenta allo stato solido a circa -39\u00a0\u00b0C, in cristalli solitamente romboedrici, mentre l\u2019acqua solidifica diventando ghiaccio (minerale) a temperature di circa 0 \u00b0C.\nMinerali infatti come l\u2019urea, l'ambra, il copale e la dinite appartengono alla classe dei composti organici.\nAlcuni minerali presentano una struttura amorfa come l\u2019opale, l'ambra, la santabarberite e altri.\nUn aspetto di fondamentale importanza \u00e8 che si pu\u00f2 considerare una sostanza come minerale solo se si \u00e8 formata da un processo geologico. Nel caso della sintesi in laboratorio, la sostanza ottenuta sar\u00e0 considerata sintetica e potr\u00e0 essere definita come minerale solamente se esiste un suo equivalente nel mondo naturale, specificando ovviamente la dicitura sintetica.\nDescrizione.\nHanno propriet\u00e0 fisiche e chimiche costanti, che permettono di identificarli e distinguerli gli uni dagli altri. In ambito storico, con l'espressione \"regno minerale\" si indicava l'insieme degli oggetti inanimati, prevalentemente minerali e rocce, in base al \"Systema Naturae\" di Linneo.\nCiascun tipo distinto di minerale \u00e8 noto anche come \"specie\" minerale. \nI minerali si distinguono in base a varie propriet\u00e0 chimiche e fisiche. Le differenze nella composizione chimica e nella struttura chimica distinguono le varie specie, che furono determinate dall'ambiente geologico del minerale quando si form\u00f2. I cambiamenti nella temperatura, nella pressione o nella composizione complessiva di una massa rocciosa possono causare cambiamenti nei suoi minerali. All'interno di una specie minerale ci possono essere variazioni delle propriet\u00e0 fisiche o quantit\u00e0 minori di impurit\u00e0 che sono riconosciute dai mineralogisti o da un pubblico pi\u00f9 ampio come una \"variet\u00e0\" minerale, ad esempio l'ametista, una variet\u00e0 purpurea della specie minerale quarzo.\nPer quanto riguarda la classificazione dei minerali in base alle loro varie propriet\u00e0 fisiche, queste sono legate alla loro struttura e composizione chimica. Caratteristiche distintive comuni includono la struttura e l'abito cristallino, la durezza, la lucentezza, la diafanit\u00e0, il colore, lo striscio, la tenacit\u00e0, sfaldatura, frattura, fissilit\u00e0, gravit\u00e0 specifica, magnetismo, odore o gusto, radioattivit\u00e0 e reazione agli acidi.\nDal punto di vista chimico, i minerali sono classificati in base ai principali costituenti; i due sistemi dominanti sono la classificazione Dana e la classificazione Strunz. Poich\u00e9 il silicio e l'ossigeno costituiscono approssimativamente il 75% della crosta terrestre, sulla Terra vi \u00e8 una netta predominanza dei minerali silicati, che compongono oltre il 90% della crosta terrestre. \nUn minerale pu\u00f2 essere costituito da un solo elemento chimico, come l'oro\u00a0(Au), oppure da uno o pi\u00f9 elementi legati assieme in un composto chimico semplice, come ad esempio il quarzo (SiO2), da molecole di formula complessa, spesso comprensiva di molecole di acqua di cristallizzazione, come l'idrobasalluminite , o pi\u00f9 complessa ancora. Il termine minerale implica non soltanto la composizione chimica, ma anche la struttura cristallina del materiale.\nLa composizione dei minerali varia quindi dai semplici elementi chimici a sali fino ad arrivare a silicati molto complessi, mentre la maggior parte dei composti organici sono solitamente esclusi, ed enumera migliaia di forme conosciute. Lo studio dei minerali \u00e8 detto mineralogia.\nPossono essere di molte variet\u00e0 di colore dall'opaco al vitreo da unicolore a pluricolore e sono consigliati in ambito scolastico o di collezionismo.\nDefinizione.\nLa definizione di minerale segue alcuni criteri molto precisi. Il minerale \u00e8 un corpo cristallino, con composizione chimica definita o variabile in campo ristretto. Sono caratterizzati dall'avere una ben precisa \"struttura cristallina\". A livello atomico i minerali cristallini possiedono un reticolo cristallino formato dalla ripetizione di una struttura geometrica detta \"cella elementare\".\nUn cristallo \u00e8 un corpo solido a facce piane riconducibile a una determinata figura geometrica. La struttura si riferisce alla disposizione spaziale ordinata a lungo raggio degli atomi nella loro struttura molecolare.\nEsistono 32 disposizioni di base degli atomi nelle tre dimensioni e tutti i cristalli conosciuti rientrano in una di queste 32 disposizioni. Alcuni minerali possedevano in origine una struttura cristallina che in seguito \u00e8 stata distrutta dalle radiazioni, questi ultimi sono detti minerali metamittici.\nAlcuni minerali inoltre presentano il fenomeno dell'isomorfismo, cio\u00e8 pu\u00f2 verificarsi che due o pi\u00f9 minerali presentino identica struttura atomica e diversa composizione chimica. Sia la composizione chimica che la struttura cristallina concorrono a definire un minerale. Due o pi\u00f9 minerali possono avere la stessa composizione ma differente struttura cristallina (sono detti \"polimorfi\"). Per esempio, la pirite e la marcasite sono entrambi solfuri di ferro. Analogamente, alcuni minerali hanno differente composizione chimica ma stessa struttura cristallina (sono detti \"isomorfi\"): halite (composta da sodio e cloro), galena (solfuro di piombo - composta da piombo e zolfo) e periclasio (composto da magnesio ed ossigeno) hanno tutti la stessa struttura cristallina cubica.\nLa struttura cristallina influenza notevolmente le propriet\u00e0 fisiche di un minerale. Per esempio, diamante e grafite hanno la medesima composizione chimica ma le loro differenti strutture cristalline rendono la grafite molto tenera ed il diamante molto duro (\u00e8 il materiale pi\u00f9 duro conosciuto).\nPer essere classificata come minerale, una sostanza dev'essere solida ed avere una struttura cristallina. Dev'essere anche un corpo solido omogeneo di origine naturale con una composizione chimica ben definita. Alcune sostanze che non rientrano strettamente nella definizione, sono classificate come mineraloidi. Esempi classici di eccezioni a questa regola includono il mercurio nativo, che cristallizza a \u221239\u00a0\u00b0C, e il ghiaccio acqueo, che \u00e8 solido solo sotto 0\u00a0\u00b0C; poich\u00e9 questi due minerali furono descritti prima del 1959, essi furono adottati dall'Associazione Mineralogica Internazionale (IMA).\nA marzo del 2018, vi sono pi\u00f9 di 5.500 specie minerali conosciute; 5.312 di queste sono state approvate dall'Associazione Mineralogica Internazionale (\"International Mineralogical Association\", IMA), responsabile dell'approvazione e della denominazione di nuove specie rinvenute in natura.\nMinerali, rocce e gemme.\nMinerale e roccia sono termini che indicano materiali ben distinti fra loro.\nLa diffusione dei minerali \u00e8 molto varia: un certo numero di specie minerali (come il quarzo, la mica e l'ortoclasio) sono alla base della composizione di numerose rocce e, pertanto, estremamente diffusi nella crosta terrestre. Gran parte dei minerali sono silicati. Nel complesso, circa 150 minerali sono considerati particolarmente importanti, sia in termini della loro abbondanza o valore estetico in termini di collezionismo.\nMolte specie minerali sono viceversa accessorie, ossia non necessariamente presenti nelle rocce che tipicamente li ospitano. Queste specie sono pertanto meno frequenti delle prime (se non decisamente rare).\nOltre a questo, numerose specie minerali sono presenti solo occasionalmente e, in certi casi, di talune specie sono stati rinvenuti pochi campioni e di dimensioni ridotte.\nI minerali e le rocce di valore commerciale sono denominati minerali industriali. Ad esempio, la muscovite, una mica bianca, si pu\u00f2 usare come materiale per finestre (a volte chiamato isinglass), come riempitivo o come isolante. I minerali grezzi sono minerali che hanno un'alta concentrazione di un certo elemento, tipicamente un metallo. Esempi sono il cinabro (HgS), un minerale grezzo del mercurio, la sfalerite (ZnS), un minerale grezzo dello zinco, o la cassiterite (SnO2), un minerale grezzo dello stagno. Le gemme sono minerali con un valore ornamentale, e si distinguono dalle non gemme per la loro bellezza, durabilit\u00e0 e, solitamente, rarit\u00e0. Ci sono circa 20 specie minerali che si qualificano come minerali gemme, che costituiscono circa il 35% delle gemme comuni. I minerali gemme sono spesso presenti in parecchie variet\u00e0, e cos\u00ec un unico minerale pu\u00f2 dare luogo a diverse gemme; per esempio, rubino e zaffiro sono entrambi corindone, Al2O3.\nModalit\u00e0 di cristallizzazione: \nPropriet\u00e0 fisiche dei minerali.\nLa classificazione di una specie minerale fra le circa 5.500 conosciute, pu\u00f2 essere molto semplice (per circa 300 specie) ma pu\u00f2 anche essere molto difficoltosa per le specie pi\u00f9 rare. Un minerale pu\u00f2 essere identificato mediante alcune propriet\u00e0 fisiche e chimiche, alcune di esse possono essere sufficienti per arrivare ad un'identificazione sicura, in altri casi si rende necessario ricorrere ad analisi pi\u00f9 approfondite (analisi chimica, diffrazione ai raggi X) costose e col rischio di danneggiare l'esemplare.\nLe propriet\u00e0 fisiche pi\u00f9 utilizzate per l'identificazione sono:\nQueste ultime caratteristiche sono tuttavia difficilmente utilizzabili come strumenti diagnostici.\nDeterminate specie minerali possono infine presentare un aspetto molto particolare dovuto a peculiari effetti ottici.\nClassificazione.\nI minerali sono classificati per variet\u00e0, specie, serie e gruppo, in ordine di generalit\u00e0 crescente. Il livello basilare di definizione \u00e8 quello delle specie minerali, ciascuna delle quali si distingue dalle altre in base a propriet\u00e0 chimiche e fisiche uniche. Ad esempio, il quarzo \u00e8 definito dalla sua formula, SiO2, e da una specifica struttura cristallina che lo distingue da altri minerali con la stessa formula chimica (denominati polimorfi). Quando esiste un intervallo di composizione tra due specie minerali, si definisce una serie di minerali. Per esempio, la serie della biotite \u00e8 rappresentata da quantit\u00e0 variabili dei termini estremi flogopite, siderofillite, annite ed eastonite. In contrasto, un gruppo di minerali \u00e8 un raggruppamento di specie minerali con alcune propriet\u00e0 chimiche comuni, che condividono una struttura cristallina. Il gruppo dei pirosseni ha una formula comune di XY(Si,Al)2O6, dove X e Y sono entrambi cationi, con X tipicamente pi\u00f9 grande di Y; i pirosseni sono silicati a catena singola che cristallizzano o nel sistema cristallino ortorombico o in quello monoclino. Infine, una variet\u00e0 di minerali \u00e8 un tipo specifico di specie minerali che differisce per alcune caratteristiche fisiche, come il colore o l'abito cistallino.\nQui di seguito, i minerali sono suddivisi in gruppi, e quindi secondo la composizione chimica; i gruppi sono poi ordinati in base alla loro abbondanza nella crosta terrestre. Poich\u00e9 la composizione di quest'ultima \u00e8 dominata da silicio e ossigeno, come gi\u00e0 ricordato nella parte introduttiva della presente voce, gli elementi silicati sono di lunga la pi\u00f9 importante classe di minerali, costituendo pi\u00f9 del 95% delle rocce e oltre il 90% della crosta terrestre. Del resto, oltre a silicio e ossigeno, gli altri elementi comuni nei minerali silicati sono anch'essi assai diffusi nella crosta terrestre, come alluminio, magnesio, ferro, calcio, sodio e potassio.\nTuttavia, i minerali non silicati sono di grande importanza economica, specialmente come minerali grezzi. Essi sono suddivisi in varie altre classi dalla loro chimica dominante, che include, elementi nativi, solfuri, alogenuri, ossidi e idrossidi, carbonati e nitrati, borati, solfati, fosfati e composti organici. La maggior parte delle specie minerali non silicate sono rare (costituendo in totale l'8% della crosta terrestre), sebbene alcune siano relativamente comuni, come calcite, pirite, magnetite ed ematite. Ci sono due stili strutturali prevalenti osservati nei non silicati: impacchettamento compatto e tetraedri con legame simili ai silicati. Le strutture a impacchettamento compatto, che \u00e8 un modo per impacchettare densamente gli atomi pur minimizzando lo spazio interstiziale. L'impacchettamento compatto esagonale comporta l'impilamento di strati in cui ogni altro strato \u00e8 lo stesso (\"ababab\"), mentre l'impacchettamento compatto cubico comporta l'impilamento di gruppi di tre strati (\"abcabcabc\"). Gli analoghi dei tetraedri con i legami di silice includono SO4 (solfato), PO4 (fosfato), AsO4 (arsenato) e VO4 (vanadato). I non silicati hanno grande importanza economica, in quanto concentrano elementi pi\u00f9 di quanto facciano i minerali silicati.\nSilicati.\nIl gruppo di gran lunga pi\u00f9 numeroso \u00e8 quello dei silicati, composti in cui \u00e8 presente il gruppo [SiO4]4-, che ha la forma di un tetraedro. Nella grande maggioranza dei casi, il silicio \u00e8 in coordinamento quadruplo o tetraedrico con l'ossigeno. In condizioni di altissima pressione, il coordinamento del silicio sar\u00e0 sestuplo od ottaedrico, come nelle perovskiti o nel polimorfo quarzico della stishovite (SiO2). In quest'ultimo caso il minerale non ha pi\u00f9 la struttura di un silicato, ma quella del rutilo (TiO2) e del gruppo ad esso associato, che sono semplici ossidi. Questi tetraedri di silice sono poi polimerizzati in una certa misura per creare varie strutture, come catene unidimensionali, lamine bidimensionali e telai tridimensionali. Il minerale silicato basilare in cui non \u00e8 avvenuta alcuna polimerizzazione richiede altri elementi per bilanciare la carica 4- di base. In altre strutture silicate, occorrono diverse combinazioni di elementi per ribilanciare la carica negativa risultante. Spesso il silicio \u00e8 sostituito dall'alluminio [AlO4]5- (vicarianza sostituzionale per dimensione), per cui spesso si parla di allumosilicati. In quei casi, i tetraedri [AlO4]5- formano le stesse strutture dei tetraedri non sostituiti, ma i loro requisiti per il bilanciamento delle cariche sono diversi. Alcuni importanti silicati, che entrano anche nella composizione di molte rocce, sono: feldspati, pirosseni, granati e miche. La classificazione dei silicati va fatta analizzando la disposizione dei tetraedri SiO4. I silicati tendono a essere duri, da trasparenti a traslucidi e di peso specifico medio.\nIl grado di polimerizzazione pu\u00f2 essere descritto sia dalla struttura formata sia da quanti angoli del tetraedo (o atomi di ossigeno coordinati) sono condivisi (con l'alluminio e il silicio nei siti tetraedrici). Gli ortosilicati (o nesosilicati) non hanno legami tra poliedri, perci\u00f2 i tetraedri non condividono angoli. I disilicati (o sorosilicati) hanno due tetraedri che condividono un atomo di ossigeno. Gli inosilicati sono silicati a catena; i silicati a catena singola hanno due angoli condivisi, mentre i silicati a catena doppia hanno due o tre angoli condivisi. Nei fillosilicati, si forma una struttura laminare che richiede tre atomi di ossigeno condivisi; nel caso dei silicati a catena doppia, alcuni tetraedri devono condividere due angli invece di tre perch\u00e9 altrimenti si produrrebbe come risultato una struttura laminare. Per i silicati con telai, o tectosilicati, hanno tetraedri che condividono tutti e quattro gli angoli. I silicati ad anello, o ciclosilicati, \u00e8 sufficiente che i tetraedri condividano solo due angoli per formare la struttura ciclica.\nCarbonati.\nI carbonati sono quei minerali contenenti l'anione (CO3)2-. Essi tendono ad essere fragili, molti hanno sfaldatura romboedrica e reagiscono tutti con l'acido. A causa di quest'ultima caratteristica, i geologi sul campo spesso diluiscono l'acido cloridrico per distinguere i carbonati dai non carbonati. La reazione dell'acido con i carbonati si collega alla dissoluzione e precipitazione del minerale, che svolge un ruolo chiave nella formazione delle rocce. I carbonati sono formati per lo pi\u00f9 dalle conchiglie del plancton depositatesi sul fondo marino, ma si trovano anche negli ambienti sottoposti a forte evaporazione (per esempio il Gran Lago Salato dello Utah) o nelle regioni carsiche dove lo scioglimento ed il rideposito dei carbonati porta alla formazione di grotte, stalattiti e stalagmiti. Il gruppo carbonato \u00e8 strutturalmente un triangolo, dove un catione centrale C4+ \u00e8 circondato da tre anioni O2\u2212; i diversi gruppi di minerali si formano dalle diverse disposizioni di questi triangolo. Il minerale carbonato pi\u00f9 comune \u00e8 la calcite (CaCO3), che pu\u00f2, in presenza di elevate concentrazioni di magnesio, formare invece il suo polimorfo aragonite; entrambe sono formate da carbonato di calcio e costituenti essenziali dei fondali marini. La dolomite \u00e8 un doppio carbonato, con la formula CaMg(CO3)2. La dolomitizzazione secondaria del calcare \u00e8 comune, quando la calcite o l'aragonite sono trasformate in dolomite. Queste due specie minerali sono membri dei gruppi minerali epononimi, quello della calcite (formula generale XCO3) e quello della dolomite (formula generale XY(CO3)2).\nSolfati (Minerali).\nI solfati contengono l'anione solfato (SO4)2-. Essi tendono ad essere da trasparenti a traslucidi, teneri, e molti sono fragili. I solfati si formano comunemente come evaporiti, negli ambienti di evaporazione dove acque molto saline evaporano lentamente permettendo la formazione di solfati e alogenuri sulla superficie dei sedimenti; alternativamente, i solfati si possono trovare nei sistemi di condotti idrotermali associati ai solfiti, o come prodotti di ossidazione dei solfiti. I solfati possono essere suddivisi in minerali anidri e idrati. Il solfato idrato di gran lunga pi\u00f9 comune \u00e8 il gesso (solfato di calcio idrato, CaSO4\u22c52H2O). L'equivalente anidro del gesso \u00e8 l'anidrite (solfato di calcio, CaSO4). Altri solfati da ricordare sono quelli del gruppo della barite, che ha la formula generale XSO4: gli esempi includono la barite (solfato di bario, BaSO4), la celestina (solfato di stronzio, SrSO4) e l'anglesite (solfato di piombo, PbSO4).\nAlogenuri.\nGli alogenuri sono il gruppo di minerali nei quali un alogeno (fluoro, cloro, iodio e bromuro) \u00e8 l'anione principale. Acquistando elettroni essi formano i sali naturali e tendono ad essere teneri, deboli e idrosolubili. Comprendono la fluorite (CaF2), il sale comune (conosciuto come halite o salgemma, NaCl) ed il sale di ammonio (cloruro d'ammonio, NH4Cl). Gli alogenuri, come i solfati, si trovano frequentemente negli ambienti sottoposti a forte evaporazione come il Mar Rosso. Ad esempio, l'halite e la silvite (cloruro di potassio, KCl) si formano comunumente come evaporiti, e possono essere i minerali dominanti nelle rocce sedimentarie chimiche. La criolite (esafluoroalluminato di trisodio, Na3AlF6), \u00e8 un minerale chiave nell'estrazione dell'alluminio dalle bauxiti, anche se, data la sua scarsit\u00e0 in natura, di solito si ricava artificialmente dalla fluorite.\nOssidi.\nGli ossidi si dividono in tre categorie: ossidi semplici, idrossidi e ossidi multipli. Gli ossidi semplici sono caratterizzati da O2\u2212 come anione principale e da un legame primariamente ionico. Gli ossidi sono importantissimi per l'industria estrattiva poich\u00e9 in molti casi da questi si estraggono metalli importanti per l'economia. Di solito si formano come precipitati vicino alla superficie terrestre. Essi possono essere ulteriormente suddivisi in base al rapporto dell'ossigeno con i cationi. Il gruppo del periclasio consiste di minerali con un rapporto 1:1. Gli ossidi con un rapporto 2:1 includono la cuprite (ossido rameoso, Cu2O), il quarzo (ossido di silicio, SiO2, abbondantissimo nelle rocce) e il ghiaccio d'acqua. Il gruppo del corindone ha un rapporto di 2:3 e include minerali come il corindone (ossido di alluminio, Al2O3) e l'ematite (ossido di ferro, Fe2O3). I minerali del gruppo del rutilo hanno un rapporto di 1:2; la specie eponima, il rutilo (biossido di titanio, TiO2) \u00e8 il principale minerale grezzo del titanio; altri esempi includono la cassiterite (biossido di stagno, SnO2; minerale grezzo dello stagno) e la pirolusite (biossido di manganese, MnO2; minerale grezzo del manganese). Negli idrossidi, l'anione dominante \u00e8 lo ione idrossile, OH\u2212. Le bauxiti sono il principale minerale grezzo dell'alluminio e sono una miscela eterogenea dei minerali idrossidi diaspro, gibbsite e b\u00f6hmite; si formano in aree con un altissimo tasso di degradazione chimica (principalmente condizioni tropicali). Infine, gli ossidi multipli sono composti di due metalli con l'ossigeno. Un gruppo importante all'interno di questa classe sono gli spinelli, con una formula generale di X2+Y3+2O4. Esempi della specie comprendono lo spinello (ossido di magnesio ed alluminio, MgAl2O4, un costituente comune del mantello terrestre), la cromite (ossido di ferro e cromo, FeCr2O4) e la magnetite (ossido ferroso-ferrico, Fe3O4). Quest'ultima si distingue prontamente per il suo forte magnetismo, che si presenta in quanto ha il ferro in due stati di ossidazione (Fe2+Fe3+2O4), il che lo rende un ossido multiplo invece che un ossido singolo.\nSolfuri.\nI solfuri sono composti chimici in cui lo zolfo \u00e8 combinato con elementi metallici e semimetallici. Essi presentano spesso lucentezza metallica, sono teneri e con elevato peso specifico. Alcuni hanno lucentezza non metallica o sono pi\u00f9 duri. Cristalli ben formati e con elevato grado di simmetria costituiscono la regola. Molti solfuri, come la pirite, hanno un odore sulfureo quando sono polverizzati. I solfuri sono suscettibili di degradazione e molti si disciolgono prontamente in acqua; questi minerali disciolti possono in seguito essere ridepositati, il che crea ricchi depositi secondari di minerale grezzo.\nI solfuri si classificano in base al rapporto tra il metallo o semimetallo e lo zolfo, ad es. M:S uguale a 2:1 o 1:1. pi\u00f9 comuni sono la pirite (solfuro di ferro), la calcopirite (solfuro di rame e ferro) e la galena (solfuro di piombo). Molti solfuri sono minerali grezzi importanti economicamente per l'estrazione dei metalli. Tra gli esempi vi sono la sfalerite (solfuro di zinco, ZnS), la galena (solfuro di piombo, PbS), il cinabro (solfuro di mercurio, HgS) e la molibdenite (solfuro di molibdeno, MoS2. La pirite (solfuro di ferro, FeS2) \u00e8 il solfuro pi\u00f9 comune, ma non \u00e8 un minerale grezzo del ferro, ma pu\u00f2 essere ossidato per produrre acido solforico. Legati ai solfuri sono i rari solfosali, nei quali un elemento metallico \u00e8 legato allo zolfo e a un semimetallo come l'antimonio, l'arsenico o il bismuto. Come i solfiti, i solfosali sono minerali tipicamente teneri, pesanti e friabili.\nFosfati.\nIl gruppo dei fosfati include minerali con l'unit\u00e0 tetraedrica \"AO\"4 dove \"A\" pu\u00f2 essere fosforo, antimonio, arsenico o vanadio. Il fosfato di gran lunga pi\u00f9 comune \u00e8 il gruppo dell'apatite, la cui formula generica \u00e8 Ca5(PO4)3[F, OH, Cl]; specie comuni all'interno di questo gruppo sono la fluorapatite (Ca5(PO4)3F), la clorapatite (Ca5(PO4)3Cl) e l'idrossiapatite (Ca5(PO4)3(OH)). I minerali di questo gruppo sono importanti anche in biologia perch\u00e9 si trovano nei denti e nelle ossa di molti animali. Un altro gruppo relativamente abbondante \u00e8 quello della monazite, che ha una struttura generale di ATO4, dove T \u00e8 fosforo o arsenico, e A \u00e8 spesso un elemento delle terre rare (\"rare earth element\", REE). La monazite \u00e8 importante sotto due aspetti: in primo luogo, come \"ricettacolo\" dei REE, pu\u00f2 concentrare sufficientemente questi elementi da diventare un minerale grezzo; in secondo luogo, gli elementi del gruppo della monazite possono incorporare quantit\u00e0 relativamente grandi di uranio e di torio, che si possono usare per datare la roccia in base al loro decadimento in piombo.\nElementi nativi.\nGli elementi nativi sono quelli che non sono legati chimicamente ad altri elementi. Questo gruppo include metalli (oro, argento, rame), alcuni composti intermetallici, semimetalli e non metalli (antimonio, bismuto, grafite, zolfo). Vi sono poi anche alcune leghe naturali come l'elettro (lega di oro ed argento), fosfuri, siliciuri, nitruri e carburi (i quali si trovano in natura solo in alcuni rari meteoriti).\nI metalli sono tenuti insieme dal legame metallico, che conferisce propriet\u00e0 fisiche caratteristiche come la lucentezza metallica brillante, la duttilit\u00e0 e malleabilit\u00e0 e la conducibilit\u00e0 elettrica. Gli elementi nativi sono suddivisi in gruppi in base alla loro struttura o ai loro attributi chimici.\nIl gruppo dell'oro, con una struttura cubica a impacchettamento compatto, include metalli come l'oro, l'argento e il rame. Il gruppo del platino \u00e8 simile per struttura al gruppo dell'oro. Il gruppo del ferro-nichel \u00e8 caratterizzato da varie specie di leghe ferro-nichel. Due esempi sono la camacite e la taenite, che si trovano nei meteoriti ferrosi; queste specie differiscono per la quantit\u00e0 di Ni nella lega; la camacite ha meno del 5-7% di nichel ed \u00e8 una variet\u00e0 di ferro nativo, mentre il contenuto di nichel della taenite varia dal 7 al 37%. I minerali del gruppo dell'arsenico consistono di semimetalli, che hanno soltanto qualche propriet\u00e0 metallica; per esempio, essi mancano della malleabilit\u00e0 dei metalli. Il carbonio nativo si presenta in 3 allotropi, grafite e diamante e lonsdaleite;il diamante si forma ad altissime pressioni nel mantello, il che gli conferisce una struttura molto pi\u00f9 compatta della grafite.\nMinerali \"lato sensu\".\nCome eredit\u00e0 delle osservazioni compiute nel passato sui materiali inanimati presenti e rinvenibili in natura, l'aggettivo minerale viene ancor oggi utilizzato, nel linguaggio comune ed in alcuni casi commerciale, anche a sostanze che non presentano composizione chimica stechiometricamente definita o che sono privi di una struttura cristallina, come i composti organici, che se rinvenuti allo stato fossile, sono talvolta definiti con l'aggettivo \"minerali\", ad esempio gli \"oli minerali\".\nNell'industria estrattiva si tende ad attribuire il termine \"minerale\" anche a sostanze rinvenibili in natura allo stato liquido o gassoso estraibili dal sottosuolo, tipico il caso del metano o le acque minerali."}
{"id": "2834194", "revid": "6923", "url": "https://it.wikipedia.org/wiki?curid=2834194", "title": "Calciatore dell'anno (Paraguay)", "text": "Calciatore paraguaiano dell'anno \u00e8 un premio calcistico assegnato al miglior calciatore paraguaiano dell'anno solare. Il riconoscimento nacque nel 1997 ed \u00e8 offerto dal giornale \"ABC Color\", celebre giornale paraguaiano con sede ad Asunci\u00f3n."}
{"id": "2834196", "revid": "287204", "url": "https://it.wikipedia.org/wiki?curid=2834196", "title": "Fairchild", "text": ""}
{"id": "2834197", "revid": "154893", "url": "https://it.wikipedia.org/wiki?curid=2834197", "title": "Fairchild-Republic", "text": ""}
{"id": "2834211", "revid": "90900", "url": "https://it.wikipedia.org/wiki?curid=2834211", "title": "NASA Astronaut Group 7", "text": "Il NASA Astronaut Group 7 \u00e8 stato selezionato dalla NASA nell'agosto del 1969. \u00c8 stato l'ultimo gruppo ad essere selezionato durante l'era del programma apollo."}
{"id": "2834212", "revid": "297059", "url": "https://it.wikipedia.org/wiki?curid=2834212", "title": "Charles G. Fullerton", "text": ""}
{"id": "2834216", "revid": "1652635", "url": "https://it.wikipedia.org/wiki?curid=2834216", "title": "Piazza Nazionale", "text": "Piazza Nazionale \u00e8 una piazza di Napoli, a ridosso della stazione centrale e il quartiere Poggioreale. Inoltre \u00e8 il centro geografico della zona Vasto - Arenaccia rioni del quartiere Vicaria, compreso nella Quarta Municipalit\u00e0 di Napoli.\nStoria.\nLa piazza \u00e8 nata nel 1885 dai lavori del Risanamento previsti dall'ingegnere Adolfo Gianbarba nel piano di costruzione del quartiere orientale, a ridosso della stazione centrale. La piazza fu dedicata all'unit\u00e0 nazionale. Secondo le direttive del piano del Risanamento le piazze, in particolar modo piazza Medaglie d'Oro e piazza Nazionale che sono le pi\u00f9 grandi del progetto, hanno il ruolo di slarghi stradali con incroci multipli e come decoro minimo sono i giardinetti pubblici al centro.\nLa piazza fu completata nei suoi edifici in diverse epoche, infatti prospettano edifici di epoche diverse: dalle edificazioni tardo-ottocentesche fino a quelle della speculazione edilizia post-bellica che sostitu\u00ec i palazzi danneggiati.\nIn concomitanza coi campionati mondiali di calcio 1990 si pens\u00f2 di sfruttare la piazza con un'area di parcheggio per decongestionare il traffico nei pressi dell'area della ferrovia. I lavori cominciarono nel 1992. Ben presto per\u00f2 sorse una vertenza tra il Comune di Napoli con la ditta appaltatrice che si concluse nel 2001, quando i lavori ripresero per terminare nel 2006, quando avvenne l'inaugurazione del parcheggio sotterraneo. Da quando fu riaperta la piazza la linea tranviaria ha usufruito solo recentemente della sede originaria dei binari che taglia asimmetricamente la piazza, mentre prima la linea 1 doveva compiere il periplo della piazza per arrivare a Poggioreale.\nDescrizione.\nLa piazza \u00e8 a pianta ottagonale lievemente irregolare con gli assi di 170x130 metri. Confluiscono dieci strade, le pi\u00f9 rilevanti si sviluppano sull'asse est-ovest e sud-nord, esse sono:\nLa costruzione del parcheggio ha comportato la scomparsa del prolungamento dei due assi principali che fino al 1992 si incrociavano al centro della piazza. L'asse ovest-est \u00e8 stato preservato solo come sede riservata per i tram grazie alla presenza della massicciata in pietrisco che impedisce il transito ad ogni veicolo circolante su gomma.\nLe altre strade, partendo da via Casanova, sono: via Pavia, via Rimini, via Pisa, via Giovanni Tommaso Blanch, via Matteo Andrea Acquaviva e via Ippolito Nievo.\nLa piazza, seppur presentando caratteri pressoch\u00e9 omogenei nell'edilizia, presenta due emergenze dovute a speculazioni e sostituzioni del dopoguerra. Sono di questo periodo, il condominio all'angolo di via Nievo, il palazzo dell'ASL, il condominio all'angolo con via Acquaviva e il condominio all'angolo di via Blanch. In particolare quello dell'ASL presenta una buona impostazione del prospetto, infatti \u00e8 caratterizzato da setti verticali e orizzontali che identificano una griglia dove sono iscritte le aperture delle finestre.\nI nuovi giardinetti sono caratterizzati al centro dalla fontana di forma piramidale in mattoni. Lungo uno dei lati sono localizzati gli ingressi del parcheggio sotterraneo. Grazie alla sua posizione pressoch\u00e9 centrale \u00e8 molto frequentata. Sul piano-piazza sono accessibili degli spazi di godimento pubblico quali un campo di \"basket\", una pista di pattinaggio, un piccolo anfiteatro e, fino al 2013, un'area giochi per bambini.\nIl parcheggio.\nIl parcheggio si apre su due piani sotto terra per 30000\u00a0m\u00b2 per un totale di 552 posti auto, di cui 328 box e 34 stalli. Per superare le barriere architettoniche sono state realizzate quattro scale, due ascensori ed un impianto di videosorveglianza. La gestione \u00e8 affidata alla \"Napolipark\" che offre diverse soluzioni di sosta oraria o giornaliera, oltre alle agevolazioni per i disabili.."}
{"id": "2834222", "revid": "1573940", "url": "https://it.wikipedia.org/wiki?curid=2834222", "title": "Thomas Watt Gregory", "text": "Biografia.\nFu il 50\u00ba procuratore generale degli Stati Uniti sotto il presidente degli Stati Uniti d'America Thomas Woodrow Wilson (28\u00ba presidente).\nNato nello stato del Mississippi studi\u00f2 al Rhodes College ed in seguito all'universit\u00e0 della Virginia e all'university of Texas at Austin. La morte lo colse durante un viaggio di lavoro a New York, quando doveva incontrarsi con Franklin Delano Roosevelt."}
{"id": "2834223", "revid": "773636", "url": "https://it.wikipedia.org/wiki?curid=2834223", "title": "Cappella di Santa Lucia a Stiacciaie", "text": "La cappella di Santa Lucia alle Stiacciaie si trova nell'omonima localit\u00e0 nei pressi di Montelaterone, in provincia di Grosseto.\nLa sua costruzione risale alla fine del XIV secolo. Ha una pianta rettangolare; la parte pi\u00f9 prossima all'altare \u00e8 coperta da una volta a botte affrescata, mentre la parte aggiunta successivamente (sulla facciata \u00e8 indicata la data del 1665) presenta tetto a capanna con capriate. Alcune decorazioni risalgono al primo Quattrocento: tra le varie, vi si trovano una \"Madonna con bambino e i santi Bartolomeo e un altro apostolo\" (il bambino ha in mano una rondine, come in altre analoghe rappresentazioni presenti sull'Amiata), una \"Annunciazione\", un \"Dio benedicente\" sulla volta, con la particolarit\u00e0 delle tre teste rappresentanti le persone della Trinit\u00e0, sopravvissuta alle cancellazioni di analoghe rappresentazioni durante la controriforma. Purtroppo, la cappella presenta crepe ed altri segni di deterioramento che potrebbero seriamente compromettere l'integrit\u00e0 degli affreschi e che necessiterebbero di un pronto intervento di restauro."}
{"id": "2834224", "revid": "204012", "url": "https://it.wikipedia.org/wiki?curid=2834224", "title": "James C. McReynolds", "text": ""}
{"id": "2834225", "revid": "1005847", "url": "https://it.wikipedia.org/wiki?curid=2834225", "title": "Elezioni regionali nelle Marche del 2005", "text": "Le elezioni regionali italiane del 2005 nelle Marche si sono tenute il 3 e 4 aprile. Esse hanno visto la vittoria di Gian Mario Spacca, sostenuto da L'Unione, che ha sconfitto Francesco Massi, sostenuto dalla Casa delle Libert\u00e0."}
{"id": "2834228", "revid": "300067", "url": "https://it.wikipedia.org/wiki?curid=2834228", "title": "Rolando Hourruitiner", "text": ""}
{"id": "2834229", "revid": "300067", "url": "https://it.wikipedia.org/wiki?curid=2834229", "title": "Rolando Hourruitiner Ortiz", "text": ""}
{"id": "2834232", "revid": "599013", "url": "https://it.wikipedia.org/wiki?curid=2834232", "title": "Bobby Joe Hatton", "text": "\u00c8 il figlio di Joe Hatton."}
{"id": "2834236", "revid": "300067", "url": "https://it.wikipedia.org/wiki?curid=2834236", "title": "Roberto Hatton Negr\u00f3n", "text": ""}
{"id": "2834237", "revid": "767487", "url": "https://it.wikipedia.org/wiki?curid=2834237", "title": "A casa con i miei", "text": "A casa con i miei (\"Welcome Home, Roscoe Jenkins\") \u00e8 un film statunitense del 2008 diretto da Malcolm D. Lee ed interpretato da Martin Lawrence, Joy Bryant e James Earl Jones.\nTrama.\nLos Angeles, California. Il Dr. RJ Stevens, pseudonimo di Roscoe Steven Jenkins Jr., \u00e8 un famoso conduttore di talk show in procinto di nozze con la vincitrice di \"Survivor\" Bianca Kittles che, data la sua situazione economica e lo status di celebrit\u00e0 adulata da milioni di fan, sente di avere tutto ci\u00f2 che un uomo possa desiderare dalla vita. Per raggiungere il successo ha tuttavia rinnegato le sue origini di ragazzo di campagna allontanandosi emotivamente dalla sua famiglia per oltre nove anni; ragion per cui, in occasione del cinquantesimo anniversario di matrimonio dei genitori, decide di tornare per quattro giorni alla sua citt\u00e0 natale: Dry Spring, Georgia, portando con s\u00e9 la fidanzata ed il figlio decenne.\nLa numerosa famiglia Jenkins, composta dal burbero padre Roscoe Sr., l'amorevole madre \"Mama\", la rude e pettegola sorella Betty, il corpulento fratello sceriffo Otis con sua moglie Ruthie, lo scapestrato cugino rapper Reggie e la sua svampita ragazza Amy; accolgono per\u00f2 il ritorno di RJ con una grande indisponenza nei suoi confronti, subito i valori della cittadina e le abitudini della metropoli finiscono per scontrarsi generando un evidente attrito soprattutto tra la famiglia e Bianca. A complicare ulteriormente le cose \u00e8 l'arrivo dell'eterno rivale di RJ: suo cugino e fratello adottivo Clyde, il quale si presenta accompagnato da Lucinda Allen, la ragazza di cui entrambi erano innamorati al tempo del liceo.\nMentre cresce la tensione tra RJ e i suoi fratelli, che non hanno smesso di umiliarlo considerandolo un perdente, diviene sempre pi\u00f9 evidente che l'uomo porti rancore verso suo padre per la maniera in cui questi lo ha cresciuto; egli ha infatti sempre preferito Clyde al figlio, perdonandogli prontamente ogni gesto vile o ipocrita. Durante il soggiorno tuttavia RJ e Lucinda hanno modo di riconciliarsi e capire di essere innamorati l'uno dell'altra, cosa che provoca le crescenti ire di Clyde e Bianca. La situazione precipita in un impeto di rabbia tra RJ e Clyde che, dopo una partita a dadi arrivano ad azzuffarsi facendo a pezzi il salotto e la cucina della casa dei Jenkins.\nDisposto a tutto pur di pareggiare i conti con il cugino, il giorno seguente, alla festa per l'anniversario dei suoi genitori, durante la tradizionale corsa campestre di Drive Spring, Roscoe lascia indietro suo figlio Jamaal pur di conseguire la vittoria contro Clyde, azione che lascia tanto disgustata l'intera famiglia da fargli ottenere l'ennesimo rimprovero di Roscoe Sr.; al che RJ, esasperato, riversa addosso al genitore tutta la rabbia dovuta alle preferenze che questi ha sempre dimostrato nei confronti di Clyde, dichiarando inoltre di considerare quest'ultimo molto pi\u00f9 fortunato di lui poich\u00e9, mentre i suoi genitori lo hanno lasciato solo in quanto morti, egli si \u00e8 sempre sentito invece deliberatamente abbandonato da suo padre. Sentendo questo, l'uomo si allontana turbato e Clyde confessa di non aver mai voluto prendere il posto del cugino ma solo di volersi sentire parte della famiglia, prima che i due possano stringersi la mano in segno di perdono per\u00f2, Bianca convince RJ ad andarsene e tornare a Los Angeles.\nArrivati all'aeroporto, l'uomo riflette sul valore dei rapporti familiari di cui, seppur complicati e litigiosi, ha sentito la mancanza per anni e, sentendo Bianca parlar male della sua famiglia capisce ci\u00f2 che deve fare, dunque la lascia al carico bagagli e torna alla casa dei Jenkins assieme al figlio Jamaal in tempo per sentire il commovente discorso di Clyde ai parenti, dove ammette di avere sempre voluto bene al cugino, nonostante tutto. RJ si riappacifica con il cugino e, soprattutto, col padre; trovando inoltre il coraggio di dichiararsi finalmente a Lucinda.\nMentre scorrono i titoli di coda viene mostrato il protagonista intervistare la sua stravagante famiglia al suo talk-show, rinominato: \"The Roscoe Jenkins Show\".\nProduzione.\nLe riprese del film si sono svolte tra Shreveport e Bossier City, entrambe in Louisiana.\nAccoglienza.\nNella prima settimana di distribuzione nelle sale statunitensi, il film ha incassato 16.2 milioni di dollari, posizionandosi secondo dopo \"Tutti pazzi per l'oro\". La critica ha accolto piuttosto negativamente la pellicola, su Rotten Tomatoes una media di 78 votanti gli ha infatti dato un punteggio del 24%; mentre Metacritic un 48% su una media di 22 recensori.\nDistribuzione.\nIl film \u00e8 stato pubblicato in formato DVD il 17 giugno 2008 negli Stati Uniti, ed il 30 maggio 2008 nel Regno Unito."}
{"id": "2834238", "revid": "300067", "url": "https://it.wikipedia.org/wiki?curid=2834238", "title": "Roberto Hatton", "text": ""}
{"id": "2834239", "revid": "1005847", "url": "https://it.wikipedia.org/wiki?curid=2834239", "title": "Elezioni regionali in Campania del 2005", "text": "Le elezioni regionali italiane del 2005 in Campania si sono tenute il 3 e 4 aprile. Esse hanno visto la vittoria del presidente uscente Antonio Bassolino, sostenuto da L'Unione, con il 61,56% che ha sconfitto Italo Bocchino, esponente di Alleanza Nazionale, sostenuto dalla Casa delle Libert\u00e0."}
{"id": "2834240", "revid": "300067", "url": "https://it.wikipedia.org/wiki?curid=2834240", "title": "Bobby Joe Hatton Negr\u00f3n", "text": ""}
{"id": "2834241", "revid": "287204", "url": "https://it.wikipedia.org/wiki?curid=2834241", "title": "Bobby Joe Hatton Negron", "text": ""}
{"id": "2834246", "revid": "648716", "url": "https://it.wikipedia.org/wiki?curid=2834246", "title": "Medaglia di Francesco Sforza", "text": "La medaglia di Francesco Sforza fu realizzata in bronzo dall'artista italiano Pisanello verso il 1441-1442 e misura 8,8 cm di diametro. \nStoria.\nDopo aver coniato la celebre medaglia di Giovanni VIII Paleologo (1438), ristabilendo la tradizione di effigiare personaggi viventi come nelle monete dell'Impero Romano, Pisanello divenne molto richiesto dalle corti italiane, creando una ventina di medaglie. \nTra le prime ci fu proprio quella di Francesco Sforza, che viene in genere datata al 1442, quando l'artista era forzatamente trattenuto a Venezia per dissidi con la sua citt\u00e0 natale di Verona. \nDescrizione.\nL'opera, dai chiari intenti celebrativi, \u00e8 virtuosamente esente da una retorica troppo artificiosa, riuscendo a sottolineare l'autorit\u00e0 del personaggio con un misurato ricorso ad elementi decorativi.\nSul recto \u00e8 effigiato di profilo lo Sforza in forma di busto girato a sinistra, con una grande berretta. Vi si legge l'iscrizione (\"Francesco Sforza-Visconti, marchese e conte di Cremona\"). In quel periodo infatti lo Sforza aveva appena sposato Bianca Maria Visconti, aveva ottenuto il titolo di conte di Cremona e si proponeva come diretto erede della dinastia viscontea per regnare anche a Milano, riuscendo nella sua impresa dal 1450. \nSul verso \u00e8 rappresentata una testa di cavallo volta a sinistra, con tre libri chiusi e uno stilo davanti. Intorno si legge la firma (\"opera del pittore Pisanello\")."}
{"id": "2834247", "revid": "2014155", "url": "https://it.wikipedia.org/wiki?curid=2834247", "title": "Margherita di Baviera-Landshut", "text": "Biografia.\nEra figlia di Ludovico IX di Baviera e la Principessa Amalia di Sassonia, figlia dell'Elettore Federico II di Sassonia.\nVenne data in sposa a Amberg nel 1474 a Filippo del Palatinato.\nDiede al marito quattordici figli:"}
{"id": "2834250", "revid": "1005847", "url": "https://it.wikipedia.org/wiki?curid=2834250", "title": "Elezioni regionali nel Lazio del 2005", "text": "Le elezioni regionali italiane del 2005 nel Lazio si sono tenute il 3 e 4 aprile. Esse hanno visto la vittoria di Piero Marrazzo, sostenuto da L'Unione, che ha sconfitto il presidente uscente Francesco Storace, sostenuto dalla Casa delle Libert\u00e0.\nRisultati.\nA seguito delle dimissioni di Marrazzo, avvenute il 27 ottobre 2009, le sue funzioni sono state assunte dal vicepresidente della Regione, Esterino Montino; il mancato ricorso alle elezioni anticipate \u00e8 da ricollegarsi alla vicinanza di tempo con la tornata generale."}
{"id": "2834251", "revid": "599013", "url": "https://it.wikipedia.org/wiki?curid=2834251", "title": "Jorge Rivera", "text": ""}
{"id": "2834253", "revid": "300067", "url": "https://it.wikipedia.org/wiki?curid=2834253", "title": "Jorge Rivera Motta", "text": ""}
{"id": "2834256", "revid": "339392", "url": "https://it.wikipedia.org/wiki?curid=2834256", "title": "Giocatore paraguaiano dell'anno", "text": ""}
{"id": "2834258", "revid": "124572678", "url": "https://it.wikipedia.org/wiki?curid=2834258", "title": "Eddie Casiano", "text": ""}
{"id": "2834259", "revid": "767487", "url": "https://it.wikipedia.org/wiki?curid=2834259", "title": "Derby in famiglia", "text": "Derby in famiglia (\"Kicking &amp; Screaming\") \u00e8 un film del 2005 diretto da Jesse Dylan.\nTrama.\nPhil Weston, da sempre negato in qualsiasi attivit\u00e0 agonistica, si ritrova ad allenare i \"Tigers\", ultimi in classifica, poich\u00e9 suo figlio \u00e8 stato escluso dalla squadra dei \"Gladiators\", primi in classifica, allenata dal padre di Phil, Buck Weston.\nPhil dovr\u00e0 cercare di vincere il campionato sfidando anche suo padre, con l'aiuto di Mike Ditka.\nCritica.\nIl film ha ricevuto durante l'edizione dei Razzie Awards 2005 una nomination come Peggior attore per Will Ferrell."}
{"id": "2834260", "revid": "300067", "url": "https://it.wikipedia.org/wiki?curid=2834260", "title": "Eddie Casiano Ojeda", "text": ""}
{"id": "2834270", "revid": "599013", "url": "https://it.wikipedia.org/wiki?curid=2834270", "title": "Carmelo Travieso", "text": ""}
{"id": "2834273", "revid": "300067", "url": "https://it.wikipedia.org/wiki?curid=2834273", "title": "Carmelo Travieso Pe\u00f1a", "text": ""}
{"id": "2834274", "revid": "300067", "url": "https://it.wikipedia.org/wiki?curid=2834274", "title": "Carmelo Travieso Pena", "text": ""}
{"id": "2834275", "revid": "109297256", "url": "https://it.wikipedia.org/wiki?curid=2834275", "title": "GAUSSIAN", "text": "GAUSSIAN \u00e8 un programma di chimica quantistica inizialmente pubblicato da John Pople e dal suo gruppo di ricerca alla Carnegie-Mellon University nel 1970 come Gaussian70.. Da allora \u00e8 in costante aggiornamento. &lt;br&gt;\nIl nome Gaussian deriva dall'utilizzo da parte di Pople degli orbitali gaussiani per aumentare la velocit\u00e0 di calcolo, in confronto all'utilizzo degli orbitali di Slater. Questa scelta fu fatta per migliorare le performance di calcolo viste le limitate capacit\u00e0 computazionale dei calcolatori negli anni sessanta e settanta.&lt;br&gt;\nLa versione corrente del programma \u00e8 la Gaussian 16; versioni precedenti sono: Gaussian70, Gaussian76, Gaussian77, Gaussian78, Gaussian80, Gaussian82, Gaussian83, Gaussian85, Gaussian86, Gaussian88, Gaussian90, Gaussian 92, Gaussian93, Gaussian 94, Gaussian95, Gaussian96, Gaussian 98, Gaussian 03,Gaussian09.&lt;br&gt;\nOriginariamente disponibile tramite il Quantum Chemistry Program Exchange, \u00e8 stato in seguito distribuito da CMU e dal 1987 \u00e8 sviluppato e distribuito commercialmente da Gaussian, Inc."}
{"id": "2834280", "revid": "339392", "url": "https://it.wikipedia.org/wiki?curid=2834280", "title": "Calciatore paraguaiano dell'Anno", "text": ""}
{"id": "2834281", "revid": "599013", "url": "https://it.wikipedia.org/wiki?curid=2834281", "title": "Eddie Rivera Santiago", "text": ""}
{"id": "2834285", "revid": "204012", "url": "https://it.wikipedia.org/wiki?curid=2834285", "title": "Thomas Gregory Watt", "text": ""}
{"id": "2834295", "revid": "15756", "url": "https://it.wikipedia.org/wiki?curid=2834295", "title": "Saverio D'Aquino", "text": "Biografia.\nMedico chirurgo e docente di Oncologia medica al policlinico universitario di Messina.\nParlamentare.\nFu eletto per sei legislature alla Camera dei deputati, dove approd\u00f2 per la prima volta nel 1968 eletto nel collegio \"Sicilia 2\" con il Movimento Sociale Italiano..\nFu rieletto deputato col MSI sia alle elezioni del 1972 che del 1976; nel gennaio 1977 lasci\u00f2 il MSI per aderire al gruppo di Democrazia Nazionale.\nNella VII Legislatura, per la sua nuova formazione politica, fu anche vicepresidente del gruppo alla Camera dal dicembre 1976 al maggio 1977. In quelle legislature fu sempre membro della commissione sanit\u00e0.\nDopo la sconfitta nelle elezioni politiche del 1979 (sua e di Democrazia Nazionale, con nessun eletto in Parlamento), D'Aquino ader\u00ec al Partito Liberale Italiano e nel 1983 venne rieletto nella IX, dove fu segretario della commissione istruzione.\nSottosegretario.\nLa sua ascesa al governo avvenne proprio grazie all'adesione al PLI: nell'agosto 1986 fu chiamato nel II governo Craxi, in qualit\u00e0 di sottosegretario alla Sanit\u00e0 fino all'aprile 1987.\nRieletto con il PLI a Montecitorio nel 1987 (X Legislatura), venne nominato sottosegretario all'Interno consecutivamente in altri sei governi - con Goria, De Mita e Andreotti - consecutivamente dal 1987 al 1992. Rieletto nel 1992 alla Camera, fu ancora sottosegretario all'interno nei governi Amato e Ciampi dal giugno 1992 fino al maggio 1994..\nNel novembre 1993 ricevette un avviso di garanzia dalla procura di Messina per prestazioni professionali mentre era in aspettativa per il mandato parlamentare.\nScomparve il 21 febbraio 1997 a causa di un tumore.\nIl figlio Antonio fu eletto con Forza Italia deputato all'Assemblea regionale siciliana dal 1996 al 2008, e vi torn\u00f2 a sedere per pochi mesi nel 2012."}
{"id": "2834297", "revid": "2034231", "url": "https://it.wikipedia.org/wiki?curid=2834297", "title": "Alexander Mitchell Palmer", "text": "Fu il 50\u00ba procuratore generale degli Stati Uniti sotto il 28\u00ba presidente degli Stati Uniti d'America Thomas Woodrow Wilson.\nBiografia.\nLa carriera politica.\nNato a White Haven, in Pennsylvania, da una famiglia agiata, Alexander Mitchell Palmer studi\u00f2 al Swarthmore College con William Cameron Sproul, laureandosi in giurisprudenza nel 1893. Divenuto avvocato, Palmer nel 1898 spos\u00f2 Roberta B. Dixon di Easton del Maryland. La donna mor\u00ec nel 1922 e l'anno successivo, nel 1923 Palmer spos\u00f2 Margaret Fallon Burrall.\nDedicatosi fin da subito all'attivit\u00e0 politica, nel 1909 venne eletto deputato del Congresso degli Stati Uniti d'America tra le file del Partito Democratico, ricoprendo la carica fino al 1915. Nel 1912 Palmer fece poi parte anche del comitato elettorale di Thomas Woodrow Wilson, all'epoca governatore del New Jersey, che l'anno successivo fu eletto presidente degli Stati Uniti d'America. Appartenente all'ala liberale dei Democratici, al Congresso Palmer sostenne l'azione legislativa per il suffragio elettorale alle donne e i diritti dei sindacati dei lavoratori; quando per\u00f2, nel 1919, il presidente lo nomin\u00f2 procuratore generale degli Stati Uniti, cambi\u00f2 radicalmente le sue idee politiche. \nI \"Palmer Raids\".\nQuesto deciso cambio di rotta era dovuto al mutato clima politico instauratosi nel Paese dopo la Rivoluzione russa d'ottobre del 1917, che gener\u00f2 una psicosi collettiva nota come paura rossa (in inglese \"Red Scare\"), in cui si credeva che agenti comunisti americani volessero rovesciare il governo federale e instaurare un regime comunista. Per tale motivo, rifacendosi ad attentati anarchici compiuti nel giugno del 1919 e a due leggi federali sui sovversivi, l'Atto sullo spionaggio del 1917 e l'Atto sulla sedizione del 1918, il procuratore generale degli Stati Uniti, insieme al suo assistente particolare John Edgar Hoover, dal 7 novembre di quell'anno si scagli\u00f2 contro le associazioni anarchiche, socialiste, comuniste e sindacaliste (come l'IWW) con i cosiddetti \"Palmer Raids\": arresti indiscriminati, processi sommari ed espulsioni forzate contro gli obiettivi definiti pericolosi, spesso calpestando le pi\u00f9 elementari libert\u00e0 individuali e principi di giustizia.\nNel corso di queste operazioni di polizia vennero arrestate pi\u00f9 di 10.000 persone \"sospette\", che furono espulse di forza dal Paese. Un fattore di forza della repressione politica fu la disomogeneit\u00e0 delle associazioni politiche e sindacali, spesso formate da immigrati di varia nazionalit\u00e0 (italiani, greci, polacchi, irlandesi, ebrei, finlandesi) che non parlavano e non capivano la lingua inglese, giocando anche sul razzismo che contraddistingueva molti lavoratori WASP. Fu in questo clima di intolleranza e xenofobia che fu intentato il processo contro Sacco e Vanzetti, i due anarchici italiani arrestati per rapina e omicidio i quali, malgrado l'inconsistenza di prove a loro carico, vennero condannati a morte tramite sedia elettrica nel 1920 (la sentenza fu eseguita nel 1927, nonostante la mobilitazione di gran parte dell'opinione pubblica americana ed europea).\nGli ultimi anni.\nQuando la temuta rivoluzione in America non si verific\u00f2, Palmer fu accusato dai suoi oppositori di aver ignorato e calpestato le libert\u00e0 individuali dei cittadini americani e di aver pilotato la paura verso il comunismo per ottenere la \"nomination\" del Partito Democratico alle elezioni presidenziali del 1920.\nTerminata l'amministrazione Wilson nel 1921, Palmer non ottenne la tanto agognata candidatura del suo partito per la presidenza, andata al rivale James M. Cox, che fu sconfitto dal candidato del Partito Repubblicano, Warren G. Harding. Successivamente rimase in disparte, non essendo pi\u00f9 una forza trainante all'interno del partito, sebbene nel 1928 avesse sostenuto la campagna elettorale per la candidatura di Al Smith e nel 1932 per quella di Franklin Roosevelt. \nMor\u00ec l'11 maggio 1936 a Washington, a 64 anni."}
{"id": "2834299", "revid": "204012", "url": "https://it.wikipedia.org/wiki?curid=2834299", "title": "A. Mitchell Palmer", "text": ""}
{"id": "2834300", "revid": "767487", "url": "https://it.wikipedia.org/wiki?curid=2834300", "title": "Georgie Torres", "text": "Carriera.\n\u00c8 stato scelto dagli Utah Jazz al quarto giro del Draft NBA 1981 (37\u00aa scelta assoluta), ma non ha mai giocato nella NBA."}
{"id": "2834306", "revid": "599013", "url": "https://it.wikipedia.org/wiki?curid=2834306", "title": "Eddin Santiago", "text": "\u00c8 il fratello di Orlando Santiago."}
{"id": "2834310", "revid": "300067", "url": "https://it.wikipedia.org/wiki?curid=2834310", "title": "Eddin Santiago Cordero", "text": ""}
{"id": "2834316", "revid": "599013", "url": "https://it.wikipedia.org/wiki?curid=2834316", "title": "Pablo Alicea", "text": ""}
{"id": "2834318", "revid": "300067", "url": "https://it.wikipedia.org/wiki?curid=2834318", "title": "Pablo Alicea Rodr\u00edguez", "text": ""}
{"id": "2834319", "revid": "287204", "url": "https://it.wikipedia.org/wiki?curid=2834319", "title": "Pablo Alicea Rodriguez", "text": ""}
{"id": "2834334", "revid": "599013", "url": "https://it.wikipedia.org/wiki?curid=2834334", "title": "Richard Soto", "text": ""}
{"id": "2834335", "revid": "300067", "url": "https://it.wikipedia.org/wiki?curid=2834335", "title": "Richard Soto Estrada", "text": ""}
{"id": "2834341", "revid": "599013", "url": "https://it.wikipedia.org/wiki?curid=2834341", "title": "Eugenio Soto", "text": ""}
{"id": "2834342", "revid": "300067", "url": "https://it.wikipedia.org/wiki?curid=2834342", "title": "Eugenio Soto D\u00edaz", "text": ""}
{"id": "2834344", "revid": "287204", "url": "https://it.wikipedia.org/wiki?curid=2834344", "title": "Eugenio Soto Diaz", "text": ""}
{"id": "2834345", "revid": "599013", "url": "https://it.wikipedia.org/wiki?curid=2834345", "title": "Ron Haslam", "text": "Due volte vincitore del campionato mondiale Formula TT, nel 1979 nella Formula 1 e nel 1980 nella Formula 3.\nCarriera.\nNato in una famiglia numerosa del Derbyshire, Haslam inizi\u00f2 a correre nel 1972, a 15 anni, su una Norton Commando di propriet\u00e0 dei fratelli Phil e Terry, sul circuito di Cadwell Park. Agli esordi Haslam corse a livello nazionale, terminando al secondo posto il campionato britannico della 750 nel 1975, 1976 e 1977 e il campionato britannico TTF1 nel 1978.\nNel 1977 Haslam fece il suo esordio nelle competizioni internazionali, terminando al secondo posto la manche britannica del Mondiale della 750 e ritirandosi al GP di Gran Bretagna della classe 500. Nel 1979 il pilota britannico vinse il suo primo titolo nazionale e il titolo di campione del Mondo nella categoria TT Formula 1, in sella ad una Honda, ripetendosi in TT Formula 3 l'anno seguente (sempre su Honda).\nNel 1982 \"Rocket Ron\" (soprannome dovuto alla sua rapidit\u00e0 nelle partenze a spinta) partecip\u00f2 a tre GP del Mondiale della 500 con la sperimentale Honda NR500, non andando a punti. Con una RS1000, invece, vinse il Gran Premio motociclistico di Macao, prima di sei vittorie in sette anni sul circuito stradale dell'ex colonia portoghese in sella a moto della casa dell'ala dorata (o spinte dai suoi motori). Nella stagione seguente Haslam pass\u00f2 a pilotare la Honda NS 500, ottenendo due terzi posti (in Sud Africa e in Francia) e l'ottavo posto in classifica, risultato migliorato nel 1984 (6\u00ba) e nel 1985 (5\u00ba, con un secondo posto in Olanda).\nDal 1986 al 1988 Haslam fu coinvolto nel progetto della francese Elf, moto da GP spinta da un motore Honda e dotata di sospensioni mono-braccio che gli diede l'ultima vittoria al Gran Premio motociclistico di Macao, ottenuta nel 1987, sebbene proprio in quella stagione corse buona parte del Mondiale su una Honda NSR500.\nDopo aver corso per la Suzuki nel 1989, Haslam firm\u00f2 per la stagione '90 con la Cagiva, andando ad affiancare Randy Mamola e Alex Barros. La stagione fu segnata da alcuni infortuni (a Jerez e a Fiume). Lasciata la Cagiva, il pilota britannico venne ingaggiato dalla Norton. Con la \"NRS588\" a motore Wankel Haslam arriv\u00f2 secondo nel campionato britannico Superbike e dodicesimo al GP di Gran Bretagna della 500.\nNel 1993 corre come wild card con una Ducati 888 del team Sports Motorcycles la prova britannica del campionato mondiale Superbike sul circuito di Brands Hatch, si ritira in gara 1 e non si presenta alla seconda gara. Nello stesso anno, ottenne anche una wild card per la gara di Donington Park del motomondiale - classe 500, nella quale fu quattordicesimo con una ROC-Yamaha.\nDal 1997 Haslam segu\u00ec la carriera del figlio Leon nella velocit\u00e0. Al GP di Francia 2000 padre e figlio fecero notizia in quanto entrambi tentarono di correre il GP, il figlio in classe 125 con una Italjet e il padre in 500 con una Honda bicilindrica del team Sabre Sport. Nessuno dei due partecip\u00f2 alla gara (Leon non si qualific\u00f2, mentre Ron si infortun\u00f2 in prova).\nDopo il ritiro Haslam gestisce una scuola di pilotaggio sul circuito di Donington."}
