{"id": "2791420", "revid": "122984079", "url": "https://it.wikipedia.org/wiki?curid=2791420", "title": "Omaticaya", "text": "Il clan degli Omaticaya \u00e8 uno dei clan di Na'vi dell'universo immaginario di \"Avatar\", l'unico approfondito nel film, cui appartengono tutti i personaggi principali Na'vi.\nDescrizione.\nGli \"Omaticaya\" sono uno dei tanti clan che vivono nelle sterminate foreste di Pandora, dentro uno degli enormi alberi secolari che i Na'vi chiamano \"Kelutral\", ossia Alberocasa: pi\u00f9 precisamente, il loro Alberocasa \u00e8 sito immediatamente sopra il pi\u00f9 grande giacimento di unobtanium nel raggio di parecchie centinaia di chilometri dai \"Cancelli dell'Inferno\", come gli umani su Pandora hanno ribattezzato la loro base operativa sul pianeta, e nei pressi dei Monti Hallelujah e di \"Vitraya Ramunong\", l'Albero delle Anime. Prima dell'arrivo di Jake Sully le figure pi\u00f9 importanti nel clan erano l\"'olo'eyktan\" (capoclan) Eytucan, Mo'at, la \"tsahik\" ossia l'interprete del volere di Eywa, loro figlia Neytiri e Tsu'Tey, forte guerriero destinato a divenire \"olo'eyktan\" e dunque promesso a Neytiri. Altra figura importante, tuttavia morta prima dell'arrivo di Jake Sully fra gli \"Omaticaya\", era Sylwanin, la sorella di Neytiri. Dopo gli eventi del film e la morte di Eytucan e Tsu'Tey, Jake Sully diviene il nuovo \"olo'eyktan\" con al suo fianco Neytiri. Anche se vivono dei proventi della caccia e della raccolta, gli \"Omaticaya\" sono abili tessitori.\nIl nome degli \"Omaticaya\" significa nella lingua dei Na'vi \"il clan del Flauto Blu\", il quale \u00e8 un grande strumento musicale lungo circa tre metri e dal peso approssimato di 18kg, in realt\u00e0 suonato in modo pi\u00f9 simile a una tromba: la causa di tale incongruenza \u00e8 probabilmente da ricercarsi nella scarsa dimestichezza dell'umano che ha tradotto la parola \"omaticaya\" con la lingua Na'vi. Il Flauto Blu \u00e8 uno degli oggetti pi\u00f9 sacri dei Na'vi, secondo la leggenda creato dalla stessa \"Eywa\" da un ramo di \"Kelutral\" e donato agli \"Omaticaya\" affinch\u00e9 il clan potesse comunicare con lei o con gli spiriti dei loro antenati. Esso pu\u00f2 essere suonato solo dall\"'olo'eyktan\" e nessun umano o avatar lo ha mai visto, incluso Jake Sully (nel suo caso, perch\u00e9 pur essendo stato accettato dagli \"Omaticaya\" e divenuto \"olo'eyktan\" il Flauto Blu \u00e8 andato perso o distrutto durante la distruzione dell'Alberocasa).\nTradizione e cultura.\nCome ogni clan dei Na'vi gli \"Omaticaya\" sono caratterizzati da un profondo rispetto per la vita in generale e per ogni creatura vivente di Pandora, oltre che dalla devozione a \"Eywa\", tuttavia nel loro caso tale legame \u00e8 rafforzato dalla vicinanza degli \"Omaticaya\" a due dei pi\u00f9 importanti luoghi sacri dei Na'vi, \"Vitraya Ramunong\" (l'Albero delle Anime) e \"Utraya Mokri\" (l'Albero delle Voci).\nVivendo dentro una foresta e molto vicino ai monti, gli \"Omaticaya\" si affidano per i loro spostamenti tanto ai \"pa'li\" (Direhorse) quanto agli \"ikran\" (Banshee), tuttavia questi ultimi hanno un ruolo speciale all'interno della loro cultura e in particolare nell'\"iknimaya\", il rito di passaggio che i Na'vi devono superare per divenire uomini. Durante l'\"iknimaya\" infatti i Na'vi che hanno raggiunto una certa et\u00e0 devono scalare i Monti Hallelujah, scegliere un \"ikran\" (ed essere da lui scelti, cosa che avviene quando l\"'ikran\" tenta di uccidere il Na'vi) e unirsi a lui mediante lo \"tsaheylu\", diventando dunque \"ikran maktu\" (cavalieri di \"ikran, pronunciato ikran moktu\"): per incoraggiare i giovani Na'vi a divenire cacciatori, essi ricevono in dono dei feticci di \"irkan\" intrecciati che chiamano \"Su'shiri t'acto sa\" e con cui i piccoli possono giocare. Una volta divenuto \"ikran moktu\", il Na'vi \u00e8 riconosciuto come un nuovo membro della trib\u00f9 e di fatto \u00e8 considerato rinato: fra i suoi privilegi, pu\u00f2 intagliarsi un arco dal legno di \"Kerutel\" (Alberocasa) e scegliere una compagna con cui trascorrere la vita.\nFra le storie e le leggende degli \"Omaticaya\", particolare importanza assume quella del quinto \"Toruk Makto,\" cavaliere di Ultima Ombra (conosciuto agli umani come Grande Leonopteryx), personaggio realmente esistente e imparentato con Eytucan e Neytiri essendo il nonno del nonno di quest'ultima, che ha riunito tutti i clan dei Na'vi in tempo di grandi sofferenze portandoli alla vittoria: il teschio del suo \"Toruk\" \u00e8 stato conservato nella sala principale del \"Kerutel\" fino alla sua presumibile distruzione assieme allo stesso Alberocasa durante gli eventi del film. L'avvento di un \"Toruk Makto\" si \u00e8 verificato solo sei volte nell'arco dell'intera storia dei Na'vi, pi\u00f9 di tremila anni, e il sesto \u00e8 stato Jake Sully.\nRapporti con gli umani.\nLa posizione degli \"Omaticaya\" sopra il pi\u00f9 grande giacimento di unobtainium facilmente raggiungibile dagli umani ha fatto s\u00ec che l'RDA fosse particolarmente interessata a questa trib\u00f9, cosa che ha portato ad un certo numero di trattative: in particolare, la dottoressa Grace Augustine, capo del Progetto Avatar, era incaricata di studiare i Na'vi e trovare una soluzione diplomatica al problema. Gli sforzi di Grace Augustine sono tuttavia falliti per un gran numero di ragioni, di cui le due pi\u00f9 importanti sono la palese incapacit\u00e0 delle alte sfere della compagnia e in particolare di Parker Selfridge di capire i Na'vi e comportarsi in modo corretto con loro, e il fatto che i Na'vi non desiderassero nulla di quel che gli umani potevano dare loro. Ci\u00f2 ha causato un gran numero di attriti fra le due parti, fra cui particolare importanza ha la morte di Sylwanin, sorella di Neytiri, davanti ai suoi occhi e sulla soglia della scuola della dottoressa Grace Augustine: da quel giorno infatti la scuola \u00e8 stata chiusa e gli \"Omaticaya\" hanno interrotto i contatti.\nUn nuovo tentativo \u00e8 stato fatto in seguito alla decisione di Eytucan di vedere se Jake Sully, affiliato al Programma Avatar al posto del fratello gemello ucciso in un incidente, poteva divenire un Na'vi: tale avvenimento ha infatti permesso alla compagnia di avere un infiltrato sia negli \"Omaticaya\" sia nel Progetto Avatar, di cui il colonnello Quaritch non si \u00e8 mai fidato. Le informazioni raccolte da Jake Sully hanno portato sia alla presa di coscienza da parte della compagnia dell'impossibilit\u00e0 di ogni strategia diplomatica sia di tre possibili mezzi di pressione per spingere i Na'vi ad una guerra che avrebbero sicuramente perso, ossia la distruzione dell'Albero delle Voci, di \"Kerutel\" e dell'Albero delle Anime. Mentre i primi due obiettivi sono stati raggiunti, le forze degli umani sono state fermate nelle prossimit\u00e0 dell'Albero delle Anime da Jake Sully, nel frattempo divenuto traditore degli umani, sesto \"Toruk Makto\" e capo delle forze Na'vi unificate, e da gran parte della fauna di Pandora allo stato brado che, probabilmente risvegliata da \"Eywa\", ha portato un contributo decisivo alla battaglia.\nAl seguito di tale disfatta, i Na'vi hanno occupato i \"Cancelli dell'Inferno\", base dell'RDA, e hanno rimpatriato tutti gli umani ad eccezione di taluni (inclusi i partecipanti al Progetto Avatar) ritenuti meritevoli di continuare la loro vita su Pandora."}
{"id": "2791421", "revid": "307923", "url": "https://it.wikipedia.org/wiki?curid=2791421", "title": "Bonham (personaggio)", "text": ""}
{"id": "2791429", "revid": "1356", "url": "https://it.wikipedia.org/wiki?curid=2791429", "title": "Lingua lepontica", "text": ""}
{"id": "2791433", "revid": "287204", "url": "https://it.wikipedia.org/wiki?curid=2791433", "title": "Australasian Championships 1926", "text": "Gli Australasian Championships 1926 (conosciuto oggi come Australian Open) sono stati la 19\u00aa edizione degli Australasian Championships e prima prova stagionale dello Slam per il 1926. Si \u00e8 disputato dal 23 gennaio al 2 febbraio 1926 sui campi in erba del Memorial Drive Park di Adelaide in Australia. Il singolare maschile \u00e8 stato vinto dall'australiano John Hawkes, che si \u00e8 imposto sul connazionale James Willard in 3 set. Il singolare femminile \u00e8 stato vinto dall'australiana Daphne Akhurst Cozens, che ha battuto la connazionale Esna Boyd Robertson in 2 set. Nel doppio maschile si \u00e8 imposta la coppia formata da John Hawkes e Gerald Patterson, mentre nel doppio femminile hanno trionfato Meryl O'Hara Wood e Esna Boyd Robertson. Il doppio misto \u00e8 stato vinto da Esna Boyd e Jack Hawkes.\nRisultati.\nSingolare maschile.\n John Hawkes ha battuto in finale James Willard 6-1 6-3 6-1\nSingolare femminile.\n Daphne Akhurst Cozens ha battuto in finale Esna Boyd Robertson 6-1, 6-3\nDoppio maschile.\n John Hawkes / Gerald Patterson hanno battuto in finale James Anderson / Pat O'Hara Wood 6-1, 6-4, 6-2\nDoppio femminile.\n Meryl O'Hara Wood / Esna Boyd Robertson hanno battuto in finale Daphne Akhurst Cozens / Marjorie Cox Crawford 6-3, 6-8, 8-6\nDoppio misto.\n Esna Boyd / Jack Hawkes hanno battuto in finale Daphne Akhurst Cozens / Jim Willard 6-2, 6-4"}
{"id": "2791436", "revid": "183114", "url": "https://it.wikipedia.org/wiki?curid=2791436", "title": "Psicrofili", "text": ""}
{"id": "2791440", "revid": "1442080", "url": "https://it.wikipedia.org/wiki?curid=2791440", "title": "Kozue Amano", "text": "Biografia.\nKozue Amano esordisce nel 1995 con l'opera \"Roman Club\", che viene seguita da \"Crescent Noise\". Alla conclusione di questa, dopo aver pubblicato tre raccolte di storie brevi, nel 2001 comincia la serializzazione di \"AQUA\", che viene inizialmente pubblicato dalla Enix, per poi passare alla Mag Garden e cambiare nome in \"ARIA\". Da quest'opera, pubblicata in Italia dalla Star Comics tra il 2006 e il 2009, vengono tratte tre serie anime e un OAV.\nDopo la conclusione di \"ARIA\" a inizio 2008, dal 2009 si dedica ad \"Amanchu!\"; la serializzazione del manga passa da mensile a quadrimestrale nella seconda met\u00e0 del 2010 a causa della maternit\u00e0, tornando mensile ad aprile 2012. A settembre 2012 GP Publishing ne annuncia la pubblicazione in Italia a partire da marzo 2013."}
{"id": "2791442", "revid": "339392", "url": "https://it.wikipedia.org/wiki?curid=2791442", "title": "Mazel Tov", "text": ""}
{"id": "2791444", "revid": "183114", "url": "https://it.wikipedia.org/wiki?curid=2791444", "title": "Criofili", "text": ""}
{"id": "2791447", "revid": "106908", "url": "https://it.wikipedia.org/wiki?curid=2791447", "title": "Glock", "text": "Glock \u00e8 un'azienda austriaca produttrice di coltelli e di armi da fuoco, in particolare di pistole, creata nel 1963.\nHa una sede statunitense, che si trova a Smyrna, in Georgia.\nStoria.\nFu fondata dall'ingegnere austriaco Gaston Glock a Deutsch-Wagram, nelle vicinanze di Vienna, come officina per la lavorazione della plastica e dell'acciaio. La combinazione tra la lavorazione di questi due materiali rese competitiva l'azienda nel mercato delle armi, permettendole di diventare ben presto fornitore dell'esercito austriaco con prodotti come coltelli, supporti per mitragliatrici, granate per addestramento, etc.\nNel corso degli anni ottanta la necessit\u00e0 dell'esercito austriaco di acquisire una nuova pistola porta la Glock a concorrere, ed a vincere, l'appalto per la fornitura di un'arma leggera. Nel 1985 inizi\u00f2 ad esportare e produrre nel mercato USA dove ebbe l'approvazione in ambito civile e militare.\nProdotti.\nIn totale ci sono 28 modelli numerati progressivamente dal 17 al 44, con varie versioni ciascuna. Sono prodotte in 7 calibri diversi.\nVengono realizzati anche coltelli tattici e fondine a marchio Glock.\nGlock 17.\nLa \"Glock 17\" utilizza una struttura di polimeri, risulta leggero e con una capacit\u00e0 di fuoco superiore alle concorrenti di categoria, oggi colmata. Non presenta alcuna leva, sicura o comando esterno; il tutto era regolato con un sistema integrato nell'arma e nel grilletto. Tale soluzione rende l'arma pi\u00f9 semplice e sicura di qualsiasi pistola mai realizzata prima.\nLa sicurezza e la semplicit\u00e0 dell'arma, che ne fecero comunque la pistola con la pi\u00f9 alta potenza di fuoco e velocit\u00e0 di ricarica della categoria, fu resa possibile da tre differenti, ed indipendenti, sistemi di sicurezza passiva:\nDopo un periodo di sviluppo iniziale, il primo prototipo fu pronto all'azione. Il prodotto riuscito in tutti i suoi componenti, con soltanto quattro prototipi supplementari, diede il via alla produzione della pistola \"Glock 17\".\nAvendo ottenuto risultati ottimi in termini di affidabilit\u00e0 e prestazioni, la Norvegia (NATO) divenne la seconda nazione ad usufruire del prodotto dotandone il proprio esercito.\nGlock 18.\nLa \"Glock 18\" \u00e8 una pistola mitragliatrice a fuoco selettivo."}
{"id": "2791454", "revid": "29795010", "url": "https://it.wikipedia.org/wiki?curid=2791454", "title": "Tornatore", "text": ""}
{"id": "2791455", "revid": "767487", "url": "https://it.wikipedia.org/wiki?curid=2791455", "title": "Dance and Love Selection Vol. I", "text": "Dance And Love Selection Vol. I \u00e8 una compilation del dj Gabry Ponte disponibile dal 12 febbraio 2010, le tracce sono in versione Extended."}
{"id": "2791459", "revid": "287204", "url": "https://it.wikipedia.org/wiki?curid=2791459", "title": "Australasian Championships 1925", "text": "Gli Australasian Championships 1925 (conosciuto oggi come Australian Open) sono stati la 18\u00aa edizione degli Australasian Championships e prima prova stagionale dello Slam per il 1925. Si \u00e8 disputato dal 24 al 31 gennaio 1925 sui campi in erba del White City Stadium di Sydney in Australia. Il singolare maschile \u00e8 stato vinto dall'australiano James Anderson, che si \u00e8 imposto sul connazionale Gerald Patterson in 4 set. Il singolare femminile \u00e8 stato vinto dall'australiana Daphne Akhurst Cozens, che ha battuto la connazionale Esna Boyd Robertson in 3 set. Nel doppio maschile si \u00e8 imposta la coppia formata da Pat O'Hara Wood e Gerald Patterson, mentre nel doppio femminile hanno trionfato Sylvia Lance Harper e Daphne Akhurst Cozens. Il doppio misto \u00e8 stato vinto da Daphne Akhurst e Jim Willard.\nRisultati.\nSingolare maschile.\n James Anderson ha battuto in finale Gerald Patterson 11-9 2-6 6-2 6-3\nSingolare femminile.\n Daphne Akhurst ha battuto in finale Esna Boyd 1-6, 8-6, 6-4\nDoppio maschile.\n Pat O'Hara Wood / Gerald Patterson hanno battuto in finale James Anderson / Fred Kalms 6-4, 8-6, 7-5\nDoppio femminile.\n Sylvia Lance Harper / Daphne Akhurst Cozens hanno battuto in finale Esna Boyd Robertson / Kathrine Le Mesurier 6-4, 6-3\nDoppio misto.\n Daphne Akhurst / Jim Willard hanno battuto in finale Sylvia Lance / Bob Schlesinger 6-4, 6-4"}
{"id": "2791467", "revid": "287204", "url": "https://it.wikipedia.org/wiki?curid=2791467", "title": "Clare Hall", "text": "Clare Hall \u00e8 uno dei college che costituiscono l'Universit\u00e0 di Cambridge. \u00c8 un college per gli studi avanzati, riservato a studiosi e studenti laureati.\nFondazione.\nClare Hall \u00e8 stato fondato nel 1966 dal Clare College (denominato a sua volta \"Clare Hall\u201d per pi\u00f9 di 500 anni dal 1338 al 1856) come istituto per gli studi avanzati. Ospita studenti gi\u00e0 laureati e nel corso dei loro programmi universitari superiori, \"research fellows\" che studiano a livello postdottorale, \"permanent fellows\" che occupano posti d'insegnamento o di ricerca nell'universit\u00e0, e \"visiting fellows\", ossia studiosi provenienti dalle universit\u00e0 di tutto il mondo per svolgere attivit\u00e0 di studio e ricerca senza impegni didattici.\nStoria.\nIl Clare College inizi\u00f2 ad esplorare l'idea di costituire un nuovo centro per gli studi avanzati nel 1961. L'idea fu sviluppata nel 1962-63 per realizzare una nuova istituzione per gli studenti laureati a Clare ma separata dal college e con un certo grado di autonomia. Dopo varie discussioni, fu accolta la proposta di fondare un istituto per gli studi avanzati che mantenesse relazioni speciali con Clare. Nel 1963 Clare scambi\u00f2 suoi terreni in Grange Road con alcuni in Hershel Road, in una triangolazione con l'universit\u00e0 e il St. John College. Nel 1964 un comunicato stampa di Clare College annunci\u00f2 l'intenzione di fondare Clare Hall e in novembre vengono nominati i primi visiting fellows. Nel 1966 Clare Hall ha 10 official fellows, 5 research fellows e 3 visiting fellows. Fino al 1969 Clare Hall rimase fisicamente parte di Clare College, acquisendo successivamente edifici propri in Herschel Road poi raddoppiati con l'ala di West Court (1998-2000). Nel settembre 1969 Sir Eric Ashby inaugur\u00f2 formalmente gli edifici del college che divenne indipendente nel 1984, ricevendo la Royal Charter. Nel 1994 Gillian Beer, professoressa di letteratura inglese alla cattedra King Edward VII, diventa presidente di Clare Hall."}
{"id": "2791476", "revid": "287204", "url": "https://it.wikipedia.org/wiki?curid=2791476", "title": "Australasian Championships 1924", "text": "Gli Australasian Championships 1924 (conosciuto oggi come Australian Open) sono stati la 17\u00aa edizione degli Australasian Championships e prima prova stagionale dello Slam per il 1924. Si \u00e8 disputato dal 19 al 26 gennaio 1924 sui campi in erba del Warehouseman's Cricket Ground di Melbourne in Australia. Il singolare maschile \u00e8 stato vinto dall'australiano James Anderson, che si \u00e8 imposto sul connazionale Richard Schlesinger in 5 set. Il singolare femminile \u00e8 stato vinto dall'australiana Sylvia Lance Harper, che ha battuto la connazionale Esna Boyd Robertson in 3 set. Nel doppio maschile si \u00e8 imposta la coppia formata da James Anderson e Norman Brookes, mentre nel doppio femminile hanno trionfato Sylvia Lance Harper e Daphne Akhurst Cozens. Il doppio misto \u00e8 stato vinto da Daphne Akhurst e Jim Willard.\nRisultati.\nSingolare maschile.\n James Anderson ha battuto in finale Richard Schlesinger 6-3 6-4 3-6 5-7 6-3\nSingolare femminile.\n Sylvia Lance Harper ha battuto in finale Esna Boyd Robertson 6-3, 3-6, 8-6\nDoppio maschile.\n James Anderson / Norman Brookes hanno battuto in finale Pat O'Hara Wood / Gerald Patterson 6-2, 6-4, 6-3\nDoppio femminile.\n Daphne Akhurst Cozens / Sylvia Lance Harper hanno battuto in finale Kathrine Le Mesurier / Meryl O'Hara Wood 7-5 ,6-2\nDoppio misto.\n Daphne Akhurst / Jim Willard hanno battuto in finale Esna Boyd / Gar Hone 6-3, 6-4"}
{"id": "2791482", "revid": "29795362", "url": "https://it.wikipedia.org/wiki?curid=2791482", "title": "RVI", "text": ""}
{"id": "2791491", "revid": "1318658", "url": "https://it.wikipedia.org/wiki?curid=2791491", "title": "Sant'Egidio del Monte Albino", "text": "Sant'Egidio del Monte Albino (\"San Gilje\" in campano) \u00e8 un comune italiano di abitanti della provincia di Salerno in Campania, il cui territorio rientra parzialmente nel Parco regionale dei Monti Lattari tra l'Agro nocerino-sarnese e l'entroterra della costiera amalfitana.\nNel 1997 insieme alla Costiera amalfitana \u00e8 (iscritta al patrimonio mondiale UNESCO).\nLa cittadina \u00e8 detta \"Porta della Costa d'Amalfi\", essendo collegata alla celebre costiera attraverso il Valico di Chiunzi.\nGeografia fisica.\nIl comune sorge alle pendici dei Monti Lattari, nei pressi del Monte Albino, sulla sponda settentrionale dell'entroterra della Costiera Amalfitana. Ha fatto parte, fino allo scioglimento della stessa (2008), della Comunit\u00e0 Montana Penisola Amalfitana. Il comune rientra nella Comunit\u00e0 montana Monti Lattari. Il territorio del comune rientra, inoltre nell'Agro nocerino-sarnese.\nDall'aprile 2013 fa parte dell'Unione dei comuni Terre dell'Agro, assieme ai comuni di San Marzano sul Sarno e Corbara.\nStoria.\nLa pi\u00f9 antica traccia di insediamento sul territorio del comune riguarda una villa rustica del II secolo a.C., successivamente inglobata nella cripta dell'abbazia di Santa Maria Maddalena. Sempre ad epoca romana appartengono un blocco marmoreo con raffigurazioni del dio Sarno, utilizzato nella \"fontana di San Nicola\" o \"fonte Helvius\". Il dio compare nelle due versioni iconografiche conosciute (come giovane e come uomo maturo) sui diversi lati del blocco, riferibili al fiume alla sorgente e alla foce.\nLa fontana \u00e8 alimentata da un acquedotto, risalente alla stessa epoca, costituito da un condotto lungo diverse centinaia di metri, alto circa e largo intorno ai , che prende avvio in un punto posto a circa 20 metri sotto il livello del suolo e lungo il suo sviluppo risulta munito di diversi pozzi di aerazione.\nTra l'VIII e l'XI secolo, il locus era noto come \"Petruro\". Nell'area in cui sorgeva la villa rustica divenne sede di un monastero benedettino dedicato a \"saint Gilles\" (sant'Egidio), attestato per la prima volta in un documento del 1113, con il quale passa in propriet\u00e0 dell'abbazia di San Trifone di Ravello, possesso confermato da Federico II di Svevia nel 1231, insieme alla chiesa di Santa Maria Maddalena annessa al monastero.\nNel novembre 1042 \u00e8 menzionata una zona tra Sant'Egidio e la futura Corbara, chiamata \"gorga de lupenum\": l'attuale \"Vena del Lupo\".\nL'abitato sviluppatosi intorno al monastero, l'universit\u00e0 di Sant'Egidio, insieme a quelle di Pagani e Corbara fece parte dei casali del dipartimento di \"Nocera Sottana\" della \"Civitas Nuceriae\", la confederazione di casali che conservava il ricordo della citt\u00e0 di Nocera dei Pagani dopo la distruzione subita da Ruggero II nel 1137. L'universit\u00e0 di Sant'Egidio era costituita da tre casali, Sant'Egidio, San Lorenzo e Corbara, ma quest'ultima si costitu\u00ec in universit\u00e0 autonoma nel 1570, parallelamente alla concessione da parte del vescovo di Nocera di una nuova parrocchia nel 1587.\nSant'Egidio venne colpita da una alluvione nel 1610 e dall'eruzione del Vesuvio del 1631. Un'epidemia di peste nel 1656 caus\u00f2 la morte di almeno il 35% della popolazione. Il catasto onciario redatto nel 1753 mostra un maggiore benessere rispetto agli altri centri della valle e testimonia il passaggio dalla coltivazione della vite a quella degli agrumi.\nGli ordinamenti municipali delle universit\u00e0 furono aboliti dal re di Napoli Giuseppe Bonaparte nel 1806 e sostituiti da comuni. Dopo l'annessione al Regno d'Italia, per distinguersi dagli altri comuni con toponimi simili prese il nome attuale e furono condotte nel territorio opere pubbliche, riguardanti sia il regime delle acque (sistemazione dell'alveo del torrente Corbara), sia la viabilit\u00e0 (strada per il Valico di Chiunzi e la costiera amalfitana).\nDurante il regime fascista nell'ambito della riorganizzazione amministrativa dovuta alla creazione del nuovo comune di Pompei nel 1928, il comune di Sant'Egidio fu accorpato nel 1929 al comune di Angri e riottenne la propria autonomia amministrativa nel 1946. La citt\u00e0 ha dato i natali ad Aniello Califano, autore della canzone \"'O surdato 'nnammurato\". Il Centro storico \u00e8 patrimonio culturale dell'UNESCO.\nStemma.\nLo stemma del comune riprende quello dell'abbazia, gi\u00e0 attestato nel 1549: vi compaiono un albero di noce, elemento presente in tutti gli stemmi dei comuni che avevano fatto parte della \"Civitas Nuceriae\", e due leoni rampanti affrontati. Lo scudo dello stemma \u00e8 sovrapposto ad un pastorale d'argento che richiama il titolo abbaziale.\nMonumenti e luoghi d'interesse.\nL'antico monastero benedettino di Sant'Egidio, sorto tra l'VIII e l'XI secolo su una villa rustica romana, appartenne in origine all'abbazia di San Trifone di Ravello. Dopo la distruzione di quest'ultimo nel 1438 ne eredit\u00f2 il titolo abbaziale. La chiesa dell'antico monastero benedettino, dedicata a Santa Maria Maddalena fu demolita alla fine del XV secolo a causa delle sue precarie condizioni e sostituita da un nuovo edificio edificato tra il 1506 e il 1542. L'edificio conserva affreschi dal XII al XIV secolo (\"San Nicola\" del XII secolo, \"Sant'Egidio e il miracolo della cerva\" del XIII secolo e \"Crocifissione e Maria Maddalena\" del XIV secolo) e un polittico collocato sull'altare maggiore e variamente attribuito, oltre a una tela con \"Madonna del Rosario\" alla quale avrebbe contribuito Luca Giordano. Nel XVIII secolo furono attivi nella chiesa Angelo e Francesco Solimena, mentre al secolo successivo appartiene una \"Piet\u00e0\" di Tommaso De Vivo. Accanto alla chiesa sorge il palazzo abbaziale (oggi in propriet\u00e0 privata), che ha ospitato, nel corso dei secoli, vari abati, alcuni dei quali vescovi e cardinali di una certa notoriet\u00e0: tra questi ultimi, Ascanio Filomarino, arcivescovo di Napoli dal 1641, e Giuseppe Renato Imperiali, che, nel 1730, fu sul punto di succedere sul soglio pontificio a papa Benedetto XIII.\nAncora oggi, alimentato da diverse sorgenti, fornisce d'acqua la Fontana Helvius. Non \u00e8 difficile supporre l'epoca di edificazione, se la sua funzione originaria era quella di portare l'acqua a valle per alimentare la villa Helvius e la sua fontana. Scavato interamente nella roccia e nella montagna ed interrato ad una profondit\u00e0 che arriva fino ai 25 metri, alterna un percorso in cui allo stupore per la tecnica di edificazione (opus incertum con lastroni di tegole a fare da volta) si unisce la meraviglia per il paesaggio naturalistico, laddove il bianco del deposito calcareo dell'acqua spicca nell'oscurit\u00e0.\nLa Torre di Chiunzi si trova a sul livello del mare, tra la confluenza fra la strada che conduce a Maiori e quindi verso la costa, e la strada che conduce a Ravello. Si trova sull'unico valico naturale che nei secoli ha messo in comunicazione la zona costiera con l'entroterra, permettendo antichi scambi commerciali. Al di sopra del valico, sul lato occidentale, fu costruita la torre di difesa e tra il valico e la torre furono costruiti i fortilizi. Come la Rocca di S. Maria La Nova (oggi sede del cimitero), anche la Torre di Chiunzi fu fatta costruire dal Principe Raimondo del Balzo Orsini (conte palatino di Nola e di Sarno, maestro giustiziere del Regno, principe di Salerno e duca di Amalfi) da lui ordinati con diploma del 10 agosto 1453, alla cui morte (1459) i lavori per il proseguimento della costruzione furono continuati per ordine della Principessa Eleonora d'Aragona, nel 1459, come appare da un documento riportato dallo storico Camera. Nel corso di oltre quattro secoli la Torre fu spettatore di tante vicende e guerre. E fu anche passaggio obbligato per chi doveva recarsi verso l'Agro Nocerino, venne applicato il diritto di passaggio o pedaggio o \"pedatico\", preteso da Antonia e Margherita Sanseverino, contesse di Montoro, \"ma non sappiamo con quale titolo\" come ribadisce il Camera. Di propriet\u00e0 della famiglia Ermenelgildo Giordano, \u00e8 ora sede operativa dell'Associazione Costiera amalfitana Riserva della Biosfera.\nIn S. Lorenzo, fin da tempi remoti, esisteva una cappella intitolata al martire Lorenzo, posta sotto la giurisdizione del Monastero di Sant'Angelo in Grotta di Nocera e dell'Abbazia della Trinit\u00e0 di Cava, ma si trovava in aperta campagna. Solo nel 1616, su iniziativa del chierico Geronomo Stile, iniziarono i lavori di costruzione di un oratorio, col titolo di San Lorenzo, nel centro abitato del villaggio. Ottenuta, nel 1626, l'elevazione al titolo di Parrocchia per il suo Oratorio, Geronimo Stile, con atto del notaio Tiberio Tortora del 4 settembre 1626, don\u00f2 alla predetta Chiesa e al suo Rettor Curato una camera ed una casa, accoste alla Chiesa, oltre ad un terreno in localit\u00e0 Rondinella. Tuttavia, fu sul finire del Seicento che la nuova parrocchia cominci\u00f2 a funzionare abbastanza regolarmente, ma bisogn\u00f2 attendere la met\u00e0 dell'Ottocento e la reggenza del Parroco don Salvatore Buoninconti, perch\u00e9 la Chiesa assumesse, nell'aspetto esteriore e nella conduzione, quella dignit\u00e0 che il suo fondatore aveva inteso conferirle. Attualmente, cos\u00ec come nell'antichit\u00e0, si trova al centro del paese, nella frazione omonima. Si erge su un sagrato, dove dominano tre ingressi. La chiesa \u00e8 a tre navate, con un interessante altare centrale in marmi policromi. Tra le opere d'arte, dopo la perdita della tela di S. Lorenzo, vanno segnalati gli affreschi dedicati al Santo sulla copertura centrale.\nRealizzata nel 1700 conservava un quadro raffigurante la Madonna (recentemente trafugato), acquistato da un mercante di S. Egidio presso un turco all'epoca della Repubblica di Amalfi, a cui la leggenda attribuisce poteri miracolosi.\nSituato su Colle S. Angelo a 180 m s.l.m. le notizie circa la sua datazione sono molto scarse. La visita pastorale di Mons. Eusebio, vescovo di Capri e amministratore della Diocesi di Nocera, confermerebbe la sua esistenza gi\u00e0 nel 1526. Nel resoconto della visita pastorale del 19 novembre 1721 viene testimoniata l'esistenza del complesso, ormai diruto. Dell'antico eremo \u00e8 evidente la navata centrale della chiesa.\nAdiacente alla cappella di S. Maria delle Grazie, sembra essere stato realizzato in epoca precedente a quest'ultima pur possedendo una veste settecentesca. Presenta sicuramente la facciata pi\u00f9 elegante tra i palazzi storici presenti a Sant'Egidio nonch\u00e9 un patio in muratura, nel giardino retrostante, edificato assieme all'edificio e degno di nota per i suoi stucchi decorativi.\nRealizzato in epoca anteriore al 1500, apparteneva originariamente alla famiglia Desiderio e, dal 1605, pass\u00f2 come dote alla famiglia Ferrajoli. Presenta nella corte una stele funeraria del periodo adrianeo.\nEdificato nei primi del 1800 su una ex propriet\u00e0 ecclesiastica, sorse in posizione vicina alla precedente residenza della ricca famiglia dei Ferrajoli della Starza, demolita in seguito al sisma del 1980.\nSociet\u00e0.\nReligione.\nLa maggioranza della popolazione \u00e8 di religione cristiana di rito latino.\nIl comune appartiene alla forania di Angri della diocesi di Nocera Inferiore-Sarno, suddivisa in tre parrocchie:\nLa citt\u00e0 \u00e8 sotto il patronato del santo vescovo San Nicola da Bari dal 16 luglio 1702.\nIl busto ligneo del 1700 \u00e8 conservato nella monumentale abbazia di Santa Maria Maddalena in Armillis.I compatroni sono Sant'Egidio abate e Santa Maria Maddalena.\nTradizioni e folclore.\nFesta Medieval-Rinascimentale \"I Cortili Della Storia\".\n\u00c8 organizzata dalla Pro Loco ogni anno il terzo sabato e la terza domenica di settembre nell'antico Centro Storico. Tra le manifestazioni di Sant'Egidio, \u00e8 sicuramente la pi\u00f9 importante e quella a pi\u00f9 alta valenza culturale. Coniugando cultura, tradizioni e folclore, in pochi anni, \u00e8 giunta agli onori dell'attenzione regionale, con pubblicazioni su quotidiani, magazine, riviste culturali. Nei due giorni della manifestazione, figurati in costumi d'epoca fanno bella mostra all'interno delle caratteristiche corti cinquecentesche e seicentesche, rievocando momenti della vita di un tempo, antichi mestieri e proponendo l'assaggio di pietanze preparate con prodotti tipici locali, come il fusillo e la pasta di sciuanelle, marmellate agli agrumi, ecc. In sintesi, il visitatore, accompagnato da canti e musiche, compie un vero e proprio viaggio nel passato, ammirando le caratteristiche urbanistiche e artistiche di un borgo rimasto intatto nel corso dei secoli. Con questa manifestazione, la Pro Loco ha avuto l'indubbio merito di fare una vera e propria opera di marketing di un Centro Storico, ricco di storia, tradizioni, arte e cultura a pochi chilometri dai siti di maggiore interesse della Campania.\nIl sito internet ufficiale della manifestazione \u00e8 www.icortilidellastoria.it\nCorteo storico.\nSi tratta della rievocazione in costume dell'Elezione del Sindaco Particolare dell'antica Universit\u00e0 di Sant'Egidio che si svolse ininterrottamente dagli inizi del Cinquecento al 1806, anno in cui per effetto della legge di abolizione della feudalit\u00e0 di Giuseppe Bonaparte, Re di Napoli, furono soppresse le Universit\u00e0 e costituiti i Comuni. Per il casale di Sant'Egidio fu un evento di grande significato storico, destinato ad incidere in maniera profonda sul futuro della comunit\u00e0. Infatti, a seguito della legge Bonaparte, Sant'Egidio del Monte Albino rompeva i suoi legami millenari con la citt\u00e0 di Nocera, una confederazione di casali che, con un sistema di tipo \"federalista\", retto da una costituzione nota come \"Laudo Baldini\", legava amministrativamente i casali di un territorio piuttosto esteso, che oggi potremmo identificare grosso modo nel comprensorio che da Nocera Superiore arriva fino a Corbara. La rievocazione, dunque, si prefigge di tramandare alle giovani generazioni un fondamentale momento che caratterizzava la vita delle antiche comunit\u00e0 nocerine: l'elezione dei propri rappresentanti istituzionali. Essa si svolge nella terza domenica di settembre con la sfilata del corteo dei figuranti per le strade cittadine e due rappresentazioni: il saluto al rappresentante del Governatore della Citt\u00e0 di Nocera sul sagrato della chiesa di Santa Maria delle Grazie e la rievocazione dell'elezione del Sindaco (col sistema delle fave e delle noci deposte in un sacchetto) sul sagrato dell'abazia di Santa Maria Maddalena. Nata per iniziativa dell'Associazione per l'Elezione dei Sindaci Universali della Citt\u00e0 di Nocera, oggi si avvale della collaborazione dell'Associazione \"Maggio nel '600\" di Nocera Inferiore, \"Comunit\u00e0 in cammino\" di Pagani, \"Sbandieratori e Musici Nocera de' Pagani\", e della consulenza storica e scenografica della Pro Loco di Sant'Egidio del Monte Albino.\nSecolare festa di Maria Santissima delle Grazie e San Nicola da Bari.\nSi svolge, ogni anno, da oltre 100 anni, la seconda domenica di luglio nel Centro Storico.\nI festeggiamenti sono caratterizzati da concerti, spettacoli canori, artistiche luminarie e da grandiosi e suggestivi spettacoli pirotecnici. La domenica mattina, dopo la Santa Messa, segue la tradizionale Peregrinatio dei Santi per strade della cittadina fino a sera. Particolare suggestivo \u00e8 lo spettacolo di fuochi pirotecnici che si svolge in Piazza Cappella per concludere la processione con l'entrata dei Santi in Chiesa. Ogni anno nei giorni dei festeggiamenti la citt\u00e0 ha ospitato concerti di noti artisti italiani e partenopei tra cui si annoverano Fausto Leali, Toto Cutugno, Annalisa Minetti, Nino D'Angelo, Pupo, Little Tony, Anna Tatangelo e Luisa Corna.\nCommemorazione \"Aniello Califano\".\nManifestazioni volte a promuovere la figura del poeta cittadino Aniello Califano, autore della canzone \"O Surdato Nammurato\", scomparso nella sua Villa paterna a Sant'Egidio del Monte Albino il 20 febbraio 1919. Ogni anno le celebrazioni di commemorazione sono promosse dalla Pro Loco di Sant'Egidio del Monte Albino in collaborazione con il Comune di Sant'Egidio del Monte Albino. Dal 27 novembre 2016, all'interno della Biblioteca Civica \u00e8 attivo il Polo di ricerca sulla figura del poeta.\nVivacultura.\nRassegna culturale promossa dal Comune di Sant'Egidio del Monte Albino in collaborazione con la Pro Loco di Sant'Egidio del Monte Albino. Si tiene nel mese di settembre nel Cortile di Palazzo Ferrajoli della Fontana. Da alcuni anni la rassegna \u00e8 dedicata al Nobiluomo Francesco Ferrajoli. Tra gli ospiti di Palazzo Ferrajoli si annoverano: Marisa Laurito, Roberto Saviano, Michele Placido, Pietro Grasso, Nando Paone, Dario Vergassola, Benedetto Casillo, Raffaele Cantone, Pippo Franco, Pamela Villoresi, David Sebasti, Raffaele Cantone, Liliana De Curtis, Gino Rivieccio e altri ancora.\nGeografia antropica.\nFrazioni.\nIn base allo statuto comunale di Sant'Egidio del Monte Albino le frazioni sono:\nEconomia.\nL'economia cittadina \u00e8 basata sul settore agricolo-turistico. La cittadina \u00e8 situata all'inizio della Costiera amalfitana e a da Pompei.\nInfrastrutture e trasporti.\nMobilit\u00e0 urbana.\nIl trasporto pubblico \u00e8 gestito dal CSTP (Consorzio Salernitano Trasporti Pubblici) e dalla SITA. Le linee che collegano Sant'Egidio del Monte Albino con i comuni limitrofi sono:\nAmministrazione.\nAltre informazioni amministrative.\nHa fatto parte della Comunit\u00e0 Montana Penisola Amalfitana fino al 2008, anno della soppressione dell'ente.\nIl comune si trova nel Parco regionale dei Monti Lattari.\nLa gestione del ciclo dell'acqua \u00e8 affidato all'ATO 3 Sarnese Vesuviano.\nSport.\nIl principale sport praticato nella cittadina \u00e8 il calcio. La squadra pi\u00f9 rappresentativa della citt\u00e0 \u00e8 il Sant'Egidio Femminile, che \u00e8 la prima squadra del paese a militare in un campionato nazionale.\nDopo aver vinto, nel 2017/18, la Coppa Campania, la Coppa Disciplina ed il Campionato Regionale, attualmente partecipa al campionato di Serie C - girone D - che racchiude le compagini del centro/sud Italia.\nPer quanto concerne il calcio maschile, la citt\u00e0 \u00e8 rappresentata dall'ASD Sant'Egidio Calcio, sorto dalle ceneri dello storico Sant'Egidio, milita in Seconda Categoria dopo aver vinto il Campionato di Terza Categoria 2018/2019."}
{"id": "2791505", "revid": "123911721", "url": "https://it.wikipedia.org/wiki?curid=2791505", "title": "Wade McClusky", "text": "Ufficiale pilota della Marina degli Stati Uniti; dopo una lunga carriera in vari gruppi aerei delle portaerei americane, durante la seconda guerra mondiale, passato al comando dello stormo aereo della portaerei \"Enterprise\" (\"Carrier Air Group 6\") ebbe un ruolo fondamentale nella cruciale battaglia delle Midway, guidando i suoi bombardieri in picchiata SBD \"Dauntless\" contro la flotta giapponese e sferrando di sorpresa l'attacco decisivo che provoc\u00f2 il disastroso incendio e la successiva distruzione di tre portaerei di squadra nemiche.\nDopo questo brillante successo McClusky avrebbe continuato il suo servizio durante la fase finale della guerra mondiale e anche durante la guerra di Corea, fino a raggiungere il grado di contrammiraglio prima del suo ritiro nel 1956.\nPrima della guerra.\nC. Wade McClusky, originario dello stato di New York, era divenuto un aviatore della Marina degli Stati Uniti nel 1929 dopo essere uscito dall'Accademia navale di Annapolis nel 1926. Dopo aver esercitato vari comandi operativi sulle portaerei americane e aver trascorso alcuni periodi a terra in funzioni di addestramento e istruzione, nel 1940 venne assegnato al gruppo aereo imbarcato sulla nuova portaerei \"Enterprise\" e alla vigilia dell'entrata in guerra degli Stati Uniti, a seguito dell'attacco di Pearl Harbor, era il comandante del gruppo da caccia di quella unit\u00e0 navale (\"Fighting Squadron 6\", VF6).\nTrionfo a Midway.\nDopo l'inizio delle ostilit\u00e0, il \"lieutnant commander\" (capitano di corvetta) McClusky partecip\u00f2 alle prime timide missioni delle \"Task Force\" americane e, nell'aprile 1942, divenne il comandante dell'intero gruppo aereo imbarcato sulla \"Enterprise\" (\"Carrier air wing 6\") proprio nell'imminenza delle grandi battaglie aeronavali del Mar dei Coralli e delle Midway.\nL\"Enterprise\" non giunse in tempo per partecipare alla battaglia nelle acque della Nuova Guinea, mentre questa portaerei e i gruppi aerei imbarcati, guidati da McClusky, svolsero una funzione decisiva nella successiva battaglia delle Midway; il 4 giugno 1942, il capitano McClusky guid\u00f2 personalmente i bombardieri SBD \"Dauntless\" del \"Bombing Squadron 6\" e dello \"Scouting Squadron 6\" alla ricerca delle portaerei giapponesi.\nNonostante la decimazione degli aerosiluranti del capitano di corvetta Lindsey (\"Torpedo Squadron 6\"), dovuta anche a ordini confusi impartiti ai caccia di protezione, la cruciale decisione di McClusky di deviare verso nord rispetto alla rotta stabilita (non avendo inizialmente trovato le navi nemiche nel punto previsto) permise di individuare alcuni cacciatorpediniere giapponesi che condussero inavvertitamente gli aerei americani sopra le portaerei completamente di sorpresa.\nMcClusky guid\u00f2 con grande energia i suoi Dauntless in un audace attacco in picchiata, sorprendendo le difese del nemico e colpendo e incendiando in modo irreparabile due grandi portaerei giapponesi (\"Akagi\" e \"Kaga\"), mentre la \"Soryu\" venne quasi contemporaneamente colpita dagli aerei della \"Yorktown\" guidati del capitano di corvetta Max Leslie.\nPer questo spettacolare e decisivo successo McClusky venne promosso \"Commander\" (capitano di fregata), e ricevette la prestigiosa Navy Cross.\nUltimi anni.\nNegli anni di guerra successivi alla svolta delle Midway, McClusky tenne anche il comando della portaerei leggera \"Corregidor\", partecipando alle ultime campagne del Pacifico. Dopo la vittoria, l'ufficiale esercit\u00f2 ancora numerosi incarichi di comando e di stato maggiore soprattutto durante la guerra di Corea, ritirandosi infine dal servizio attivo nel 1956 con il grado di contrammiraglio.\nIn suo onore l'U.S. Navy denomin\u00f2 la fregata FFG-41 \"USS McClusky\", mentre, sempre in ricordo delle imprese dell'ufficiale, ogni anno viene assegnato il \"Wade McClusky Award\" al miglior reparto di aerei da attacco della Marina americana."}
{"id": "2791506", "revid": "767487", "url": "https://it.wikipedia.org/wiki?curid=2791506", "title": "Nishat Khan", "text": "Definito \u201cil pi\u00f9 elegante suonatore di sitar della nuova generazione\u201d \u00e8 figlio del famoso Imrat Khan e nipote di Vilayat Khan.\nBiografia.\nNishat Khan \u00e8 l'erede di una delle pi\u00f9 antiche ed insigni famiglie di musicisti dell'India del Nord, che vanta una tradizione lunga oltre 400 anni.\nInizia lo studio del sitar da piccolo, con il padre Imrat Khan, cominciando ad esibirsi a sette anni. Musicista eclettico ed interessato ad un linguaggio sonoro che trascenda i confini della musica indiana, si dedica contemporaneamente ad altri generi musicali, in particolare alla musica classica, all'abstract jazz, al canto gregoriano e al flamenco. La sua versatilit\u00e0 di strumentista lo porta a suonare con alcuni dei pi\u00f9 importanti artisti della scena internazionale quali John McLaughlin, Philip Glass, Paco Pena, Evelyn Glennie, e Django Bates.\nSi \u00e8 esibito su alcuni dei palchi pi\u00f9 prestigiosi del mondo tra cui la Carnegie Hall e il Lincoln Center a New York e la Royal Albert Hall a Londra.\nNel 2004, viene invitato a suonare insieme ad Eric Clapton, Carlos Santana, Jeff Beck, John McLaughlin e altri al Crossroads Guitar Festival a Dallas, Texas.\nDurante l'estate del 2007 parte per un tour in India insieme alla violinista Vanessa Mae e nel 2008 gira l'Europa con l'innovativo progetto \u201cSpirit&amp;Passion\u201d, insieme al chitarrista flamenco Paco Pe\u00f1a.\nNel 2002 viene invitato in Giappone per celebrare il cinquantesimo anniversario delle relazioni diplomatiche fra l'India e il paese nipponico.\nViene insignito di diversi premi per i suoi contributi alla cultura e per le sue attivit\u00e0 umanitarie, fra questi il Pacific Asia Museum Award a Los Angeles nel 2004 e il U.S. Congressional Award for Contribution to Culture and Community.\nNishat Kahn \u00e8 da sempre molto impegnato anche come didatta, e si \u00e8 dedicato allo studio e alla trasmissione dell'importante eredit\u00e0 musicale della sua famiglia. Nel corso degli anni ha insegnato alla UCLA di Los Angeles e in altri prestigiosi atenei.\nGrazie alla tecnica esplosiva e alla profondit\u00e0 e complessit\u00e0 del linguaggio musicale Nishat Kahn \u00e8 stato avvicinato ad artisti quali Jimi Hendrix (Chicago Sun Times) e J.S. Bach (Washington Times).\nLa sua musica \u00e8 stata definita \u201cProfonda ed elettrificante...pura allegria, che attraverso la tradizione raggiunge l'estasi\u201d (New York Times)."}
{"id": "2791508", "revid": "1318658", "url": "https://it.wikipedia.org/wiki?curid=2791508", "title": "Associazione Calcio Padova 1976-1977", "text": "Questa voce raccoglie le informazioni riguardanti lAssociazione Calcio Padova nella stagione 1976-1977.\nStagione.\nIl Padova nel 1976-1977 si classific\u00f2 al tredicesimo posto nel campionato di Serie C, girone A."}
{"id": "2791511", "revid": "122278725", "url": "https://it.wikipedia.org/wiki?curid=2791511", "title": "Quattro senza", "text": "Il quattro senza, abbreviato 4-, \u00e8 il nome che in ambito sportivo si d\u00e0 a un tipo di imbarcazione utilizzata per praticare il canottaggio, in cui vogano quattro atleti.\nDescrizione.\nLa dicitura \"quattro senza\" indica che manca il timoniere (la parola \"timoniere\" \u00e8 sottintesa). \nQuesta \u00e8 una barca di \"punta\" ossia ogni atleta aziona un solo remo. La disposizione dei remi a destra o sinistra dell'imbarcazione \u00e8 generalmente alternata, per cui due remi sono disposti a destra e due a sinistra. Nella maggior parte dei casi il capovoga, ossia il vogatore pi\u00f9 vicino alla poppa, ha il remo a destra, il numero 2 ossia il vogatore che segue dietro di lui a sinistra, quindi il 3 destra e il 4 ancora a sinistra. Questa per\u00f2 non \u00e8 una regola fissa, talvolta pu\u00f2 essere vantaggioso montare i remi in modo diverso, ad esempio con i remi di capovoga e 4 (il vogatore pi\u00f9 vicino a prua) a destra e i remi di entrambi i vogatori centrali (2-3) a sinistra."}
{"id": "2791518", "revid": "1305772", "url": "https://it.wikipedia.org/wiki?curid=2791518", "title": "Yesterdays (Guns N' Roses)", "text": " \nYesterdays \u00e8 un singolo del gruppo musicale statunitense Guns N' Roses, pubblicato il 26 ottobre 1992 come terzo estratto dal quarto album in studio \"Use Your Illusion II\".\nDescrizione.\nLa canzone \u00e8 molto melodica, ed ha inizio con il piano di Dizzy Reed. Fu scritta dal cantante Axl Rose, insieme a West Arkeen,Del James e Billy McCloud. Il testo parla delle tematiche dell'invecchiamento e di come con il passare del tempo, il mondo diventi sempre pi\u00f9 privo di sorprese. In questa canzone inoltre, il testo tende a sottolineare come nascondersi nel passato, non aiuti a proseguire nella vita del presente.\nVideo musicale.\nIl videoclip \u00e8 in bianco e nero e mostra scene del gruppo eseguire il brano all'interno di un magazzino con altre in cui mostrano scene di vita quotidiana."}
{"id": "2791521", "revid": "131358", "url": "https://it.wikipedia.org/wiki?curid=2791521", "title": "Harpad Hajos", "text": ""}
{"id": "2791527", "revid": "1543377", "url": "https://it.wikipedia.org/wiki?curid=2791527", "title": "Mbocayaty del Yhaguy", "text": "Mbocayaty del Yhaguy \u00e8 un centro abitato del Paraguay, situato nel Dipartimento di Cordillera, a 105 km dalla capitale del paese, Asunci\u00f3n. Forma uno dei 20 distretti in cui \u00e8 diviso il dipartimento.\nPopolazione.\nAl censimento del 2002 la localit\u00e0 contava una popolazione urbana di 635 abitanti (4.051 nel distretto). \nCaratteristiche.\nElevata al rango di distretto nel 1973, Mbocayaty del Yhaguy \u00e8 situata all'estremo sud-est del dipartimento, nei pressi del torrente Yhaguy. Gli abitanti si dedicano all'allevamento domestico come fonte di sussistenza e all'agricoltura; le principali coltivazioni sono il mais, il cotone, la manioca, la canna da zucchero, il tabacco e i fagioli."}
{"id": "2791529", "revid": "767487", "url": "https://it.wikipedia.org/wiki?curid=2791529", "title": "L'uomo nell'ombra (film 2010)", "text": "L'uomo nell'ombra (\"The Ghost Writer\") \u00e8 un film del 2010 diretto da Roman Pola\u0144ski, tratto dal romanzo \"Il ghostwriter\" di Robert Harris, adattato per il cinema dallo stesso autore insieme al regista.\nI protagonisti del film sono Ewan McGregor e Pierce Brosnan, e nel cast appaiono, tra gli altri Olivia Williams, Kim Cattrall, Tom Wilkinson, James Belushi e Timothy Hutton.\n\u00c8 stato presentato il 12 febbraio 2010 alla 60\u00aa edizione del Festival di Berlino come film in concorso, dove ha vinto l'Orso d'argento per il miglior regista, e nello stesso anno ha ottenuto 6 European Film Awards, tra i quali quelli per la migliore regia ed il migliore attore (Ewan McGregor).\nTrama.\nDopo la morte in circostanze misteriose di Mike McAra, ghostwriter dell'ex Primo ministro del Regno Unito Adam Lang, un altro noto ghostwriter londinese viene assunto per mettere ordine e completare il manoscritto delle sue memorie, in vista dell'imminente pubblicazione; il compenso e la relativa facilit\u00e0 del lavoro lo convincono ad ignorare i sospetti sulla morte del suo predecessore ed a recarsi subito nella residenza dell'editore sull'isola di Martha's Vineyard, al largo del Massachusetts, dove viene immediatamente informato sulle modalit\u00e0 del lavoro dall'assistente di Lang, Amelia Bly: il manoscritto originale che contiene la prima stesura dell'autobiografia non dovr\u00e0 mai uscire dalla casa per motivi di sicurezza nazionale ed egli, alloggiato in un albergo, potr\u00e0 consultarlo solo nelle ore in cui si reca alla residenza.\nDopo avere incontrato l'ex premier e poste le basi per la nuova collaborazione giunge la notizia che questi \u00e8 stato formalmente incriminato dalla Corte Penale Internazionale dell'Aia per crimini di guerra, precisamente per avere autorizzato il rapimento di sospetti terroristi per sottoporli alle torture della CIA, accusa avallata da Richard Rycart, ex ministro degli esteri del suo governo. Lang sceglie, su consiglio del suo avvocato Sidney Kroll e a dispetto del parere contrario della moglie Ruth, di non fare ritorno a Londra ma di rimanere negli Stati Uniti, paese che non riconosce l'autorit\u00e0 della Corte.\nLa pubblicit\u00e0 data all'incriminazione dell'ex Primo ministro ha come conseguenza immediata la richiesta dell'editore John Maddox di terminare il lavoro in due settimane rispetto al mese previsto e l'arrivo sull'isola di un'ondata di giornalisti e contestatori, tra cui un veterano dell'esercito, padre di un soldato ucciso nella guerra in Iraq, che si piazzano davanti alla residenza di Lang e questi due nuovi elementi costringono il ghostwriter a trasferirvisi, nonostante egli, per sua regola, non sia solito stare troppo a contatto con la persona della quale deve scrivere per non farsi influenzare.\nUn giorno, togliendo gli effetti personali di McAra dall'armadio, scopre una cartella, fissata con del nastro adesivo sotto un cassetto, contenente alcuni documenti che dimostrano che Lang era iscritto al partito Laburista due anni prima di conoscere sua moglie, conoscenza che invece, secondo la sua biografia, lo avrebbe indotto ad entrare in politica, ed alcune fotografie che lo ritraggono insieme ad altre persone nel periodo in cui frequentava l'Universit\u00e0 di Cambridge. La scoperta lo induce a raccogliere notizie da un abitante del luogo sul ritrovamento del cadavere del predecessore, il quale esclude che il corpo possa essere giunto in quel determinato punto cadendo dal traghetto, e venendo inoltre a conoscenza che l'unica testimone del ritrovamento \u00e8 caduta dalle scale ed \u00e8 in coma irreversibile.\nIl ghostwriter mette al corrente Ruth, una donna apparentemente nevrotica ed insoddisfatta dei comportamenti del marito, delle sue scoperte e dei suoi dubbi sulla morte di McAra e, dopo che la donna \u00e8 uscita senza dare spiegazioni, egli si corica ma, dopo alcune ore Ruth entra nella sua stanza e passa la notte insieme a lui, concedendoglisi; il mattino dopo egli, ligio alla sua regola di non farsi coinvolgere personalmente, decide di fare ritorno all'hotel utilizzando l'automobile riservata agli ospiti ma, una volta acceso il navigatore satellitare, ascolta un percorso diverso da quello per l'albergo e decide di seguire quello che lui pensa essere stata l'ultima destinazione di McAra, giungendo in un bosco, nella villa del professor Paul Emmett.\nIl docente, incuriosito dalla fotografia che egli intende mostrargli, decide di farlo entrare ma si dimostra molto vago in merito al periodo in cui svolgeva il suo dottorato a Cambridge e sui suoi rapporti con Lang, lanciando inoltre una velata minaccia nel momento in cui lo scrittore lascia la sua abitazione e, nel momento in cui questi imbocca la strada si accorge di essere seguito da una macchina con a bordo due persone; temendo per la propria vita, una volta salito sul traghetto per fare ritorno all'isola, sbarca velocemente a piedi, impossibilitato a fare ritorno a Londra a causa della mancanza di voli.\nPresa una stanza in un motel di fronte all'imbarco del traghetto egli decide di chiamare l'ex ministro Richard Rycart, il cui numero di telefono era scritto sul retro di una delle fotografie, ed i due decidono di incontrarsi e, mentre attende, scopre, facendo una ricerca su internet che Emmett \u00e8 stato reclutato dalla CIA alla divisione affari esteri e che inoltre \u00e8 collegato alla \"Hatherton\", un'importante azienda che ha in appalto un grande numero di sistemi per la difesa. Incontratosi con l'ex ministro gli esprime i suoi dubbi, confermati dalle informazioni che questi gli fornisce in merito all'attivit\u00e0 politica di Lang, costantemente filo statunitense, ed inoltre emerge una verit\u00e0 fino a quel momento sconosciuta ossia che McAra lo aveva informato di una notizia che lo aveva indotto a terminare la collaborazione alla stesura della biografia ma, evitando di parlarne al telefono, gli aveva comunicato che questa si trovava all'inizio del manoscritto; nessuno dei due riesce tuttavia a trovarvi qualcosa di sospetto.\nMentre i due stanno parlando arriva una telefonata di Lang che si offre di riportarlo sull'isola con il suo jet privato ed il ghostwriter, su consiglio di Rycart che ha surrettiziamente registrato la loro conversazione per utilizzarla eventualmente contro Lang, accetta per non destare sospetti e, una volta salito sul jet di propriet\u00e0 della \"Hatherton\", esprime apertamente i suoi sospetti a proposito dei legami tra l'ex Primo ministro e la CIA ma questi reagisce dapprima divertito e poi alterandosi, nel momento in cui viene a sapere del \"tradimento\" di McAra. Lang, appena sceso dall'aereo, viene ucciso da un colpo di fucile, sparato dal padre del soldato morto in Iraq che verr\u00e0 a sua volta ucciso da un agente.\nLa biografia viene comunque terminata ed il giorno della presentazione a Londra, nella quale Ruth tiene un breve discorso in memoria del marito, il ghostwriter si accorge della presenza di Emmett e viene informato da Amelia che questi le ha fatto da tutor all'universit\u00e0 ed inoltre che il manoscritto era segreto non per ordine di Londra ma degli Stati Uniti a causa, per quanto ella ha sentito, di ci\u00f2 che era contenuto \"negli inizi\". A quel punto lo scrittore prende il manoscritto che intendeva regalarle e lo esamina, scoprendo, isolando le prime parole degli inizi di ogni capitolo che la moglie di Lang, Ruth, era stata reclutata come agente della CIA dal professor Paul Emmett.\nTrascritta la frase in un biglietto il ghostwriter riesce a farlo avere a Ruth, prima di uscire dalla sala dove si tiene il ricevimento portando con s\u00e9 il manoscritto; la donna, evidentemente turbata, parla in modo concitato con Emmett mentre lo scrittore esce per chiamare un taxi. Questi si appresta ad attraversare la strada, ma viene investito dalla stessa macchina che lo aveva inseguito sull'isola e sino al traghetto. I fogli del romanzo volano via, disperdendosi nel vento.\nProduzione.\nSceneggiatura.\nRoman Pola\u0144ski era inizialmente intenzionato a trasporre sul grande schermo il romanzo di Robert Harris \"Pompei\". L'annuncio fu dato durante il Festival di Cannes 2007, il film avrebbe dovuto essere un kolossal di 100 milioni di dollari prodotto dalla Summit Entertainment, ma il progetto fu annullato a causa dell'incombente sciopero dei sindacati di attori, registi e sceneggiatori. Successivamente Pola\u0144ski e Harris hanno deciso di adattare per il cinema il romanzo \"Il ghostwriter\", scrivendo assieme la sceneggiatura.\nRiprese.\nInizialmente le riprese sarebbero dovute iniziare nei primi mesi del 2008 con un cast che comprendeva Nicolas Cage, Pierce Brosnan, Tilda Swinton e Kim Cattrall ma vennero posticipate di un anno ed Ewan McGregor e Olivia Williams hanno sostituito Cage e la Swinton; queste ebbero inizio ufficialmente a Berlino il 4 febbraio 2009, con il titolo \"The Ghost\".\nIl 26 settembre 2009, dopo la fine delle riprese, Pola\u0144ski \u00e8 stato arrestato all'aeroporto di Zurigo, e di conseguenza \u00e8 stata sospesa la post-produzione del film. Dopo il suo rilascio il regista \u00e8 stato messo agli arresti domiciliari, periodo in cui ha potuto continuare e portare a termine la lavorazione del film.\nLocation.\nLe riprese hanno avuto luogo presso lo Studio Babelsberg a Potsdam, a Berlino e nell'isola di Sylt, dove sono ambientate le sequenze di Londra e dell'isola di Martha's Vineyard: l'accesso a questi ultimi due luoghi, in territorio britannico e statunitense, avrebbe comportato per il regista il doversi confrontare con vicende giudiziarie in sospeso.\nDistribuzione.\nIl 19 febbraio, pochi giorni dopo la presentazione a Berlino, il film \u00e8 stato distribuito nelle sale statunitensi dalla Summit Entertainment con un numero limitato di copie. In Francia \u00e8 stato distribuito dalla Path\u00e9 il 3 marzo 2010 mentre in Italia \u00e8 stato distribuito nelle sale dalla 01 Distribution il 9 aprile dello stesso anno.\nAccoglienza.\nIncassi.\nIl film ha incassato ai botteghini dei cinema 15,5 milioni di dollari negli Stati Uniti e quasi 50 milioni di dollari nel resto del mondo, per un totale di 65,5 milioni di dollari, a fronte di un budget di produzione di 45 milioni di dollari. Nel mercato dei video DVD e Blu-Ray, invece, ha incassato quasi 5 milioni di dollari negli Stati Uniti.\nCritica.\nIl film ottiene 84% delle recensioni professionali positive sul sito Rotten Tomatoes, con un punteggio medio di 7,4 su 10 (basato su 201 critiche); sul portale Metacritic ottiene un punteggio di 77 su 100 (basato su 35 critiche); sul database di informazioni sul cinema IMDb ottiene un punteggio medio di 7,2 su 10 (basato su 146.403 voti).\nAllusioni a Tony Blair.\nCos\u00ec come nel romanzo, il personaggio di Adam Lang \u00e8 un'allusione a Tony Blair.\nLa BBC fece notare, in primo luogo, che il personaggio fa riferimento all'ex primo ministro inglese tramite i riferimenti alla \"guerra in Iraq\", alla \"guerra al terrorismo\" e alla forte politica di alleanza con gli Stati Uniti; contestualmente sottoline\u00f2 che il crimine di cui \u00e8 accusato Lang, ossia la consegna di cittadini britannici accusati di terrorismo alla CIA, con la probabile consapevolezza della loro sottoposizione a tortura, e che ha portato uno di essi alla morte, non rientrerebbe nella casistica dei crimini contro l'umanit\u00e0 per la Corte Penale Internazionale, se tali operazioni, sebbene illegali, non si siano svolte su larga scala.\nIn secondo luogo, gli attori che interpretano l'ex Ministro degli Esteri inglese ed il Segretario di Stato USA assomigliano notevolmente ai loro omologhi nella vita reale, Robin Cook e Condoleezza Rice. Lo stesso Robin Cook ha avuto forti divergenze con Tony Blair in tema di guerra in Iraq e guerra al terrorismo, che portarono alle sue dimissioni dal governo."}
{"id": "2791530", "revid": "1305772", "url": "https://it.wikipedia.org/wiki?curid=2791530", "title": "The Ghost Writer", "text": ""}
{"id": "2791534", "revid": "767487", "url": "https://it.wikipedia.org/wiki?curid=2791534", "title": "Associazione Calcio Padova 1975-1976", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1975-1976.\nStagione.\nNel campionato di Serie C il Padova si classific\u00f2 al dodicesimo posto.\nIn Coppa Italia Semiprofessionisti la squadra si ferm\u00f2 al primo turno nel girone 11, classificandosi secondo dietro al Clodiasottomarina."}
{"id": "2791535", "revid": "228587", "url": "https://it.wikipedia.org/wiki?curid=2791535", "title": "Partito Popolare Socialista", "text": ""}
{"id": "2791541", "revid": "767487", "url": "https://it.wikipedia.org/wiki?curid=2791541", "title": "Societ\u00e0 di studi geografici", "text": "La Societ\u00e0 di Studi Geografici \u00e8 un ente culturale il cui fine \u00e8 quello di promuovere e sostenere iniziative valide per il progresso e la diffusione delle discipline geografiche in ambito nazionale ed internazionale. A questo scopo la Societ\u00e0 pubblica la \"Rivista Geografica Italiana\", organizza incontri di studio, seminari, convegni, partecipa a programmi di ricerca italiani ed esteri. \nStoria della Societ\u00e0.\nLa Societ\u00e0 nacque il 7 giugno 1895 col nome di \"Societ\u00e0 di Studi Geografici e Coloniali\" in seno all'ente autonomo della Sezione Fiorentina della Societ\u00e0 Africana d'Italia con il compito specifico di promuovere la ricerca verso alcune regioni africane come l'Etiopia, area in cui, ad una prima penetrazione pacifica italiana, fece seguito la conquista militare (1935-1936, Guerra d'Etiopia).\nA partire dal 1885, la Sezione Fiorentina della Societ\u00e0 Africana pubblic\u00f2 un proprio bollettino nel quale venivano esposte le questioni riguardanti l'Africa e gli interessi italiani che potevano dispiegarsi in questa regione; la pubblicazione del periodico venne interrotta nel 1895 e compensata dal potenziamento della Rivista Geografica Italiana, fondata l'anno precedente. Da tale data, la Rivista divenne dunque l'organo ufficiale della Societ\u00e0.\nLa sede della Societ\u00e0 e dell'annessa Rivista fu dapprima una scuola tecnica di Firenze, in seguito l'Istituto di Studi Superiori, dal 1924 sede universitaria.\nLa Societ\u00e0, fin dal suo nascere, \u00e8 una presenza costante all'interno dei Congressi Geografici Italiani ed ha collaborato, lungo l'arco della storia, all'istituzione della scuola di geografia, avvenuta nel 1902 e in seguito, nel 1904, dell'Istituto Agricolo Coloniale (poi Istituto Agronomico per l'Oltremare).\nA partire dal 1986 la Societ\u00e0 ha inoltre stretto una fattiva convenzione con l'Universit\u00e0 di Firenze con cui condivide la sede presso il Dipartimento SAGAS (Storia, Archeologia, Geografia, Arte e Spettacolo) in via San Gallo, 10. La Biblioteca di Geografia, situata all'interno del Dipartimento ospita l'ampia collezione di volumi e riviste che la Societ\u00e0 colleziona da pi\u00f9 di un secolo.\nAttualmente la Societ\u00e0 di Studi Geografici \u00e8 composta da circa 500 soci, per la maggior parte costituiti da docenti universitari dei vari atenei italiani e da insegnanti delle scuole medie e medie superiori."}
{"id": "2791546", "revid": "1573940", "url": "https://it.wikipedia.org/wiki?curid=2791546", "title": "Megalobrama elongata", "text": "Megalobrama elongata \u00e8 un pesce osseo della famiglia Cyprinidae.\nMorfologia.\nPu\u00f2 arrivare a misurare anche 32 cm.\nAmbiente.\nVive in ambienti bentopelagi e d'acqua dolce con clima subtropicale.\nDistribuzione.\nVive nello Sichuan in Cina."}
{"id": "2791548", "revid": "363629", "url": "https://it.wikipedia.org/wiki?curid=2791548", "title": "Sindrome nefritica", "text": "La sindrome nefritica \u00e8 un complesso di segni e sintomi che pu\u00f2 manifestarsi in molte nefropatie. Si presenta con ematuria (talvolta associata a presenza di cilindri ematici nelle urine), edema e ipertensione. In alcuni casi \u00e8 associata ad insufficienza renale acuta.\nReperti di laboratorio.\nLa proteinuria \u00e8 spesso presente in quantit\u00e0 modesta, comunque &lt;3 g/\"die\". Spesso si osserva una transitoria riduzione della velocit\u00e0 di filtrazione glomerulare; in alcuni casi si ha un aumento dei livelli di creatinina sierica. Spesso sono presenti alterazioni dell'escrezione urinaria di sodio, che possono essere responsabili dell'edema (tipicamente periorbitario, pi\u00f9 frequente nei soggetti giovani) e dell'ipertensione (pi\u00f9 comune negli anziani).\nEziologia.\nUna sindrome nefritica si pu\u00f2 osservare in seguito ad infezioni batteriche o virali delle alte vie respiratorie. In particolare, in seguito ad un'infezione da streptococco di gruppo A pu\u00f2 insorgere una sindrome nefritica provocata dalla formazione di immunocomplessi che si depositano a livello glomerulare; la formazione degli immunocomplessi \u00e8 stimolata da alcuni antigeni tipici dello streptococco (glomerulonefrite post-streptococcica). Anche altri agenti infettivi possono essere responsabili di glomerulonefrite acuta con sindrome nefritica. \nAltre possibili cause sono:"}
{"id": "2791553", "revid": "125417485", "url": "https://it.wikipedia.org/wiki?curid=2791553", "title": "Sant'Angelo dei Lombardi", "text": "Sant'Angelo dei Lombardi \u00e8 un comune italiano di abitanti della provincia di Avellino in Campania.\nStoria.\nMedioevo ed epoca moderna.\nIl paese, costruito dai Longobardi, acquis\u00ec importanza durante il dominio angioino nel XIII secolo, con l'acquisizione di grandi poteri della sua abbazia. Nei secoli successivi il feudo pass\u00f2 ai Gianvilla, ai Caracciolo e agli Imperiale. Particolare prestigio, Sant'Angelo godette nel 1432. Nel 1706 venne costituita la diocesi. Nell'800 il popolo partecip\u00f2 ai moti risorgimentali, e il centro fu sede di confraternite carbonare.\nIl sisma del 23 novembre 1980.\nSant'Angelo fu uno dei paesi pi\u00f9 colpiti dal terremoto dell'Irpinia del 1980. Definita \"la capitale del terremoto\", fu il paese in cui si registr\u00f2 il maggior numero di vittime, 482. Quattro i luoghi \"simbolo\": \"l'Ospedale\" con il crollo di un'intera ala, il \"palazzo Japicca\", che ospitava 25 famiglie, al cui piano terra era presente un locale (Bar Corrado), punto di ritrovo degli sportivi che al momento della prima scossa delle 19:34 stavano assistendo in massa ad un incontro di calcio trasmesso in TV, il \"circolo ricreativo\" presso cui, tra gli altri, ha trovato la morte il giovane sindaco Guglielmo Castellano e il \"Convento di Santa Maria delle Grazie\", dimora delle suore che ospitava una trentina di orfanelli.\nMonumenti e luoghi d'interesse.\nDuomo di Sant'Antonino martire.\nLa chiesa fu costruita dai Normanni nel XII secolo, ed elevata presto a cattedrale quando Sant'Angelo divenne sede vescovile per volere di Gregorio VII. La Cattedrale sub\u00ec vari restauri, tra cui quello del '500 e quello barocco dopo il terremoto del 1694. La chiesa ha la pianta basilicale con l'esterno medievale, un portale romanico decorato dalle statue di Cristo, San Michele e Sant'Antonino, e un campanile turrito. L'interno in sobrio barocco \u00e8 a tre navate con cappelle laterali.\nAbbazia del Goleto.\nFu costruita nel 1133 da Guglielmo da Vercelli, composta da due monasteri per gli uomini e le donne. Nel 1515 l'ordine femminile si estinse, e l'abbazia fu unita a quella di Montevergine. Il monastero per tutto il Medioevo fu florido, e riprese il suo prestigio nel Settecento, quando fu realizzata una nuova chiesa da Domenico Antonio Vaccaro. Quest'ultima chiesa \u00e8 andata quasi distrutta col terremoto del 1980, ed oggi \u00e8 stata trasformata in sito archeologico, mentre il monastero originale \u00e8 ancora intatto. Si ammirano il giardino interno con gli altari, la torre medievale della badessa Febronia (1152), la chiesa inferiore a cappella funebre con due navate, la Cappella di San Luca e la chiesa medievale.\nCastello Longobardo.\nFondato nel X secolo, domina il centro, appartenendo al ducato di Benevento, da cui si svilupp\u00f2 il borgo. Il castello fu fortificato nel 1076, e nei secoli successivi venne trasformato all'interno in residenza gentilizia dai Caracciolo (XVI secolo), e poi dalla famiglia Imperiale nel 1768. Gran parte delle ristrutturazioni sono andate distrutte nel 1980, e cos\u00ec il castello \u00e8 stato restaurato, riassumendo una connotazione medievale di struttura fortificata. Ha pianta rettangolare irregolare, caratterizzata da un imponente torrione di accesso, con una seconda minore in rientranza, legata allo spicchio murario del lato a destra dell'accesso. Il castello \u00e8 sede dell'archivio e museo di s\u00e9 stesso.\nAmministrazione.\nAltre informazioni amministrative.\nIl territorio fa parte della Comunit\u00e0 montana Alta Irpinia."}
{"id": "2791554", "revid": "1543377", "url": "https://it.wikipedia.org/wiki?curid=2791554", "title": "Distretti del Pakistan", "text": "I distretti del Pakistan sono la suddivisione territoriale di secondo livello del Paese, dopo i soggetti federali rappresentati da province e territori. Ciascun distretto si articola ulteriormente in sottodistretti (\"tehsil\") e comuni.\nDi seguito, ordinato per province, l'elenco dei distretti e dei relativi sottodistretti (\"tehsil\") e centri abitati:\nLista.\nGilgit-Baltistan.\nQuesta \u00e8 un ente autonomo settentrionale amministrato da Pakistan tramite un sistema governativo provinciale."}
{"id": "2791555", "revid": "1573940", "url": "https://it.wikipedia.org/wiki?curid=2791555", "title": "Megalobrama mantschuricus", "text": "Megalobrama mantschuricus () \u00e8 un pesce osseo della famiglia Cyprinidae."}
{"id": "2791559", "revid": "767487", "url": "https://it.wikipedia.org/wiki?curid=2791559", "title": "Australasian Championships 1923", "text": "Gli Australasian Championships 1923 (conosciuto oggi come Australian Open) sono stati la 16\u00aa edizione degli Australasian Championships e seconda prova stagionale dello Slam per il 1923. Si \u00e8 disputato dall'11 al 18 agosto 1923 sui campi in erba del Milton Courts di Brisbane in Australia. Il singolare maschile \u00e8 stato vinto dall'australiano Pat O'Hara Wood, che si \u00e8 imposto sul connazionale Bert St John in 3 set. Il singolare femminile \u00e8 stato vinto dall'australiana Margaret Molesworth, che ha battuto la connazionale Esna Boyd Robertson in 2 set. Nel doppio maschile si \u00e8 imposta la coppia formata da Pat O'Hara Wood e Bert St John, mentre nel doppio femminile hanno trionfato Sylvia Lance Harper e Esna Boyd Robertson. Il doppio misto \u00e8 stato vinto da Sylvia Lance e Horace Rice.\nRisultati.\nSingolare maschile.\n Pat O'Hara Wood ha battuto in finale Bert St John 6-1 6-1 6-3\nSingolare femminile.\n Margaret Molesworth ha battuto in finale Esna Boyd 6-1, 7-5\nDoppio maschile.\n Pat O'Hara Wood / Bert St John hanno battuto in finale Dudley Bullough / Horace Rice 6-4, 6-3, 3-6, 6-0\nDoppio femminile.\n Esna Boyd Robertson / Sylvia Lance Harper hanno battuto in finale Margaret Molesworth / Beryl Turner 6-1, 6-4\nDoppio misto.\n Sylvia Lance / Horace Rice hanno battuto in finale Margaret Molesworth / Bert St. John 2-6, 6-4, 6-4"}
{"id": "2791570", "revid": "1573940", "url": "https://it.wikipedia.org/wiki?curid=2791570", "title": "Megalobrama pellegrini", "text": "Megalobrama pellegrini () \u00e8 un pesce osseo della famiglia Cyprinidae.\nDescrizione.\nComunemente misura circa 20 cm, ma pu\u00f2 occasionalmente raggiungere i 25.\nTassonomia.\nIn passato \u00e8 stato pi\u00f9 volte considerato un sinonimo di \"Megalobrama terminalis\".\nDistribuzione e habitat.\nVive in ambienti bentopelagi d'acqua dolce con clima subtropicale: proviene dal corso superiore del Fiume Azzurro, in Cina, dove la pesca e gli interventi dell'uomo sul suo habitat come la costruzione della Diga delle Tre Gole hanno causato un calo della popolazione."}
{"id": "2791571", "revid": "729019", "url": "https://it.wikipedia.org/wiki?curid=2791571", "title": "Kita Iwo Jima", "text": "Kita Iwo Jima (in lingua giapponese: \"\u5317\u786b\u9ec4\u5cf6\", traslitterata come \"Kita-i\u014dt\u014d\", conosciuta anche come \"Kita-i\u014djima\", traducibile come \"isola settentrionale dello zolfo\") \u00e8 un'isola appartenente al Giappone, facente parte del gruppo delle Isole Vulcano. \u00c8 situata ad 80 km a nord di Iwo Jima e 1170\u00a0km a sud di Tokyo.\nGeografia.\nL'isola \u00e8 costituita dalla vetta erosa di uno stratovulcano, che si alza fino a 792 m s.l.m. (804 secondo altre fonti) chiamata Sakagi-ga-mine (in giapponese \u698a\u30f6\u5cf0). Un'altra cima \u00e8 Shimizu-ga-mine (in giapponese \u6e05\u6c34\u5cf0), che raggiunge i 665 m. L'area dell'isola \u00e8 di 5,57 km\u00b2, con uno sviluppo costiero di 8,0 km. Fa parte del comune di Ogasawara, ed \u00e8 disabitata. Il suo nome giapponese \u00e8 stato cambiato in Kita-I\u014dt\u014d il 18 giugno 2007.\nStoria.\nIl primo europeo ad avvistare l'isola fu il navigatore spagnolo Bernardo de la Torre nell'ottobre 1543 a bordo della caracca San Juan de Letr\u00e1n, durante il suo viaggio da Sarangani alla Nuova Spagna.\nL'isola venne abitata a partire dal 1889 da coloni provenienti dalle Isole Izu che vissero in due citt\u00e0: Ishinomura (a est) e Nishimura (a ovest). Allo scoppio della prima guerra mondiale la popolazione ammontava a 103 abitanti, che vennero evacuati durante il conflitto.\nFu un'area non incorporata fino al 1940, quando venne annessa al neo-comune di I\u014dt\u014d. Venne inclusa nel comune di Ogasawara solo nel 1968 a seguito della restituzione dell'isola al Giappone da parte degli Stati Uniti.\nEclissi solare del 2009.\nNel corso dell'eclisse solare del 22 luglio 2009 la luna ha oscurato il sole per sei minuti e mezzo, pi\u00f9 di qualsiasi altra terra emersa."}
{"id": "2791575", "revid": "1573940", "url": "https://it.wikipedia.org/wiki?curid=2791575", "title": "Megalobrama skolkovii", "text": "Megalobrama skolkovii \u00e8 un pesce osseo della famiglia Cyprinidae ."}
{"id": "2791577", "revid": "339392", "url": "https://it.wikipedia.org/wiki?curid=2791577", "title": "Allium pulchellum", "text": ""}
{"id": "2791580", "revid": "633073", "url": "https://it.wikipedia.org/wiki?curid=2791580", "title": "Acerodon jubatus lucifer", "text": ""}
{"id": "2791582", "revid": "1573940", "url": "https://it.wikipedia.org/wiki?curid=2791582", "title": "Megalobrama terminalis", "text": "Megalobrama terminalis \u00e8 un pesce osseo della famiglia Cyprinidae .\nDescrizione.\nPossono raggiungere anche 60 cm di lunghezza e possono pesare anche 4 kg, ma comunemente sono grandi 20 cm .\nDistribuzione e habitat.\n\"M. terminalis\" \u00e8 diffusa in Cina, nel bacino dell'Amur fino alla Cina meridionale. Vive in ambienti bentopelagi e d'acqua dolce con clima temperato tra i 10 \u00b0C e i 24 \u00b0C."}
{"id": "2791583", "revid": "767487", "url": "https://it.wikipedia.org/wiki?curid=2791583", "title": "Australasian Championships 1922", "text": "Gli Australasian Championships 1922 (conosciuto oggi come Australian Open) sono stati la 15\u00aa edizione degli Australasian Championships e quarta prova stagionale dello Slam per il 1922. Per la prima volta le donne hanno partecipato al torneo. Si \u00e8 disputato dal 2 al 9 dicembre 1922 sui campi in erba del White City Stadium di Sydney in Australia. Il singolare maschile \u00e8 stato vinto dall'australiano James Anderson, che si \u00e8 imposto sul connazionale Gerald Patterson in 5 set. Il singolare femminile \u00e8 stato vinto dall'australiana Margaret Molesworth, che ha battuto la connazionale Esna Boyd Robertson in due set. Nel doppio maschile si \u00e8 imposta la coppia formata da John Hawkes e Gerald Patterson, mentre nel doppio femminile hanno trionfato Marjorie Mountain e Esna Boyd Robertson. Il doppio misto \u00e8 stato vinto da Esna Boyd Robertson e Jack Hawkes.\nRisultati.\nSingolare maschile.\n James Anderson ha battuto in finale Gerald Patterson 6-0 3-6 3-6 6-3 6-2\nSingolare femminile.\n Margaret Molesworth ha battuto in finale Esna Boyd 6-3, 10-8\nDoppio maschile.\n John Hawkes / Gerald Patterson hanno battuto in finale James Anderson / Norman Peach 8-10, 6-0, 6-0, 7-5\nDoppio femminile.\n Esna Boyd Robertson / Marjorie Mountain hanno battuto in finale Floris St. George / Lorna Utz 1-6, 6-4, 7-5\nDoppio misto.\n Esna Boyd Robertson / Jack Hawkes hanno battuto in finale Lorna Utz / Harold Utz 6-1, 6-1"}
{"id": "2791585", "revid": "136801", "url": "https://it.wikipedia.org/wiki?curid=2791585", "title": "Australasian Championships", "text": ""}
{"id": "2791589", "revid": "392652", "url": "https://it.wikipedia.org/wiki?curid=2791589", "title": "Quattro iole", "text": "Il quattro iole \u00e8 un tipo di imbarcazione utilizzata per praticare il canottaggio in cui possono vogare 4 atleti pi\u00f9 un timoniere, \u00e8 inoltre una barca di \"punta\" ossia ogni atleta aziona un solo remo.\nCaratteristiche.\nQuesto tipo di natante nacque assieme alla specialit\u00e0 stessa; in un manuale (\"Il Canottaggio. A remi, a vela ed a vapore\" di Giorgio Croppi) riguardante la disciplina, edito nei primi del 1900, l'imbarcazione era gi\u00e0 presente. La forma dello scafo \u00e8 caratteristica e si distacca completamente dalle affusolate barche dette \"fuoriscalmo\" (per esempio un quattro di coppia). La iole \u00e8 larga circa 1,5 metri ed \u00e8 lunga una decina. Esistono ancor oggi pregevoli realizzazioni di scafi in legno di cedro costruiti nel secolo scorso, oggi queste barche si fabbricano in vetroresina misto a carbonio. Entrambe le realizzazioni hanno un peso di circa 100/120kg alcune barche in legno possono anche scendere sotto il quintale. Gli scafi in legno possono essere realizzati in due o anche tre pezzi smontabili. \nAnche la disposizione dei posti di voga \u00e8 atipica: al contrario delle altre barche nelle iole i vogatori non sono disposti in fila uno dietro all'altro, infatti i posti di voga sono disassati ai lati dell'imbarcazione secondo quest'ordine: il capovoga/1 (atleta pi\u00f9 vicino a poppa) ha il carrello spostato verso sinistra, il 2 (l'atleta dietro all'1 verso prua) ha il posto a destra, il tre a sinistra e il quattro di nuovo a destra. Questo \u00e8 necessario perch\u00e9 la barca \u00e8 sprovvista dei bracci portascalmi esterni allo scafo (le strutture tubolari metalliche fissate ai lati della barca che sostengono il remo), i remi sono sostenuti da scalmiere molto piccole che non sporgono fuori dallo scafo. Con i posti disposti in fila i remi non sarebbero correttamente impugnabili dagli atleti. Il timoniere siede a poppa. Questo tipo di imbarcazione, viste le caratteristiche di stabilit\u00e0 derivanti dallo scafo di dimensioni notevoli, \u00e8 utilizzabile in mare senza particolari problemi."}
{"id": "2791592", "revid": "767487", "url": "https://it.wikipedia.org/wiki?curid=2791592", "title": "Tschen La Ling", "text": "Carriera.\nEsord\u00ec da professionista nel 1973 nel club della sua citt\u00e0 natale, il . Nel 1975 fu acquistato dall' in cui milit\u00f2 fino al 1982 vincendo quattro campionati e due edizioni della coppa nazionale. A quel periodo risale inoltre la sua prima convocazione in nazionale, con la quale disput\u00f2 quattordici partite tra il 1977 e il 1982 giocando le gare di qualificazione dei campionati europei del 1980.\nTra il 1982 e il 1985 La Ling gioc\u00f2 all'estero, militando per due stagioni in Grecia tra le file del (in cui vinse un \"double\" comprendente campionato e coppa nazionale nella stagione 1983-84) e una in Francia all' (con cui ottenne la salvezza).\nLa Ling concluse la sua carriera nel 1987 nel club nel quale aveva esordito, il FC Den Haag, dopo aver disputato la stagione 1985-86 nel , con cui raggiunse la finale di Coppa d'Olanda."}
{"id": "2791593", "revid": "287204", "url": "https://it.wikipedia.org/wiki?curid=2791593", "title": "Australasian Championships 1921", "text": "Gli Australasian Championships 1921 (conosciuto oggi come Australian Open) sono stati la 14\u00aa edizione degli Australasian Championships e quarta prova stagionale dello Slam per il 1921. Si \u00e8 disputato dal 26 al 31 dicembre 1921 sui campi in erba del Kitchener Park di Perth in Australia. Il singolare maschile \u00e8 stato vinto dall'australiano Rhys Gemmell, che si \u00e8 imposto sul connazionale Alf Hedeman in 3 set. Nel doppio maschile si \u00e8 imposta la coppia formata da Scott Eaton e Rhys Gemmell. Non si sono giocati i tornei femminili e il doppio misto che saranno introdotti nel 1922.\nRisultati.\nSingolare maschile.\n Rhys Gemmell ha battuto in finale Alf Hedeman 7-5 6-1 6-4\nDoppio maschile.\n Scott Eaton / Rhys Gemmell hanno battuto in finale N. Brearley / Edward Stokes 7-5, 6-3, 6-3"}
{"id": "2791595", "revid": "1543377", "url": "https://it.wikipedia.org/wiki?curid=2791595", "title": "Primero de Marzo", "text": "Primero de Marzo \u00e8 un centro abitato del Paraguay, situato nel Dipartimento di Cordillera, a 110 km dalla capitale del paese, Asunci\u00f3n. Forma uno dei 20 distretti in cui \u00e8 diviso il dipartimento.\nPopolazione.\nAl censimento del 2002 la localit\u00e0 contava una popolazione urbana di 795 abitanti (6.019 nel distretto). "}
{"id": "2791597", "revid": "125654870", "url": "https://it.wikipedia.org/wiki?curid=2791597", "title": "Upset", "text": "Upset (in italiano \"Sorpresa\") \u00e8 un termine inglese con cui si definisce una vittoria inaspettata, e per questo motivo sorprendente, dello sfavorito nei confronti del favorito.\nOltre che dalle quotazioni dei \"bookmakers\" vi sono svariati modi, basati su classifiche e statistiche, con cui \u00e8 possibile stabilire se una certa vittoria \u00e8 da considerarsi o meno un \"upset\".\nOrigine del termine.\nNel 2002 George Thompson, un ricercatore lessicografico, utilizz\u00f2 i \"database\" del \"New York Times\" per risalire al primo uso di questo termine andando indietro fino al 1877, sfatando il mito che attribuirebbe l'origine del nome alla sorprendente vittoria del purosangue Upset nei confronti del leggendario Man o' War nel 1919.\nEsempi.\nIl termine viene utilizzato soprattutto nel mondo dello sport, ma non \u00e8 insolito trovarlo anche nella politica e in altri campi; soprattutto il basket NBA \u00e8 ricco di \"upset\" e tra i pi\u00f9 eclatanti si possono citare:\nNel calcio si possono citare:"}
{"id": "2791599", "revid": "287204", "url": "https://it.wikipedia.org/wiki?curid=2791599", "title": "Australasian Championships 1920", "text": "Gli Australasian Championships 1920 (conosciuto oggi come Australian Open) sono stati la 13\u00aa edizione degli Australasian Championships e prima prova stagionale dello Slam per il 1920. Si \u00e8 disputato dal 15 al 20 marzo 1920 sui campi in erba del Memorial Drive Park di Adelaide in Australia. Il singolare maschile \u00e8 stato vinto dall'australiano Pat O'Hara Wood, che si \u00e8 imposto sul connazionale Alf Hedeman in 5 set. Nel doppio maschile si \u00e8 imposta la coppia formata da Pat O'Hara Wood e Ron Thomas. Non si sono giocati i tornei femminili e il doppio misto che saranno introdotti nel 1922.\nRisultati.\nSingolare maschile.\n Pat O'Hara Wood ha battuto in finale Ron Thomas 6-3 4-6 6-8 6-1 6-3\nDoppio maschile.\n Pat O'Hara Wood / Ron Thomas hanno battuto in finale Horace Rice / Ray Taylor 6-1, 6-0, 7-5"}
{"id": "2791602", "revid": "2028514", "url": "https://it.wikipedia.org/wiki?curid=2791602", "title": "Rosarno", "text": "Rosarno \u00e8 un comune italiano di abitanti della citt\u00e0 metropolitana di Reggio Calabria, in Calabria.\nVertice settentrionale della Piana di Gioia Tauro. La cittadina, confinante con la provincia di Vibo Valentia, oltre ad essere uno snodo ferroviario ed autostradale di primaria importanza per l'intera provincia, \u00e8 stata anche, grazie all'impegno dell'allora sindaco antimafia Giuseppe Lavorato, il primo Comune d'Italia a costituirsi parte civile in un processo antimafia (ottenendo risarcimento dei danni patrimoniali, morali e di immagine causati dai mafiosi) e uno dei primi a utilizzare per la collettivit\u00e0 i beni confiscati alla 'Ndrangheta.\nGeografia fisica.\nRosarno si trova su una collina che si affaccia come un balcone naturale sul porto di Gioia Tauro e sulla pianura circostante.\nComprende un vasto e fertilissimo territorio che ha per limiti a nord il fiume M\u00e9sima, ad est il fiume Metramo ed i primi contrafforti delle Serre calabresi, a sud il Comune di Gioia Tauro, ad occidente San Ferdinando (frazione di Rosarno fino al 1977). La cittadina \u00e8 adagiata su una collina a 67\u00a0m. s.l.m., da cui domina la sottostante pianura, ricca di aranceti ed uliveti, ed il porto di Gioia Tauro, distante in linea d'aria appena 6\u00a0km.\nNel 2004 Rosarno ha ottenuto il titolo di citt\u00e0, conferitogli del Presidente della Repubblica, su proposta del Ministro dell'Interno. Tuttavia i servizi sono scarsi (l'ospedale costruito negli anni settanta non \u00e8 mai stato inaugurato).\nIl suo territorio (di cui 120 ettari sono parte del Piano Regolatore predisposto dall'ASI - Area Sviluppo Industriale - per gli insediamenti industriali) \u00e8 la porta di ingresso terrestre (ferroviaria ed autostradale) al porto di Gioia Tauro ed alle aree destinate agli insediamenti produttivi.\nClima.\nA Rosarno si riscontra un clima caldo e temperato, di tipo mediterraneo. Secondo la classificazione di K\u00f6ppen-Geiger, il clima \u00e8 stato classificato come Csa.\nCome diverse zone della Calabria, il tratto di Piana intorno Rosarno presenta un microclima che si discosta dalla classificazione sopra citata. Dal punto di vista termico vi sono spunti continentali, caratterizzati da significanti, talvolta marcate, escursioni termiche giornaliere (differenza tra temperatura minima e massima giornaliera). Altra caratteristica \u00e8 il verificarsi, durante fasi anticicloniche, delle inversioni termiche (crescita della temperatura all'aumentare dell'altitudine), maggiormente apprezzabili nelle zone poste in basso e vicino al Fiume Mesima.\nDal punto di vista pluviometrico, Rosarno sperimenta la maggior parte delle precipitazioni annue nel periodo autunnale e invernale. Il periodo pi\u00f9 secco \u00e8 l'estate. La distribuzione delle precipitazioni, meno irregolare che su altre aree della regione, \u00e8 influenzata da vari fattori: il pi\u00f9 importante \u00e8 l'esposizione ad ovest sul versante tirrenico, pi\u00f9 umido di quello ionico.\nLa ventilazione principale proviene dai quadranti occidentali che su Rosarno spira, sotto regime di brezza, durante le fasi stabili, sotto sostenuto ponente o maestrale nelle fasi perturbate. Frequente \u00e8 anche la ventilazione da Sud-Est, corrispondente allo scirocco, meno invece dai restanti quadranti.\nStoria.\nLe origini di Rosarno sono da ricercare nell'antica colonia greca di \"Medma\", fondata dai locresi alla fine del VI secolo a.C. La citt\u00e0 scomparve nel II secolo d.C. ed il suo posto fu preso da Nicotera, citt\u00e0 di probabile fondazione medmea.\nIn epoca medievale il toponimo si incontra per la prima volta nel 1037 in un documento napoletano. Ancora prima, i Monaci basiliani avevano eretto sulla collinetta chiamata Badia un monastero dedicato a Santa Maria del Rovito, di cui rimane, conservata nel Monastero Basiliano di Grottaferrata, una croce d'argento di origine bizantina con un'iscrizione che ne rivela la provenienza.\nDal XIV secolo il feudo di Rosarno fu oggetto di dispute fra nobili feudatari e la corona, fino a giungere in possesso di Ludovico il Moro e poi di Isabella D\u2019Aragona. Agli inizi del XVI secolo, Ettore Pignatelli ricevette dal re Ferdinando il Cattolico il feudo, mantenuto dalla sua famiglia fino al 1806. Carlo III di Borbone vi trascorse una vacanza nel 1735 cacciando fra i boschi della zona conosciuti per la selvaggina abbondante e per le piante medicinali.\nIl 5 febbraio 1783 la citt\u00e0 fu rasa al suolo da un devastante terremoto che colp\u00ec l'intera Calabria causando oltre 60.000 vittime. Rosarno registr\u00f2 la scomparsa di 203 abitanti, ma la conseguenza pi\u00f9 grave fu di ordine geologico, con l'abbassamento della vallata del fiume Mesima. Lo sconvolgimento idrico che ne segu\u00ec comport\u00f2 l'insorgere della malaria e lo spopolamento urbano, condizione attenuata dagli interventi del Marchese Vito Nunziante, generale del re Ferdinando di Borbone, che inizi\u00f2 un'azione di bonifica che col tempo trasform\u00f2 una zona paludosa in territorio fertile.\nA cavallo del secolo, Rosarno fu il quartier generale del Cardinale Fabrizio Ruffo, che liber\u00f2 la citt\u00e0 dall'esercito francese occupante e che da l\u00ec si mise in contatto con re Ferdinando I, nel frattempo riparato a Palermo. Il successore Ferdinando II visit\u00f2 la citt\u00e0 nel 1833, subito dopo la sua incoronazione, ritornandovi vent'anni dopo e ricevendo nell'occasione un'accoglienza trionfale. Anche Giuseppe Garibaldi, durante la sua Spedizione dei Mille, sost\u00f2 nel 1860 a Rosarno. Gli abitanti si prodigarono in favore dell'esercito di Garibaldi, e testimonianza degli eventi \u00e8 fornita dal diario di viaggio dello scrittore-soldato francese Maxime Du Camp, al seguito della spedizione garibaldina.\nAnche grazie alle operazioni di bonifica del territorio che si protrassero per decenni, Rosarno divenne un polo di attrazione economica e commerciale attirando migliaia di lavoratori dalla zona jonica e dal napoletano, favoriti dalla nuova linea ferroviaria che univa Eboli a Reggio Calabria e che, agli inizi del XX secolo, si segnalava per un traffico merci intenso. Una spinta verso l'evoluzione del settore agrario fu data dall'occupazione delle terre del Bosco nel 1945: centinaia di famiglie di contadini si insediarono nelle terre incolte dando luogo allo sviluppo di agrumeti e di oliveti.\nScontri di Rosarno.\nGli scontri di Rosarno furono violenti scontri a sfondo razziale avvenuti tra il 7 e il 9 gennaio 2010. Iniziati dopo il ferimento di due immigrati africani da parte di sconosciuti con una carabina ad aria compressa, in seguito si trasformarono in una rivolta urbana che ha visto contrapposti forze dell'ordine, cittadini e immigrati.\nAntefatto.\nNegli anni 1950-1970 nella zona lavoravano molte raccoglitrici di olive, che si batterono per condizioni di vita migliori; ci\u00f2 che rimane ora \u00e8 un numero stimato di 5-7000 braccianti false che ricevono un'indennit\u00e0 di disoccupazione e altre forme di assistenza statale, che si somma ai contributi europei per l'agricoltura, ottenuti per produzioni inesistenti.\nNegli anni d'apertura delle frontiere, la citt\u00e0 di Rosarno vide ospitare i primi immigrati di provenienza centrafricana come braccianti a basso costo per l'agricoltura. Nel 2010 erano circa 1500 gli extracomunitari impiegati nella raccolta stagionale nella piana di Gioia Tauro, tutti alloggiati in stabilimenti industriali o agricoli abbandonati (come l'ex Opera Sila di Gioia Tauro e l'ex cartiera di San Ferdinando, sgomberata nel 2009), senza acqua, luce, gas, beni o servizi di alcun genere, a parte i pasti portati dalla Caritas.\nIn un contesto misto a immigrazione clandestina e presenza della 'ndrangheta, le tensioni tra immigrati e abitanti locali diventarono sempre pi\u00f9 pesanti nel corso del tempo.\nUna prima marcia di protesta della comunit\u00e0 africana si era svolta nel dicembre 2008, dopo che uno sconosciuto aveva fatto fuoco su alcuni immigrati residenti in una fabbrica fatiscente ferendo gravemente un ventunenne ivoriano. In quel caso la risposta degli immigrati fu pacifica, e un consistente numero di africani attravers\u00f2 le strade rosarnesi per chiedere il miglioramento delle condizioni di vita.\nGennaio 2010.\nIl pomeriggio del 7 gennaio 2010, alcuni sconosciuti spararono diversi colpi con un'arma ad aria compressa su tre immigrati di ritorno dai campi (per la precisione, un giovane marocchino, un ivoriano e un rifugiato politico del Togo con regolare permesso di soggiorno).\nLa sera stessa del ferimento, un primo consistente gruppo di africani protest\u00f2 violentemente per l'accaduto scontrandosi con le forze dell'ordine. Il giorno seguente la reazione si fece pi\u00f9 feroce e pi\u00f9 di 2000 immigrati marciarono su Rosarno ingaggiando diversi scontri con la polizia. Dopo che le tensioni salirono a causa di attacchi a negozi e automobili, la protesta degli immigrati scaten\u00f2 una risposta altrettanto accesa da parte dei rosarnesi, i quali armati di mazze e bastoni formarono ronde autonome ferendo gravemente diversi africani.\nDue giorni dopo gli scontri, il numero dei feriti era di 53 persone, divisi tra: 18 poliziotti, 14 rosarnesi e 21 immigrati, otto dei quali ricoverati in ospedale.\nNei giorni seguenti si verificarono diversi agguati di africani a rosarnesi e viceversa, spedizioni punitive e gambizzazioni contro gli immigrati, dall'incendio di alcune automobili di loro propriet\u00e0 fino ad arrivare all'appiccamento di un fuoco in un capannone di ritrovo per i migranti.\nInfine le forze dell'ordine riuscirono a riportare la calma tra ambedue le parti. Per evitare l'insorgere futuro di ulteriori tensioni, la maggior parte degli immigrati fu trasferito in altri luoghi, tra cui i Cpt/Cie (Centri di identificazione ed espulsione) di Crotone e Bari, e la loro partenza fu applaudita e acclamata dagli abitanti di Rosarno.\nImplicazioni della 'ndrangheta.\nQualche tempo dopo gli scontri, la magistratura inizi\u00f2 a indagare circa la possibilit\u00e0 che alcune cosche mafiose calabresi potessero aver avuto interessi a far scoppiare gli scontri oppure che li avessero sostenuti per ottenere consenso popolare. \nLe 'ndrine presenti sul territorio rosarnese sono due: Bellocco e Pesce (esse influiscono sulle varie attivit\u00e0 economiche della cittadina e del comune limitrofo di San Ferdinando, taglieggiando le industrie, controllando il porto di Gioia Tauro, il traffico internazionale di droga e gestendo gli appalti come quello per l'ammodernamento dell'autostrada Salerno-Reggio Calabria).\nNei giorni degli scontri la polizia arrest\u00f2 Antonio Bellocco, esponente dell'omonima famiglia, perch\u00e9 invest\u00ec con la propria auto alcuni immigrati e reag\u00ec caldamente al tentativo di blocco delle forze dell'ordine. Il 12 gennaio, un'operazione parallela gli scontri port\u00f2 all'arresto di diversi membri del clan Bellocco nel centro della citt\u00e0 di Rosarno.\nReazioni.\nDopo gli attacchi, Roberto Maroni, ministro dell'Interno ed esponente di spicco della Lega Nord, dichiar\u00f2 come la rivolta fosse il risultato di una politica di forte tolleranza verso l'immigrazione clandestina.\nIl parroco di Rosarno, don Carmelo Ascone, critic\u00f2 apertamente i fatti accaduti e la situazione di disagio e disperazione in cui vivevano gli immigrati. \nL'Organizzazione Internazionale per le Migrazioni giudic\u00f2 la sommossa razziale uno dei peggiori fatti accaduti nella recente storia italiana.\nAboul Gheit, ministro degli esteri egiziano, il 12 gennaio denunci\u00f2 in un suo comunicato l'esistenza di una campagna di aggressione contro gli \u00abimmigrati e dalle minoranze arabe e musulmane in Italia\u00bb, chiedendo al governo italiano di \u00abprendere le misure necessarie per la protezione delle minoranze e degli immigrati\u00bb.\nL'Economist pubblic\u00f2 un articolo contestando il comportamento della Nazione a fronte di quella definita come \u00abuna pulizia etnica di una velocit\u00e0, una cattiveria e una completezza balcaniche\u00bb al cui fondo non ci sarebbe stata per\u00f2 intolleranza razziale ma il disagio socioeconomico del territorio, accennando all'indigenza del Meridione in generale che, influenzato pesantemente dal crimine organizzato e lo scarso sviluppo economico, avrebbe perso la sfida di coesione portata dalla globalizzazione.\nLe critiche pi\u00f9 pesanti furono per\u00f2 rivolte dall'ONU, la quale chiar\u00ec in una relazione realizzata appositamente per valutare la situazione che in Italia sarebbero presenti seri problemi di razzismo e violenza per i quali le istituzioni dovrebbero rispondere garantendo pieno rispetto delle leggi sull'immigrazione, sui diritti umani e politiche d'integrazione.\nL'ex Sindaco antimafia di Rosarno Giuseppe Lavorato in merito alla rivolta dei migranti ha osservato che bisogna:\"... assicurare il giusto reddito all'agricoltore, il legittimo salario al bracciante italiano o straniero, un equo prezzo al cittadino consumatore\".\nScioglimento del consiglio comunale.\nNel 1992 e nel 2008 il consiglio comunale di Rosarno \u00e8 stato sciolto per infiltrazioni mafiose con decreto del presidente della Repubblica (d.lgs. 267/2000 art.143); le indagini hanno riscontrato l'inquinamento della pubblica amministrazione causato principalmente dalla 'ndrina dei Pesce grazie ai collegamenti diretti e indiretti con alcuni amministratori locali e alcuni dipendenti comunali infatti la relazione del Ministero dell'interno dichiara:\"la criminalit\u00e0 organizzata si \u00e8 in modo preponderante inserita negli organismi comunali, facendo eleggere componenti delle varie \"famiglie\" che, in quanto tali, non possono essere condizionati nel loro operato con la conseguenza che l'interesse della criminalit\u00e0 organizzata \u00e8 prevalente su quello pubblico\".\nMonumenti e luoghi d'interesse.\nBeni artistici e culturali della citt\u00e0:\nSociet\u00e0.\nEvoluzione demografica.\nSecondo un rapporto di Medici Senza Frontiere, Rosarno \"ospita pi\u00f9 di 5000 immigrati, 23 diverse nazionalit\u00e0, tra extra-comunitari e comunitari, che ne fanno la terza zona d'Italia ad alta densit\u00e0 di stranieri in rapporto alla popolazione residente, dopo Napoli e Foggia\".\nEtnie e minoranze straniere.\nSecondo le statistiche ISTAT al 1\u00ba gennaio 2014 la popolazione straniera residente nel comune era di 725 persone, pari al 4,6% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano al 2013:\nInfrastrutture e trasporti.\nStrade.\nRosarno \u00e8 collegata con l'autostrada A2 Salerno-Reggio Calabria, tramite l'omonimo svincolo. Inoltre \u00e8 servita dalla SS18 mentre la SS682 Jonio-Tirreno che inizia dallo svincolo autostradale, permette di raggiungere i paesi della Locride tramite una lunga galleria di valico.\nFerrovie.\nRosarno \u00e8 servita dalla stazione omonima posta sulla ferrovia Tirrenica Meridionale."}
{"id": "2791605", "revid": "831312", "url": "https://it.wikipedia.org/wiki?curid=2791605", "title": "Memorial Rik Van Steenbergen", "text": "Il Memorial Rik Van Steenbergen \u00e8 stata una corsa in linea maschile di ciclismo su strada che si svolgeva nella regione dell'Aartselaar, in Belgio, ogni anno in settembre. Era inserita nel calendario dell'UCI Europe Tour, classe 1.1.\nStoria.\nLa manifestazione era dedicata a Rik Van Steenbergen considerato uno dei migliori velocisti di sempre, vincitore di tre Campionati del mondo, sette classiche e venticinque tappe ai grandi giri.\nLa corsa era particolarmente adatta ai velocisti. Il belga Niko Eeckhout \u00e8 il plurivincitore con quattro successi. L'ultima edizione risale al 2012, in quanto le due successive, organizzate in un primo momento, non si corsero. \nAlbo d'oro.\n\"Aggiornato all'edizione 2019.\""}
{"id": "2791612", "revid": "287204", "url": "https://it.wikipedia.org/wiki?curid=2791612", "title": "Australasian Championships 1919", "text": "Gli Australasian Championships 1919 (conosciuto oggi come Australian Open) sono stati la 12\u00aa edizione degli Australasian Championships e prima prova stagionale dello Slam per il 1919. Si \u00e8 disputato dal 19 al 24 gennaio 1919 sui campi in erba del White City Stadium di Sydney in Australia. Il singolare maschile \u00e8 stato vinto dal britannico Algernon Kingscote, che si \u00e8 imposto sull'australiano Eric Pockley in 3 set. Nel doppio maschile si \u00e8 imposta la coppia formata da Pat O'Hara Wood e Ron Thomas. Non si sono giocati i tornei femminili e il doppio misto che saranno introdotti nel 1922.\nRisultati.\nSingolare maschile.\n Algernon Kingscote ha battuto in finale Eric Pockley 6-4 6-0 6-3\nDoppio maschile.\n Pat O'Hara Wood / Ron Thomas hanno battuto in finale James Anderson / Arthur Lowe 7-5, 6-1, 7-9, 3-6, 6-3"}
{"id": "2791614", "revid": "729019", "url": "https://it.wikipedia.org/wiki?curid=2791614", "title": "Maserati 4C 2500", "text": "La 4C 2500 \u00e8 una autovettura biposto da competizione costruita dalla Maserati dal 1934 al 1937 in un solo esemplare. Durante il periodo di produzione quest'ultimo fu ricarrozzato da monoposto (Maserati 4CM 2000). Il motore fu venduto singolarmente all'ungherese Lazlo Hartmann nel 1937, che lo install\u00f2 sulla sua Maserati 6CM .\nI piloti che guidarono il modello furono Piero Taruffi, Goffredo Zehender, Jos\u00e9 de Villapadierna, Nino Farina e Carlo Felice Trossi. La gara d'esordio fu il Gran Premio di Monaco del 1934 .\nLa costruzione del modello fu decisa per estendere la gamma delle vetture Maserati che montavano motori da quattro cilindri, adoperando propulsori da 2000 cm\u00b3 e da 2500 cm\u00b3 di cilindrata. La decisione fu presa a seguito del buon risultato di questi motori. Il propulsore montato sulla 4C 2500 aveva una cilindrata di 2482,6 cm\u00b3, con cilindri verticali, ed erogava una potenza di 195 CV a 5300 giri al minuto. Aveva un'ottima coppia anche a bassi regimi.\nL'accensione era singola con magnete Scintilla, mentre l'alesaggio e la corsa erano rispettivamente 84 e 112 mm. \nLa distribuzione era composta di due valvole per cilindro disposte a V di 90\u00b0, con doppio albero a camme in testa. L'alimentazione era sovralimentata con compressore Roots. Un carburatore Weber 55AS1 o DCO era montato prima del compressore. Il motore aveva un rapporto di compressione di 5,8:1. Raggiungeva la velocit\u00e0 massima di 220 km/h .\nLa carrozzeria era fabbricata usando l'alluminio. Il telaio era formato da due longheroni con traverse in profilati d'acciaio.\nI freni erano a tamburo sulle ruote con comando meccanico, mentre il cambio era a quattro rapporti. Le sospensioni, sia anteriori che posteriori, erano a balestre e ammortizzatori a frizione. Lo sterzo era a vite senza fine e a settore dentato."}
{"id": "2791617", "revid": "767487", "url": "https://it.wikipedia.org/wiki?curid=2791617", "title": "Il selvaggio (film 1935)", "text": "Il selvaggio (\"Bordertown\") \u00e8 un film del 1935 diretto da Archie L. Mayo. La sceneggiatura di Laird Doyle e Wallace Smith \u00e8 basata su un adattamento di Robert Lord del romanzo del 1934 \"Bordertown\" di Carroll Graham\nTrama.\nDopo la laurea in legge all'Universit\u00e0 di Los Angeles, l'intraprendente e ambizioso mexico-americano Johnny Ramirez perde la sua prima causa perch\u00e9 impreparato, ma lui, ritenendo di essere vittima di una discriminazione, aggredisce l'avvocato avversario Brook Manville. Radiato dall'albo, si trasferisce in una piccola citt\u00e0 a sud del confine e trova lavoro come buttafuori in uno squallido casin\u00f2 di propriet\u00e0 di Charlie Roark. Johnny aiuta a trasformare il locale in un nightclub di prima classe chiamato la \u201cPantofola d'argento\u201d attirando una clientela altolocata e Charlie lo fa diventare suo socio per ricompensarlo dei suoi sforzi.\nLa focosa moglie di Charlie, Marie, fa delle avances a Johnny, che egli non raccoglie. Certa di essere stata rifiutata per il semplice fatto che \u00e8 sposata, abbandona il marito ubriaco nel garage lasciando la macchina in funzione e provocandone la morte per asfissia.\nLa debuttante Dale Elwell con le sue amiche trascorre una serata al club e Johnny ne rimane folgorato. Marie, gelosa, accusa Johnny di aver ucciso Charlie, ma quando viene chiamata a testimoniare al processo, crolla sul banco dei testimoni per il senso di colpa. Johnny torna a Los Angeles e si dichiara a Dale, ma lei lo rifiuta con disprezzo mettendo in evidenza il baratro sociale tra di loro. Cos\u00ec, Johnny decide di vendere il locale, di donare il ricavato ad una scuola di legge e di stabilirsi a Los Angeles insieme alla sua gente."}
{"id": "2791619", "revid": "126257", "url": "https://it.wikipedia.org/wiki?curid=2791619", "title": "Maserati 4C2500", "text": ""}
{"id": "2791625", "revid": "767487", "url": "https://it.wikipedia.org/wiki?curid=2791625", "title": "America 1929 - Sterminateli senza piet\u00e0", "text": "America 1929 - Sterminateli senza piet\u00e0 (\"Boxcar Bertha\") \u00e8 un film del 1972 diretto da Martin Scorsese,\nPromosso come \"tratto da una storia vera\", in verit\u00e0 il film \u00e8 basato sul personaggio immaginario Bertha Thompson, protagonista del romanzo pseudo-autobiografico \"Sister of the Road\", scritto in realt\u00e0 da Ben L. Reitman.\nTrama.\nDurante la grande depressione, un'orfana di nome Bertha Thompson incontra su un treno merci il sindacalista Big Bill Shelly, di cui si innamora, venendo per\u00f2 abbandonata subito dopo. Successivamente diviene complice di un baro, con l'aiuto del quale libera Shelly dal carcere; insieme compiono una serie di rapine ai treni e in banca al fine di attaccare lo schiavista della grande ferrovia, Sartoris, e uscire dalla crisi della grande depressione. Le loro idee per\u00f2 possono mettere in pericolo la loro vita."}
{"id": "2791630", "revid": "287204", "url": "https://it.wikipedia.org/wiki?curid=2791630", "title": "Australasian Championships 1915", "text": "Gli Australasian Championships 1915 (conosciuto oggi come Australian Open) sono stati l'11\u00aa edizione degli Australasian Championships e terza prova stagionale dello Slam per il 1915. Si \u00e8 disputato nell'agosto del 1915 sui campi in erba del Milton Courts di Brisbane in Australia. Il singolare maschile \u00e8 stato vinto dal britannico Francis Gordon Lowe, che si \u00e8 imposto sull'australiano Horace Rice in 4 set. Nel doppio maschile si \u00e8 imposta la coppia formata da Horace Rice e Clarence Todd. Non si sono giocati i tornei femminili e il doppio misto che saranno introdotti nel 1922.\nRisultati.\nSingolare maschile.\n Francis Gordon Lowe ha battuto in finale Horace Rice 4-6 6-1 6-1 6-4\nDoppio maschile.\n Horace Rice / Clarence Todd hanno battuto in finale Francis Gordon Lowe / Bert St John 8-6, 6-4, 7-9, 6-3"}
{"id": "2791634", "revid": "729019", "url": "https://it.wikipedia.org/wiki?curid=2791634", "title": "Rafe perineale", "text": "Il rafe perineale si estende dall'ano attraverso la linea mediana dello scroto (\"rafe scrotale\") fino alla parte posteriore del pene, sempre attraverso la linea mediana (\"rafe penieno\"). Esso \u00e8 facilmente osservabile, essendo una linea ben visibile.\n\u00c8 il risultato di un fenomeno di sviluppo fetale per cui lo scroto (l'equivalente delle labbra nelle femmine) e il pene si chiudono verso la linea mediana. Il bordo di tessuto che ne risulta \u00e8 il rafe perineale."}
{"id": "2791635", "revid": "461603", "url": "https://it.wikipedia.org/wiki?curid=2791635", "title": "AO Kavala", "text": ""}
{"id": "2791637", "revid": "152625", "url": "https://it.wikipedia.org/wiki?curid=2791637", "title": "Coma (Guns N' Roses)", "text": ""}
{"id": "2791639", "revid": "125320555", "url": "https://it.wikipedia.org/wiki?curid=2791639", "title": "Wayne Walter Dyer", "text": "Il suo libro di maggior successo \u00e8 \"Le vostre zone erronee\", edito nel 1976.\nBiografia.\nDyer, nato da Melvin Lyle e Hazel Irene Dyer, spese gran parte della sua adolescenza in orfanotrofio. Nel 1958 si diploma alla Denby High School, e riceve il Dottorato in Educazione alla Wayne State University.\nDivenne quindi docente alla Saint John's University (New York City). Dapprima persegu\u00ec una carriera accademica, pubblicando in giornali e praticando una gratificante professione come terapista privato. Un agente gli propose infine di pubblicare le sue idee per iscritto, cos\u00ec Dyer diede vita al suo primo libro, \"Le vostre zone erronee\", una \"guida all'indipendenza dello spirito\".\nIn seguito continu\u00f2 la sua fortunata carriera scrivendo altri libri di successo indicati alla psicoterapia, tenendo anche seminari e serate di lettura. Spesso ricalca le proprie esperienze personali rendendone esempio. \nI suoi interessi sono anche indirizzati verso la conoscenza spirituale, e prima di morire s'interess\u00f2 alle interpretazioni di Tao Te Ching.\nVita privata.\nDyer ha vissuto e scritto presso le isole Hawaii, a Maui, quando non era occupato in conferenze in giro per il mondo. \u00c8 stato sposato 3 volte; dalla terza moglie Marcelene, incontrata nel 1979, ha avuto ben 7 dei suoi 8 figli; hanno divorziato nel 2003.\nNel 2009 dichiar\u00f2 di soffrire di leucemia linfatica cronica, malattia che lo port\u00f2 alla morte il 29 agosto 2015 all'et\u00e0 di 75 anni."}
{"id": "2791643", "revid": "357738", "url": "https://it.wikipedia.org/wiki?curid=2791643", "title": "Rafe penieno", "text": ""}
{"id": "2791645", "revid": "1494169", "url": "https://it.wikipedia.org/wiki?curid=2791645", "title": "About a Girl", "text": ""}
{"id": "2791646", "revid": "357738", "url": "https://it.wikipedia.org/wiki?curid=2791646", "title": "Rafe scrotale", "text": ""}
{"id": "2791650", "revid": "767487", "url": "https://it.wikipedia.org/wiki?curid=2791650", "title": "Le vostre zone erronee", "text": "Le vostre zone erronee \u00e8 un saggio di terapia personale redatto nel 1976 dallo psicoterapeuta americano Wayne W. Dyer.\nIl libro tratta con uno stile inconfondibile, come essere indipendenti nello spirito e vincere la paura, i sensi di colpa, il comportamento autodistruttivo e tutta quella serie di condizioni mentali che impediscono di far guidare la mente verso la felicit\u00e0 e bloccano lo sviluppo della personalit\u00e0.\nBestseller al tempo della prima edizione, vendette 35 milioni di copie."}
{"id": "2791651", "revid": "1005847", "url": "https://it.wikipedia.org/wiki?curid=2791651", "title": "Hardial Bains", "text": "Nato in India da una famiglia comunista, Bains divenne un membro dell'ala giovanile del partito comunista dell'India (IPC). \nNel 1961 fond\u00f2 Gli Internazionalisti, un'organizzazione che sosteneva Mao Tse-tung, il presidente del Partito Comunista Cinese, durante la crisi sino-sovietica.\nQuesta organizzazione, una volta trasferitosi in Canada, divenne il partito comunista canadese.\nNel 1967, Bains ha tenuto una conferenza a Londra per determinare il futuro del movimento anti-revisionista.\nBains \u00e8 stato un leader del movimento e ha aiutato a fondare diversi partiti di stampo marxista nel mondo, come il Partito comunista rivoluzionario (UK ), il Partito comunista d'Irlanda e il Partito comunista Ghadar dell'India.\nA Ottawa \u00e8 stato eretto un monumento in onore a Bains e i suoi compagni. L'attuale leader del partito \u00e8 la vedova di Bains, Sandra L. Smith."}
{"id": "2791655", "revid": "729019", "url": "https://it.wikipedia.org/wiki?curid=2791655", "title": "Santa Elena (Paraguay)", "text": "Santa Elena \u00e8 un centro abitato del Paraguay, situato nel Dipartimento di Cordillera, a 101 km dalla capitale del paese, Asunci\u00f3n. Forma uno dei 20 distretti in cui \u00e8 diviso il dipartimento.\nPopolazione.\nAl censimento del 2002 la localit\u00e0 contava una popolazione urbana di 1.110 abitanti (5.703 nel distretto).\nCaratteristiche.\nElevata alla categoria di distretto il 5 ottobre del 1936, Santa Elena deve il suo nome alla sua fondatrice, Elena Gaona; anticamente era chiamata \"Estancia Guas\u00fa\". La localit\u00e0, situata sulle sponde del fiume Yhaguy, ha come propria attivit\u00e0 principale l'agricoltura; esistono nella zona anche distillerie di petitgrain."}
{"id": "2791656", "revid": "339392", "url": "https://it.wikipedia.org/wiki?curid=2791656", "title": "Ustad Nishat Kahn", "text": ""}
{"id": "2791661", "revid": "767487", "url": "https://it.wikipedia.org/wiki?curid=2791661", "title": "Tre pazzi saggi", "text": "Tre pazzi saggi (\"Three Wise Fools\") \u00e8 un film muto del 1923 diretto da King Vidor che si basa sull'omonimo lavoro teatrale di Austin Strong presentato a Broadway il 31 ottobre 1918 e prodotto da Winchell Smith. L'adattamento \u00e8 firmato da John McDermott e James O'Hanlon, la sceneggiatura da June Mathis e King Vidor.\nInterpretato da Eleanor Boardman. Claude Gillingwater, William H. Crane, Alec B. Francis, John Sainpolis, Brinsley Shaw, ZaSu Pitts, il film fu prodotto dalla Goldwyn Pictures.\nTrama.\nTre scapoli, Findley, Trumbull e Gaunt, ricevono la visita di una ragazza, Sydney, figlia di una loro vecchia innamorata. I tre prendono sotto la loro tutela la giovane che, per\u00f2, qualche tempo dopo viene sospettata di essere complice di un ladro che si \u00e8 introdotto in casa. Tutto si chiarir\u00e0 grazie anche all'intervento del nipote di Findley, innamorato della ragazza.\nProduzione.\nProdotto dalla Goldwyn Pictures, venne girato a Los Angeles. Le riprese iniziarono ai primi di febbraio 1923.\nIl segretario di edizione era Albert Lewin.\nDistribuzione.\nIl copyright del film, richiesto dalla Goldwyn Pictures, fu registrato il 5 luglio 1923 con il numero LP19173.\nUscito negli Stati Uniti il 19 agosto 1923 il film era distribuito dalla Goldwyn Pictures Corporation.\nDate di uscita.\nAlias\nCopia completa della pellicola si trova conservata negli archivi della Cin\u00e9math\u00e8que Royale de Belgique di Bruxelles.\nCritica.\nAnche se la Boardman \u00e8 una Sidney accattivante, l'interesse di questa commedia cinematografica fa naturalmente perno sui tre vecchi scapoli: ed \u00e8 proprio il ritratto sincero che ne viene offerto a spiegare il successo della produzione.\"New York Times\", 23 luglio 1923"}
{"id": "2791662", "revid": "287204", "url": "https://it.wikipedia.org/wiki?curid=2791662", "title": "Fernando Caceres", "text": ""}
{"id": "2791663", "revid": "287204", "url": "https://it.wikipedia.org/wiki?curid=2791663", "title": "Mur\u0161ili I", "text": "Una successione complicata.\nQuando divenne re Mursili era molto giovane perci\u00f2 per espressa volont\u00e0 di Hattusili I gli fu affiancato per alcuni anni come tutore Pimpira principe di Nema\u0161\u0161a, fratello di Hattu\u0161ili I; originale la circostanza che il reggente abbia lasciato scritte una serie di raccomandazioni e consigli. Il giovane sovrano pot\u00e9 contare sull'appoggio anche di un altro fratello del vecchio re, Ammuna principe di Sugziya e del figlio maggiore, Huzziya di Hakmis.\nEra infatti in atto una vera e propria faida interna per la successione, con Hattusili che aveva diseredato due principi, sostituendoli nel ruolo di eredi con il giovane nipote; la fazione nobiliare facente capo alla vecchia regina Tawananna (moglie di Labarna I) era letteralmente insorta. \nHattusili aveva diseredato ed incarcerato per ribellione contro il figlio maggiore Huzziya: le grandi famiglie di Tappasanda, citt\u00e0 ittita di cui Huzziya era governatore, pare infatti chiedessero esenzioni fiscali sobillando la rivolta; in effetti nel proprio \"Testamento\" Hattu\u0161ili parla pi\u00f9 di atti profanatori e di necessit\u00e0 di purificare il Palazzo della citt\u00e0 che non di problemi fiscali.\nL'episodio resta oscuro, ma le conseguenze per Hattusili furono di portata rilevantissima: lo scontro col figlio procuro' al re l'ostilit\u00e0 di gran parte della nobilt\u00e0 che spinse una sorella del Re, nota dai testi come \"La Serpe\", verosimilmente madre di Labarna, il nipote inizialmente adottato e scelto da Hattusili per succedergli, a schierarsi apertamente contro il sovrano. Le proporzioni dello scontro in seno alla famiglia reale, forse solo politico e non armato, devono essere state importanti, come ci narra lo stesso Hattusili, e non essersi limitate a Tappasanda ma estese a tutto il regno, inclusa la capitale:\nIl sovrano tuttavia reag\u00ec col consuet\u00f2 vigore: sentendo approssimarsi la fine, convoc\u00f2 gli alti ufficiali e funzionari nel palazzo di Kussara e pronunci\u00f2 l'amaro discorso che \u00e8 giunto fino a noi: \nLabarnas fu diseredato e rinchiuso in un tempio come sacerdote, mentre la \"Serpe\" bandita da corte con la confisca dei beni personali. Il re cos\u00ec nomin\u00f2 suo successore un altro nipote, Mursilis, forse figlio d'Hastayar, che era ancora molto giovane all'epoca.\nTawananna, Regina Regnante e vedova di Labarna I, pare non abbia accettato la scelta del Re di designare come erede il giovanissimo nipote, scatenando l'ira di Hattu\u0161ili I che, se l'interpretazione generalmente accettata di un passaggio del suo \"Editto\" \u00e8 corretta, band\u00ec Tawananna esiliandola.\nGli storici si sono chiesti perch\u00e9 l'anziana regina possa essersi rivoltata al genero, e mettono in relazione l'episodio a due testi parzialmente giunti sino a noi, nei quali si parla di una rivolta verso Hattusa del Principe di Purushanda, citt\u00e0 di primissima importanza, sede di un florido regno indipendente fino ad un secolo prima, ed ora centro principale in orbita ittita. Una fortunata intuizione di Beal, poi seguita da altri, collega l'episodio dell'Editto alla rivolta di Purushanda, concludendo che il Principe di tale citt\u00e0 vassalla fosse un genero (o meno probabilmente un figlio) di Tawananna che, visto che nessun erede diretto di Hattusili lo avrebbe seguito sul trono, potrebbe aver tentato di favorire la propria discendenza diretta a danno dell'erede scelto, un giovinetto.\nHattusili reagi' con veemenza ma lo scontro con Purushanda fu poi combattuto in varie campagne dal nuovo re Mursili , che domo' la rivolta con l'aiuto di Pimpira..\nBiografia.\nA Mur\u0161ili I, nei primi anni del suo regno, \u00e8 attribuita la conquista del regno di Yamkhad e della sua capitale Halpa (oggi Aleppo), nel Nord dell'attuale Siria. Il giovane re consider\u00f2 questa conquista un suo dovere per vendicare il vecchio Hattu\u0161ili I, morto in seguito alle ferite riportate nell'assedio di tale citt\u00e0. Il controllo sul regno di Kizzuwadna (parte sud orientale dell'impero ittita) e sul regno di Yamkhad era anche strategico per future spedizioni in Siria e Mesopotamia, come era gi\u00e0 accaduto sotto il regno di Hattu\u0161ili I.\nReso saldo il controllo sui passi e la strada verso sud, verso l'Eufrate, circa nel 1595 a.C., Mur\u0161ili I condusse una campagna senza precedenti di 2.000\u00a0km fino al cuore della Mesopotamia saccheggiando la citt\u00e0 di Babilonia e ponendo fine alla dinastia degli Amorrei a cui apparteneva Hammurabi. Questo raid non produsse alcun dominio ittita su Babilonia, ma permise l'affermazione dei Cassiti come attesta la documentazione storica. L'alleanza con i Cassiti permise a Mur\u0161ili I di contrastare pi\u00f9 efficacemente la minaccia degli Urriti sui confini dell'impero\nMur\u0161ili I torn\u00f2 ad Hattu\u0161a carico di gloria, onori e bottino: aveva superato in battaglia la gloria del suo predecessore ed aveva eguagliato le gesta di Sargon di Akkad (potente re akkadico di cui si ricordavano ancora le imprese). Nonostante tutto ci\u00f2, qualche anno dopo Mur\u0161ili I fu assassinato nel corso di una cospirazione diretta da suo cognato Hantili I (marito di sua sorella Harapsili), che usurp\u00f2 il trono, e dal genero di quest'ultimo Zidanta I.\nCon la morte di Mur\u0161ili I fallisce il progetto di Hattu\u0161ili (dichiarato nel suo testamento) di dare al regno stabilit\u00e0 e sicurezza dinastica: la successione avviene ancora tramite una cospirazione all'interno della famiglia reale e la successione segue la linea femminile. Hantili usurpa il trono addirittura con l'assassinio del re, sar\u00e0 il primo di una serie di intrighi e delitti che mineranno dall'interno il potere della famiglia reale ittita dell'antico regno."}
{"id": "2791671", "revid": "110157", "url": "https://it.wikipedia.org/wiki?curid=2791671", "title": "Le guerre dimenticate", "text": "Le guerre dimenticate \u00e8 un libro di inchiesta giornalistica scritto da Giancarlo Giojelli, caporedattore e inviato di Rai 2, pubblicato da Piemme nel 2005.\nSi tratta di una indagine sui 250 conflitti in corso nel mondo di cui i media occidentali non si occupano. Il volume riporta i numeri delle vittime, divise per continenti e paesi, le cause dichiarate e nascoste dei conflitti, le ragioni economiche, le motivazioni razziali e religiose.\nIl libro \u00e8 utilizzato come testo nel master di Educazione alla Pace dell'Universit\u00e0 degli Studi Roma Tre e nella promozione degli uffici di sostegno alla Pace costituiti in vari comuni della Provincia di Roma sulla base di una convenzione con l'Universit\u00e0. Contiene una serie di link a siti di Ong che si occupano di sostegno alle iniziative di dialogo nel mondo, di cooperazione internazionale e di adozioni a distanza."}
{"id": "2791679", "revid": "767487", "url": "https://it.wikipedia.org/wiki?curid=2791679", "title": "Mark Morton", "text": "Milita nel gruppo musicale groove metal Lamb of God, con il quale ha pubblicato nove album. \u00c8 una delle menti creative del gruppo, nel quale ha portato l'elemento pi\u00f9 blues e southern, oltre alla connotazione thrash metal e groove, e ha composto pezzi come \"Remorse is for the Dead\", \"Vigil\", \"Descending\", \"Walk With Me in Hell\", \"Redneck\" e \"Now You've Got Something to Die For\".\nHa annunciato nel settembre 2011 la sua collaborazione con il cantante dei DevilDriver, Dez Fafara, con il quale ha composto due pezzi, \"Nowhere Fast\" e \"Dust\", in un progetto chiamato \"Born of the Storm\". Ha pubblicato anche una traccia auto-prodotta, \"To Make Sure\"."}
{"id": "2791680", "revid": "287204", "url": "https://it.wikipedia.org/wiki?curid=2791680", "title": "Mursili I", "text": ""}
{"id": "2791685", "revid": "1543377", "url": "https://it.wikipedia.org/wiki?curid=2791685", "title": "Tour of Ireland", "text": "Il Tour of Ireland (it. \"Giro d'Irlanda\") era una corsa a tappe maschile di ciclismo su strada disputata in Irlanda con cadenza annuale, seppur non continuativamente, dal 1953 al 2009. Dal 2007 al 2009 fece parte del calendario dell'UCI Europe Tour come gara di classe 2.1.\nStoria.\nLa prima edizione della corsa irlandese risale al 1953. Nelle prime annate non venne disputata a cadenza annuale, ma soltanto a partire dal 1965, e sempre come gara riservata ai dilettanti. Dal 1985 al 1992 assunse il nome di Nissan International Classic, venendo aperta ai professionisti, dopodich\u00e9 venne sospesa fino al 2007, anno in cui fu nuovamente organizzata con il nome di Tour of Ireland. La corsa si svolse per sole tre stagioni, dal 2007 al 2009, facendo parte del calendario dell'UCI Europe Tour come gara di classe 2.1.\nIl corridore con il maggior numero di successi \u00e8 Sean Kelly, con quattro affermazioni nella gara professionistica.\nAlbo d'oro.\n\"Aggiornato all'edizione 2009.\" "}
{"id": "2791686", "revid": "107098", "url": "https://it.wikipedia.org/wiki?curid=2791686", "title": "Giro d'Irlanda", "text": ""}
{"id": "2791690", "revid": "767487", "url": "https://it.wikipedia.org/wiki?curid=2791690", "title": "I Find You Very Attractive", "text": "\"I Find You Very Attractive\" \u00e8 l'album di debutto del gruppo musicale jazz Touch and Go, pubblicato nel 1999 dall'etichetta discografica V2.\nL'album \u00e8 stato promosso dal singolo dal successo mondiale \"Would You...?\" e da altri due singoli, \"Straight to... Number One\" e \"So Hot\"."}
{"id": "2791691", "revid": "339392", "url": "https://it.wikipedia.org/wiki?curid=2791691", "title": "Pro Recco", "text": ""}
{"id": "2791699", "revid": "1543377", "url": "https://it.wikipedia.org/wiki?curid=2791699", "title": "Vevo", "text": "Vevo (pronuncia vivo, contrazione di \"Video Evolution)\" \u00e8 un sito internet di propriet\u00e0 della societ\u00e0 Vevo LLC, a sua volta propriet\u00e0 di Sony Music Entertainment, Universal Music Group e Abu Dhabi Media. \u00c8 stato lanciato ufficialmente l'8 dicembre 2009 come joint venture tra le tre grandi etichette discografiche Universal Music Group (UMG), Sony Music Entertainment (SME) e Warner Music Group (WMG). Oggi la piattaforma vede come azionisti UMG e SME, cos\u00ec come Abu Dhabi Media e Google dopo che ne ha acquistato una quota del 7% nel 2013, con la terza della \"grande triade discografica\" WMG che ha aderito al sito nel 2016.\nVevo offre oltre 200.000 video musicali pubblicati su YouTube e il proprio sito internet, condividendo spesso con Google annunci pubblicitari e altro. Anche l'etichetta britannica EMI aveva concesso la propria libreria musicale a Vevo per un breve periodo prima di essere acquisita da Universal nel 2013. Originariamente, Warner avrebbe dovuto pubblicare i suoi contenuti sulla piattaforma dopo il lancio nel 2009, ma in seguito form\u00f2 una partnership con la rivale MTV Networks (oggi Viacom Media Networks). Nell'agosto 2015, Vevo espresse rinnovato interesse verso i contenuti di Warner. L'accordo commerciale si \u00e8 concretizzato nell'agosto 2016, garantendo a Vevo la diffusione dei contenuti della \"grande triade\" dell'etichetta musicale (Universal, Sony e Warner).\nStoria.\nCreazione.\nL'idea alla base della creazione di Vevo era quella di un servizio streaming per video musicali, simile a quelli gi\u00e0 presenti sul mercato americano per film e show televisivi, con l'obiettivo di attrarre sponsor. A tal scopo, il gruppo Universal acquist\u00f2 il dominio vevo.com il 20 novembre 2008 e pose la sede legale a New York. Pi\u00f9 tardi anche Sony raggiunse un accordo per aggiungere i suoi contenuti al sito, nel giugno del 2009. Il lancio ufficiale di Vevo avvenne l'8 dicembre, e lo stesso mese divenne il sito musicale pi\u00f9 visitato negli Stati Uniti, superando l'allora pi\u00f9 noto MySpace. Oltre al sito internet, venne creata una linea di merchandising tramite negozi sul territorio e on line (tramite i canali Amazon e iTunes), e a partire dallo stesso anno Vevo fa la sua comparsa su YouTube, sia attraverso un proprio canale ufficiale, sia tramite la creazione di un apposito canale per ciascun artista, dedicato esclusivamente ai suoi contenuti musicali.\nDiffusione.\nIl 26 aprile 2011 Vevo inaugur\u00f2 le sue sedi in Regno Unito e Irlanda, le prime al di fuori del Nordamerica. Il 16 aprile 2012 la piattaforma fu lanciata anche in Australia e Nuova Zelanda dalla MCM Entertainment. Il 14 agosto 2012 il Brasile fu il primo Paese del Sudamerica a diffondere la piattaforma. La piattaforma fu poi diffusa nel resto d'Europa e dell'America Latina durante l'anno. Vevo si diffuse in Spagna, Italia e Francia il 15 novembre 2012. Il 3 aprile 2013 si diffuse nei Paesi Bassi, il 17 maggio in Polonia, il 29 settembre in Germania; il 30 aprile 2014 in Messico.\nNel giugno del 2012 Vevo ha lanciato il suo premio certificato, assegnato agli artisti che superano i 100 milioni di visualizzazioni sul sito e ai suoi partner (incluso YouTube).\nIl 15 marzo 2013 \u00e8 stata la volta della Vevo TV, un canale televisivo in streaming attivo 24 ore su 24 che riproduce video musicali e speciali dedicati. Inizialmente il canale era visibile solo agli utenti in nord America e Germania, anche se erano in programma espansioni. Tuttavia, Vevo ha chiuso il servizio nella prima met\u00e0 del 2016 come parte della ristrutturazione a cui \u00e8 stato sottoposto il sito, voluta da Nic Jones, uno dei fondatori del sito, vicepresidente e direttore esecutivo dal 2015.\nDall'agosto 2016 il Catalogo VEVO si arricchisce dei video musicali pubblicati da Warner Music Group a partire da quella data, anche se questi, per una scelta, tuttora non vengono inseriti sul canale YouTube di VEVO come quelli delle altre due major, quindi risultano avere una diffusione pi\u00f9 limitata per quanto concerne questa piattaforma.\nDal 2017 il Catalogo VEVO comprende anche le canzoni pubblicate nelle raccolte, e diventa quindi composto anche da brani musicali senza videoclip.\nFunzionalit\u00e0.\nVevo presenta delle funzioni simili a YouTube: ha una homepage, si possono impostare preferiti, creare playlist e possiede un motore di ricerca. All'interno si trova una vasta collezione di video musicali, esibizioni dal vivo, backstage dei video e molto altro. Inoltre i videoclip spesso mostrano anche il testo della canzone.\nI contenuti di Vevo non sono disponibili in tutte le nazioni, principalmente per questioni legate alle differenti regolamentazioni del diritto d'autore e delle relative licenze. Inizialmente era possibile visitare il sito solo da Stati Uniti e Canada, ma dal mese di novembre 2012 Vevo \u00e8 accessibile anche agli utenti residenti in Irlanda, Regno Unito, Australia, Nuova Zelanda, Brasile, Italia, Messico, Francia, Spagna e Polonia. Se si tenta di effettuare l'accesso al sito internet da un Paese al di fuori di questi viene mostrata una schermata di avviso, che rimanda l'utente a YouTube.\nVevo, inoltre, \u00e8 stato disponibile anche sotto forma di applicazione per una serie di piattaforme e dispositivi tra cui iOS, Android, Windows Phone, Chromecast, Fire Stick, Google TV, Sky Q, Boxee, Xbox One e PlayStation, dal 2018 Vevo decise di non supportare le applicazioni scaricabili dai vari store, allo scopo di incanalare tutte le risorse su Youtube., la nota piattaforma di Google.\nVevo Certified.\nVevo Certified (Certificazione VEVO) \u00e8 un riconoscimento dato ai video musicali che hanno ottenuto pi\u00f9 di 100 milioni di visualizzazioni."}
{"id": "2791701", "revid": "6923", "url": "https://it.wikipedia.org/wiki?curid=2791701", "title": "South Bank (Middlesbrough)", "text": ""}
{"id": "2791702", "revid": "83531", "url": "https://it.wikipedia.org/wiki?curid=2791702", "title": "Giuseppe Longhi (incisore)", "text": "Biografia.\nNato da Carlo Francesco Longhi, commerciante di seta e antiquario, e da Cecilia Caronni, \u00e8 avviato agli studi in seminario, dapprima in quello bergamasco di Celana, poi in quelli di Monza e di Milano.\nTra i suoi insegnanti vi fu il futuro rettore della Biblioteca Ambrosiana Antonio Mussi che ne not\u00f2 le capacit\u00e0 nel disegno e lo incoraggi\u00f2 a svilupparle copiando i lavori dei grandi maestri. Accanto a Mussi ebbe un peso non irrilevante nella formazione artistica del giovane Longhi il lontano parente Fedele Caronni, un religioso monzese noto per la sua competenza nel campo antiquario.\nAl termine dei suoi studi umanistici nel seminario milanese, nel 1786, Longhi decise di abbandonare la carriera ecclesiastica e di dedicarsi da autodidatta alla tecnica dell'incisione su rame.\nQualche anno pi\u00f9 tardi, nel 1790, presso l'Accademia di Brera venne istituita la \"Scuola d'incisione\" sotto la direzione di Vincenzo Vangelisti. La scuola era dotata di borse di studio e il Longhi ne ottenne una; divenuto economicamente indipendente si trasfer\u00ec a Milano presso Giuseppe Appiani, il principale restauratore di Brera. A Brera fu allievo di Giuliano Traballesi e leg\u00f2 una grande amicizia con Andrea Appiani, primo pittore di Napoleone in Italia. Memorabili a detta delle biografie principali sul Longhi, furono le passeggiate fra l'artista monzese e Andrea Appiani per le strade di Milano, conversando d'arte.\nGiocondo Albertolli, professore di ornato all'Accademia, commission\u00f2 al giovane allievo un'incisione a bulino, sua prima opera, pubblicata poi nel 1792 e subito apprezzata per la naturalezza del tratteggio.\nSul finire dello stesso anno si rec\u00f2 a Roma per un viaggio di studio: frequent\u00f2 Raffaello Morghen e comp\u00ec anche studi di anatomia sotto la guida di un chirurgo dell'ospedale di S. Spirito.\nRitornato a Milano si dedic\u00f2 anche a perfezionare e innovare la tecnica e gli strumenti per l'arte dell'incisione.\nRaggiunse a quel punto una padronanza tecnica tale da riceverne comuni riconoscimenti.\nStudi\u00f2 assiduamente la maniera di Rembrandt dedicandosi in particolare all'uso, sulla stessa lastra, dell'acquaforte, del bulino e della puntasecca.Si dedic\u00f2 anche assiduamente al disegno e alla miniatura ritrattistica che gli procur\u00f2 un buon successo economico.\nNel 1796 conobbe personalmente Napoleone Bonaparte di cui, l'anno seguente, su incarico del pittore francese Gros, esegu\u00ec un ritratto a ricordo della battaglia di Arcole. Per la fama di questo ritratto fu incaricato nel 1798 della cattedra di professore d'incisione a Milano, che da lui ricevette nuovo impulso.\nNel 1801 fece parte dei \"Comizi di Lione\" convocati da Bonaparte Primo Console. L'anno successivo si rec\u00f2 a Parigi in compagnia di Giuseppe Bossi e di Francesco Rosaspina: vi soggiorn\u00f2 due mesi allacciando contatti con i pi\u00f9 noti artisti quali David, G\u00e9rard, Gros, l'incisore Wille e visitando i principali musei.\nQuando Napoleone giunse a Milano per l'incoronazione a Re d'Italia, Longhi fu fra gli ospiti della cerimonia di incoronazione e fu incaricato d'incidere i primi sei pezzi dei \"Fasti\" che l'Appiani aveva nel frattempo dipinto nel Palazzo Reale. Nello stesso 1806 esegu\u00ec un piccolo ritratto di profilo di Napoleone, basato sul disegno dal vero durante il soggiorno a Lione, e che verr\u00e0 inserito nel frontespizio dell'edizione del Codice Civile italiano dello stesso anno.\nL'attivit\u00e0 dell'artista raggiunse una notoriet\u00e0 tale da procurargli innumerevoli commissioni. \nNonostante il carico di lavoro condusse anche lavori di propria ispirazione; nel 1813 giunse cos\u00ec a terminare il rame della \"Galatea\" a cui lavorava da diversi anni. Negli anni 1818-1819 si dedic\u00f2 esclusivamente alla grande lastra di rame dello \"Sposalizio della Vergine\" , che pubblicher\u00e0 nel 1820.\nIl suo interesse si applicava alla resa incisoria di dipinti raffaelleschi e leonardeschi; in omaggio al suo maestro e amico Appiani ne traspose su lastra l'autoritratto che l'artista aveva dipinto ad olio qualche anno prima.\nDedic\u00f2 i suoi ultimi anni all'ambizioso progetto di un lavoro su due lastre dedicato al \"Giudizio Universale\" di Michelangelo, lavoro del quale ci restano solo poche prove di stampa.\nEbbe numerosi allievi, molti dei quali si distinsero nell'arte dell'incisione (Benedetto Bordiga).\nLasci\u00f2 numerosi scritti, il pi\u00f9 importante dei quali \u00e8 il trattato \"La calcografia ossia l'arte d'incidere in rame\" (1830) ed un manoscritto inedito ,relativo alla seconda parte (Milano, Biblioteca Ambrosiana).\nL'artista mor\u00ec il 2 gennaio 1831, colto da un attacco apoplettico.\nI funerali si svolsero nella chiesa di San Fedele dove, in rappresentanza dell'Accademia di Brera, gli artisti Longhena e Fumagalli tennero l'elogio in sua memoria. Il corpo fu poi sepolto nel cimitero di San Gregorio fuori di Porta Venezia, oggi non pi\u00f9 esistente.\nGiuseppe Longhi, oltre ad essere un \"calcografo\", fu anche uno dei principali ritrattisti della Milano neoclassica e docente di artisti come Giuseppe Molteni. Possedeva inoltre una delle maggiori raccolte d'arte presenti a Milano. Nelle sue mani passarono il San Francesco che riceve le stimmate del Bergognone (Museo Diocesano di Milano) il San Sebastiano di Raffaello (Bergamo, Accademia di Carrara) e tantissime altre opere disperse nei principali musei milanesi e del mondo, opere che composero la collezione Longhi, ricostruita in buona parte da Victor Rafael Veronesi nel 2012.\nAlcune opere.\nLe principali raccolte di sue stampe sono presso i Musei Civici di Monza e la Raccolta Bertarelli di Milano."}
{"id": "2791703", "revid": "120799778", "url": "https://it.wikipedia.org/wiki?curid=2791703", "title": "Would You...?", "text": "Would You...? \u00e8 un singolo del gruppo musicale britannico Touch and Go, pubblicato il 30 novembre 1998 come primo estratto dal primo album in studio \"I Find You Very Attractive\".\nDescrizione.\nIl brano \u00e8 stato scritto e prodotto da David Lowe.\nSuccesso commerciale.\nIl brano ha riscosso grande successo in tutta l'Europa.\nCuriosit\u00e0.\nLa canzone \u00e8 stata utilizzata come colonna sonora di numerosi spot pubblicitari televisivi tra cui lo spot televisivo dell'aranciata Sanpellegrino nel 2000 e la pubblicit\u00e0 del gelato Algida nel 2001.\nCome colonna sonora.\nIl canale televisivo peruviano Andina de Televisi\u00f3n, attraverso il suo programma di pettegolezzo estinto Magaly Teve, ha utilizzato per la sua sezione di bloopers che terminano con il Sigillo Pazzo rompe piatto e di una versione strumentale suoni, creata dal produttore e cantante peruviano Carlos Figueroa che rende anche diverse versioni della canzone di telefono del pettegolezzo. In precedenza, \u00e8 stata utilizzata la versione originale."}
{"id": "2791716", "revid": "852396", "url": "https://it.wikipedia.org/wiki?curid=2791716", "title": "Straight to... Number One", "text": "Straight to... Number One \u00e8 un singolo del gruppo musicale jazz britannico Touch and Go, pubblicato nel novembre del 1999 dall'etichetta discografica V2.\nLa canzone \u00e8 stata scritta da James Lynch, Vanesas Lancaster e David Lowe e prodotta da quest'ultimo, ed \u00e8 stata inserita nell'album di debutto del gruppo, \"I Find You Very Attractive\"."}
{"id": "2791717", "revid": "729019", "url": "https://it.wikipedia.org/wiki?curid=2791717", "title": "M3 Amphibious Rig", "text": "L'M3 Amphibious Rig \u00e8 un veicolo gettaponte anfibio in servizio nelle forze armate tedesche (\"Bundeswehr\"), utilizzato oltre che come gettaponti al servizio di carri armati e altri veicoli militari pesanti anche come traghetto per oltrepassare ostacoli fluviali di dimensioni maggiori.\nSviluppo.\nL'M3 deriva direttamente dall'M2 del 1968 di produzione tedesca, progettato in sostituzione del Gillois per l'esercito francese, sempre di produzione della Eisenwerke Kaiserslautern (EWK), che sostitu\u00ec i serbatoi di galleggiamento pneumatici del Gillois con due serbatoi in alluminio che fungevano allo stesso tempo come struttura del ponte galleggiante. Dello sviluppo dell'M3 era originariamente incaricata la societ\u00e0 tedesca Eisenwerke Kaiserslautern, che dal 2002 fu acquisita dalla General Dynamics European Land Systems. Quest'ultima ha sviluppato l'M3 sulla base dei progetti della vecchia societ\u00e0 tedesca.\nLo sviluppo dell'M3 ebbe inizio nel 1982, ma il prototipo finale venne presentato solo 10 anni dopo, nel 1992; un primo ordine di 64 veicoli \u00e8 avvenuto nel 1994, che entrarono in servizio con l'esercito tedesco e britannico nel 1996.\nDa allora, la M3 fu adottato anche dagli eserciti di Taiwan e di Singapore.\nUna versione aggiornata, conosciuta come M3G, \u00e8 in servizio con gli eserciti di Singapore, e come modifiche presenta una cabina blindata a protezione NBC, un sistema ad aria condizionata e un kit specifico per i climi tropicali.\nTecnica.\nL'M3 \u00e8 un veicolo anfibio che su strada opera come un veicolo gommato 4x4 capace di sviluppare una velocit\u00e0 massima di 80\u00a0km/h. Per operare in acqua, distribuisce i due grandi pontoni di alluminio, aprendoli in acqua per tutta la lunghezza dello scafo. L'M3 \u00e8 spinto e manovrato da due turbine marine capaci di spingere il mezzo fino ad una velocit\u00e0 di circa 14\u00a0km/h.\nPer creare un impianto \"multiplo\" di ponti, possono essere uniti pi\u00f9 M3 tramite connettori che collegato i pontoni dei diversi veicoli tra loro, in modo da formare un vero e proprio ponte artificiale che permette ai carri armati di oltre 60 tonnellate come i Leopard 2A6 e i Challenger 2 e ai vari altri veicoli dell'esercito, di superare l'ostacolo acquatico.\nCirca otto M3 permettono di costruire un ponte lungo 100 m in soli 15 minuti, il 50% di velocit\u00e0 in pi\u00f9 rispetto all'M2, o in alternativa 2 M3 uniti insieme possono fungere da \"traghetto\" in grado di trasportare un carico simile tra le sponde di corsi d'acqua anche pi\u00f9 ampi di 100m; 3 M3 uniti possono trasportare fino a 2 MBT da oltre 60 t ciascuno.\nImpiego.\nOperazione Telic.\nL'M3 \u00e8 stato utilizzato per la prima volta in combattimento durante l'Operazione Telic, ossia il contributo militare della Gran Bretagna durante la pi\u00f9 vasta operazione USA \"Iraqi Freedom\". Dal 25 marzo 2003, alcuni M3 furono utilizzati da reparti, il 412\u00ba Reggimento anfibio del genio, il 23\u00ba Squadrone reggimento anfibio, e il 28\u00ba Reggimento del genio guastatori, per traghettare gli elementi della 3\u00aa Brigata inglese lungo il fiume Shatt Al-Basrah per continuare l'avanzata verso la citt\u00e0 di Bassora.\nSuccessivamente l'M3 fu utilizzato per attraversare i campi di petrolio di Ramallah, e soprattutto per far avanzare tre obici semoventi AS90 a sostegno della 16\u00aa Brigata d'assalto aereo dell'Esercito britannico."}
{"id": "2791728", "revid": "287204", "url": "https://it.wikipedia.org/wiki?curid=2791728", "title": "So Hot", "text": "So Hot \u00e8 un singolo del gruppo musicale jazz britannico Touch and Go, pubblicato il 10 luglio 2000 dall'etichetta discografica V2.\nLa canzone, scritta da Grant Buckerfield, James Lynch, Vanessa Lancaster e David Lowe e prodotta da quest'ultimo era inserita nell'album di debutto del gruppo, \"I Find You Very Attractive\", pubblicato l'anno precedente."}
{"id": "2791729", "revid": "1305772", "url": "https://it.wikipedia.org/wiki?curid=2791729", "title": "6-MAM", "text": "La 6-monoacetilmorfina (6-MAM) \u00e8 un metabolita attivo dell'eroina.\nUna volta assunta, l'eroina (diacetilmorfina) viene rapidamente metabolizzata ad opera di enzimi denominati \"esterasi\" e trasformata in tre metaboliti aventi attivit\u00e0 stupefacente: la morfina, la 3-monoacetilmorfina e la 6-monoacetilmorfina. Quest'ultima, che \u00e8 la molecola pi\u00f9 attiva delle tre, viene in parte a sua volta metabolizzata in morfina, e in parte escreta con le urine.\nIl riconoscimento della presenza della 6-MAM nelle urine, mediante una specifica ricerca della sostanza, indica inequivocabilmente che il soggetto ha assunto eroina nelle ultime 24 ore, mentre il test che svela la presenza generica di morfina nelle urine \u00e8 positivo anche se sono state assunte altre sostanze quali ad esempio la codeina contenuta in alcuni preparati analgesici o in alcuni sciroppi per la tosse.\nLa 6-MAM \u00e8 un prodotto liposolubile e come tale penetra facilmente la barriera emato-encefalica. Poich\u00e9 il radicale acetilico \u00e8 legato al gruppo 6 mentre il gruppo 3, responsabile del legame con i recettori \u03bc dell'encefalo, \u00e8 libero, la 6-MAM presenta un'altissima affinit\u00e0 per il tessuto cerebrale e produce quindi effetti molto pi\u00f9 rapidi e forti dell'eroina stessa.\n\u00c8 tuttavia difficile da sintetizzare in quanto i laboratori clandestini non sono in grado di acetilare la morfina selettivamente in posizione 6. \u00c8 per\u00f2 verosimile che alcune partite di \"black tar\" (catrame nero o eroina nera) prodotte in Messico e smerciate negli USA contengano una rilevante percentuale di 6-MAM. Per tale motivo, una sostanza meno raffinata potrebbe essere pi\u00f9 potente rispetto alle variet\u00e0 prodotte sotto forma di polvere.\nIn Italia potrebbe essere stata prodotta localmente ed essere la responsabile di una serie di morti per overdose avvenute nell'estate del 2009."}
{"id": "2791730", "revid": "461603", "url": "https://it.wikipedia.org/wiki?curid=2791730", "title": "Panthrakikos F.C.", "text": ""}
{"id": "2791733", "revid": "461603", "url": "https://it.wikipedia.org/wiki?curid=2791733", "title": "PAS Giannina", "text": ""}
{"id": "2791735", "revid": "339392", "url": "https://it.wikipedia.org/wiki?curid=2791735", "title": "Maulvi Bazar", "text": ""}
{"id": "2791739", "revid": "124861974", "url": "https://it.wikipedia.org/wiki?curid=2791739", "title": "Faxe (birra)", "text": "Faxe \u00e8 un marchio di birra danese. La gamma comprende diverse tipologie ma la pi\u00f9 nota \u00e8 sicuramente la \"Faxe Premium\", una lager chiara di malto e luppolo a bassa gradazione alcolica (10%). Questa birra \u00e8 particolarmente celebre per essere venduta al pubblico anche in lattine da un litro.\nStoria.\nIl birrificio fu fondato nel 1901 nella citt\u00e0 di Faxe, da cui prese il nome (\"Fakse Dampbryggeri\"), da Nikoline and Conrad Nielsen. Alla fine degli anni venti l'azienda, rinominata \"FAXE Bryggeri\", si dedicava alla produzione della birra e di bevande analcoliche che distribuiva soprattutto nelle regioni danesi della Selandia e dell'Hovedstaden. Col passare del tempo crebbe la popolarit\u00e0 della birra prodotta dalla fabbrica e si rese necessaria la perforazione di un pozzo profondo 80 metri per garantire l'approvvigionamento d'acqua necessario alla produzione. Nel secondo dopoguerra l'azienda crebbe costantemente e i suoi prodotti raggiunsero un mercato sempre pi\u00f9 ampio.\nNel 1989 la \"FAXE Bryggeri\" si fuse con la \"Jyske Bryggerier\" dando vita al secondo pi\u00f9 importante birrificio danese, conosciuto col nome di \"Royal Unibrew\".\nAttualmente la birra Faxe \u00e8 venduta in 16 paesi differenti."}
{"id": "2791741", "revid": "125436069", "url": "https://it.wikipedia.org/wiki?curid=2791741", "title": "Gianfelice Facchetti", "text": "\u00c8 figlio di Giacinto Facchetti, calciatore dell' e della Nazionale italiana.\nBiografia.\nMentre consegue la laurea in scienze dell'educazione, si forma presso la scuola di teatro di Quelli di Grock che frequenta per tre anni e con la quale debutta nello spettacolo \"Moby\".\nDal 2000 collabora con diverse realt\u00e0 teatrali e educative quali, per esempio, la Casa Circondariale di Monza e l'Istituto dei ciechi di Milano (dove ha portato in scena il \"Teatro al buio\"), impegni che alterna al lavoro con la Compagnia teatrale Facchetti/De Pascalis, di cui \u00e8 regista, autore e attore, fondata insieme all'attore Pietro De Pascalis.\nLa sua prima scrittura teatrale, \"Bundesliga '44\" (2005), ispirata a un episodio de \"I sommersi e i salvati\" di Primo Levi, \u00e8 stata finalista al Premio Ustica per il Teatro Civile 2005 e segnalata al Premio Bancarella Sport. Il secondo progetto \u00e8 stato \"Nel numero dei +\" (2007), al quale hanno fatto seguito, \"Icaro &amp; Dedalo s.r.l.\" che ha debuttato nel 2008 prodotto dal Teatro CRT di Milano, e \"Aumma\" nel (2011). La sua carriera di attore cinematografico ha visto la partecipazione sia a fiction televisive come \"Il grande Torino\", \"Il Pirata - Marco Pantani\", \"I colori della giovent\u00f9\" e \"Anita Garibaldi\", che a film per il cinema come \"L'aria del lago\".\nDal 2008 collabora con il \"Corriere della Sera\". Nel 2009 collabora con la trasmissione \"Le Iene\". Nel 2012 ha vinto il \"Premio Bancarella Sport\" con il libro \"Se no che gente saremmo\" edito da Longanesi. Dal settembre 2012 collabora con \"SportWeek\" e la \"Gazzetta dello Sport\". Nell'aprile 2013 debutta in \"Com'\u00e8 bella la citt\u00e0\" di Alessandra Scotti al Piccolo Teatro di Milano, spettacolo prodotto dalla \"Fondazione Gaber\". Lo spettacolo viene ripreso nell'autunno dello stesso anno a \"Dialogo nel buio\", presso l'Istituto dei ciechi di Milano.\nDal 2014 fa parte del \"Comitato Etico\" della Lega di serie B di calcio. Nell'aprile 2015 allo Spazio Tertulliano di Milano debutta con il testo e la regia di \"Mi voleva la Juve\", spettacolo scritto e diretto per Giuseppe Scordio. Nel 2016 riceve il premio \"Louis Braille\" dall'Unione italiana dei ciechi e degli ipovedenti per il \"Teatro al Buio\"; nello stesso anno porta in scena in totale oscurit\u00e0, \"Viaggio agli inferni del secolo\" di Dino Buzzati. Nel 2017 debutta con lo spettacolo, \"Eravamo quasi in cielo\", scritto insieme a Marco Ciriello, un racconto sul Campionato di calcio 1943-44 vinto dai Vigili del Fuoco della Spezia. Dal 20 agosto 2017 \u00e8 ospite fisso a \"La Domenica Sportiva\" con brevi racconti sul calcio nella rubrica \"Facchetti Football Club\". Nel marzo 2018 per la casa editrice SKIRA esce il libro Noi siamo siamo fratelli del mondo - Inter 110 di cui scrive i testi; per ricchezza e qualit\u00e0 della documentazione, il libro viene segnalato al \"Premio Bancarella Sport\".\nDal mese di marzo 2019 inizia a collaborare con il Memoriale della Shoah in merito alla mostra dedicata ad \u00c1rp\u00e1d Weisz, portando in scena un monologo sulle contaminazioni tra calcio, potere e discriminazione razziale. Dal mese di ottobre 2019 collabora con Rai 3 a \"Buongiorno regione\" dove tiene la rubrica \"L'angolo di Facchetti\". Il 14 gennaio 2020 debutta a Milano con \"La trib\u00f9 del calcio\", adattamento teatrale da lui stesso curato dal saggio omonimo di Desmond Morris. Negli stessi giorni su Repubblica.it va online il suo primo podcast intitolato, \"La stella di cartone\" sullo scudetto del realizzato insieme a Giovanni Cerino Badone, Marco Boarino e Gipo Gurrado. Nel mese di agosto 2020 realizza i contenuti audio per accompagnare i visitatori del Museo garibaldino di Caprera. Nel settembre 2020 a Venezia con una performance inaugura la Biennale del Colore edizione zero, presso la Fornace Orsoni 1888.\nNel mese di aprile 2021 per Edizioni Piemme pubblica il libro \"C'era una volta a San Siro - Vita, calci e miracoli\" con la prefazione di Luciano Ligabue.\nNel mese di maggio 2021 al Teatro Oscar di Milano debutta lo spettacolo \"Puskas, chi?\" scritto e diretto per l'attore Fabio Zulli. Nel mese di giugno 2021, viene lanciato su tutte le piattaforme streaming il podcast Tratto da una storia vera realizzato insieme al Progetto Giovani della Fondazione IRCCS Istituto nazionale dei tumori , progetto di cui cura scrittura e realizzazione.\nDal 2022 scrive su LEGGO."}
{"id": "2791744", "revid": "1573940", "url": "https://it.wikipedia.org/wiki?curid=2791744", "title": "Tecnica accoppiata", "text": "In chimica analitica con il termine tecniche accoppiate ci si riferisce all'unione di due o pi\u00f9 tecniche analitiche che si basano su principi diversi, allo scopo di sfruttarne in maniera ottimale le rispettive caratteristiche in sinergia.\nIl caso pi\u00f9 comune \u00e8 l'accoppiamento di una tecnica cromatografica con la spettrometria di massa, che permette di unire alla capacit\u00e0 separativa tipica della cromatografia la capacit\u00e0 di riconoscimento della spettrometria di massa. Sono necessari pochi opportuni accorgimenti strumentali, in particolare per l'interfacciamento degli strumenti.\n\u00c8 invalso anche l'uso del termine tecniche ifenate e della parola ifenazione (dall'inglese hyphenation, derivante dal greco \u1f51\u03d5\u03ad\u03bd) che significa letteralmente \"unione\", tanto che il termine inglese \"hyphen\" si traduce di solito con tratto d'unione.\nQuindi l'accoppiamento di pi\u00f9 tecniche viene definita spesso \"tecnica ifenata\" o \"ibrida\"."}
{"id": "2791746", "revid": "1855146", "url": "https://it.wikipedia.org/wiki?curid=2791746", "title": "Contea del Perche", "text": "La contea del Perche \u00e8 un territorio storico della Francia. Unita al Maine costituiva una delle antiche province francesi.\nCorrisponde agli attuali dipartimenti di Orne, Eure-et-Loir, Sarthe e Loir-et-Cher. Un parco naturale vi \u00e8 stato istituito nel 1998.\nTraeva il proprio nome dalla foresta Sylva Pertica, dal sostantivo celtico \"*pertika\", in cui il suffisso \"-ika\" dava valenza di aggettivo. L'etnico del Perche \u00e8 \"percheron\".\nGeografia.\nLe colline del Perche formano un bacino idrografico da cui nascono numerosi corsi d'acqua che raggiungono poi\nTerritorio di colline umide, la regione costituisce un crocevia tra Beauce, Normandia e Maine.\nLa sua capitale fu dapprima Mortagne-au-Perche, poi Nogent-le-Rotrou.\nSi distingue fra Grand Perche, Perche-Gou\u00ebt (essenzialmente in Eure-et-Loir) e Perche Vend\u00f4mois.\nStoria.\nMolti siti archeologici del neolitico, come \"la Pierre Procureuse\" fra L'Hermiti\u00e8re e G\u00e9mages, attestano l'antichit\u00e0 degli insediamenti umani nella regione.\nLe popolazioni celtiche vi giunsero nell'Et\u00e0 del bronzo, e nell'Et\u00e0 del ferro vi lasciarono la propria impronta definitiva, come mostra l'etimologia della maggioranza dei toponimi importanti: G\u00e9mages - da \"*Gemetiko\" (\"Gemmeticum\" XV secolo), \"*gem\", di significato oscuro, seguito dai suffissi celtici \"-at/-et\" + \"iko\".\nLa maggior parte del Perche, bench\u00e9 non chiaramente definita, era situata sul territorio originario del popolo celtico dei Carnuti.\nSi possono cogliere analogie fra l'antico diritto consuetudinario del Perche con quello in vigore nei \"pays\" di Chartres e nell'Orl\u00e9anais, viceversa ben differente da quello del Maine e dell'\u00cele-de-France: la forte identit\u00e0 del Perche si pu\u00f2 far risalire in parte a questo.\nLa contea fu istituita per la fusione della contea di Mortagne, della viscontea di Ch\u00e2teaudun e della signoria di Nogent-le-Rotrou.\nLa vicinanza della Normandia la rese fra X e XV secolo una zona strategica per la Corona di Francia.\nNel 1227 la contea fu inclusa nei domini reali; una parte and\u00f2 per\u00f2 a costituire la contea d'Alen\u00e7on a beneficio di Pietro I, figlio di Luigi IX. Ciononostante rientr\u00f2 nel dominio reale nel 1283. Una seconda volta venne in parte unita alla contea di Alen\u00e7on da Carlo II, conte d'Alen\u00e7on e di Perche nel 1326. La casa d'Alen\u00e7on si estinse nel 1525 e il ducato di Alen\u00e7on e la contea di Perche tornarono fra i domini reali.\nIl Rinascimento fu un periodo di fioritura per la regione, che si arricch\u00ec di castelli e la cui industria riforniva Parigi. Il principale ministro di Enrico IV, Massimiliano di B\u00e9thune, era marchese di Nogent-le-Rotrou, dov'\u00e8 sepolto. Il poeta R\u00e9my Belleau, membro de La Pl\u00e9iade, vi nacque nel 1528.\nA partire dal 1634 si registr\u00f2 un movimento migratorio verso la Nuova Francia, grazie al potere di persuasione di Robert Giffard, uno speziale di Tourouvre. In una trentina d'anni 146 adulti, esercitanti diversi mestieri spesso collegati all'edilizia (muratori, carpentieri, mattonai, ecc.) appartenenti a 80 famiglie, intrapresero il viaggio. Qualcuno torn\u00f2, ma la grande maggioranza scelse di stabilirsi sulle rive del fiume San Lorenzo; la loro discendenza \u00e8 oggi stimata in 1\u00a0500 000 persone solo in Canada.\nUna delle pi\u00f9 piccole provincie alla fine dell'Ancien R\u00e9gime, quando fu integrato nel governatorato di Maine-et-Perche col Maine, il Perche conserv\u00f2 una forte identit\u00e0 regionale nonostante il suo smembramento fra vari dipartimenti con la rivoluzione.\nOggigiorno la suddivisione regionale contribuisce a mascherare la coerenza fisica, geografica e storica dell'antica provincia.\nNel XIX secolo perse il suo isolamento con l'arrivo della ferrovia: inizi\u00f2 l'esportazione di cavalli negli Stati Uniti, e l'agricoltura si specializz\u00f2 progressivamente nell'allevamento bovino ed equino, abbandonando la produzione del sidro.\nGli orientamenti politici tuttora di attualit\u00e0 si formarono in quel periodo: la parte dell'Orne, all'epoca bonapartista e clericale rest\u00f2 sempre di orientamento piuttosto conservatore, mentre la parte dell'Eure-et-Loir si diresse in senso pi\u00f9 radicale. Paul Deschanel, deputato di Nogent-le-Rotrou, fu per breve tempo Presidente della Repubblica francese dopo la Grande Guerra.\nDialetto.\nIl dialetto \"percheron\", malgrado alcune influenze normanne soprattutto nella parte nord-occidentale della provincia, non appartiene ai dialetti di Normandia, ma al gruppo centrale della langue d'o\u00efl, di cui fa parte anche la lingua francese standard."}
{"id": "2791749", "revid": "22356", "url": "https://it.wikipedia.org/wiki?curid=2791749", "title": "Arctodus pristinus", "text": "L'orso dal muso corto nano (\"Arctodus pristinus\") \u00e8 un mammifero della famiglia Ursidae, estinto nel Pleistocene.\nEra pi\u00f9 piccolo e pi\u00f9 onnivoro del cugino \"Arctodus simus\", il quale era completamente carnivoro.\nQuesta specie probabilmente si \u00e8 estinta a causa della rivalit\u00e0 con l'orso nero americano e l'orso Grizzly."}
{"id": "2791750", "revid": "124123", "url": "https://it.wikipedia.org/wiki?curid=2791750", "title": "Hermanis Matisons", "text": "Dal 1924 al 1932, anno della sua morte a soli 37 anni a causa della tubercolosi, fu uno dei pi\u00f9 forti giocatori del mondo (sconfisse tra gli altri Aleksandr Alechin, Akiba Rubinstein e Savelij Tartakover). \u00c8 per\u00f2 ricordato soprattutto come un grande compositore di studi. Il titolo di Grande Maestro della composizione all'epoca non esisteva, ma lo avrebbe certamente meritato.\nDimostr\u00f2 le sue grandi doti di finalista sconfiggendo nel 1913 il futuro campione del mondo Jos\u00e9 Ra\u00fal Capablanca in una simultanea al circolo di scacchi di Riga.\nDopo le prime 47 mosse di una partita spagnola venne raggiunta la posizione del diagramma a destra.\nIl finale \u00e8 favorevole per il nero, ma richiede un gioco molto preciso, anche considerando la ben nota virtuosit\u00e0 di Capablanca nei finali.\ncodice_1 \u00a0e il bianco abbandon\u00f2.\nDa questa partita si pu\u00f2 gi\u00e0 intravedere la sua grande maestria nei finali.\nNel 1924 vinse il primo campionato ufficiale della Lettonia. Nello stesso anno partecip\u00f2 al torneo organizzato a Parigi in occasione della fondazione della FIDE, la Federazione internazionale degli scacchi. Era denominato \u00abCampionato del mondo individuale per dilettanti\u00bb ed era diretto da Aleksandr Alechin. Nonostante il nome, vi parteciparono forti giocatori come, tra gli altri, Max Euwe, George Koltanowski ed Edgar Colle. Matisons vinse il torneo con quattro vittorie, tre patte e una sola sconfitta (contro Euwe). Nell'analogo torneo organizzato dalla FIDE durante le olimpiadi degli scacchi del 1928 a L'Aia, Matisons si classific\u00f2 terzo, dietro Max Euwe e Dawid Przepi\u00f3rka.\nNel 1929 partecip\u00f2 al grande torneo di Karlovy Vary, dove erano presenti gran parte dei pi\u00f9 forti giocatori del mondo, ad eccezione di Alechin ed Emanuel Lasker. Matisons realizz\u00f2 la met\u00e0 dei punti (+7 =7 -7), vincendo per\u00f2 partite contro campioni come Tartakover, Mar\u00f3czy, Colle e S\u00e4misch.\nNel 1931 partecip\u00f2 in prima scacchiera alle Olimpiadi di Praga. Vinse contro il campione del mondo in carica Alechin (che giocava per la Francia) e con altri campioni del calibro di Rubinstein e Vidmar.\nUno studio di Matisons.\nIl seguente studio \u00e8 caratteristico del suo stile. Preferiva di solito posizioni apparentemente semplici, in cui la soluzione \u00e8 abilmente mascherata.\nSoluzione:\nNel 1987 T. G. Whitworth raccolse 60 suoi studi nel libro \"Mattison's Chess Endgame Studies\", Ed. \"British Chess Magazine\"."}
{"id": "2791751", "revid": "1573940", "url": "https://it.wikipedia.org/wiki?curid=2791751", "title": "Benjamin Franklin Tracy", "text": "Biografia.\nFu il trentaduesimo segretario della marina statunitense sotto il presidente degli Stati Uniti d'America Benjamin Harrison.\nSi distinse durante la guerra di secessione americana dove ha comandato il 109\u00ba reggimento di fanteria di New York, per meriti dimostrati durante la Battaglia del Wilderness gli \u00e8 stata aggiudicata una Medal of Honor.\nDurante la carica di segretario della marina riform\u00f2 il servizio navale mostrando un'apertura maggiore, rispetto al passato, per le strategie offensive. Mor\u00ec nella Contea di Tioga\nRiconoscimenti.\nIl cacciatorpediniere USS Tracy (DD-214) \u00e8 stato denominato in tal modo in suo onore."}
{"id": "2791752", "revid": "977364", "url": "https://it.wikipedia.org/wiki?curid=2791752", "title": "U-869", "text": "L'U-869 fu un sommergibile della Kriegsmarine tedesca della seconda guerra mondiale appartenente alla classe Tipo IX, dotato di 4 tubi lanciasiluri a prua e 2 a poppa.\nVenne dato per disperso in azione all'inizio del 1945. La fine del battello e del suo equipaggio furono oggetto di misteri e congetture per molti decenni; secondo i dati in possesso alla marina tedesca, venne affondato al largo delle coste africane dove era stato inviato in missione.\nMissioni.\nAl suo attivo risulta una sola missione: anche se nel 1945 l'aspettativa di sopravvivenza di un battello e del suo equipaggio era molto bassa (gli alleati avevano ormai decodificato il codice Enigma in tutte le sue varianti ed inoltre le nuove misure antisommergibile avevano reso gli stessi vulnerabili ad attacchi aerei e navali) venne inviato sulle rotte nord occidentali al fine di intercettare i convogli alleati.\nLa sua seconda missione sarebbe stata il pattugliamento delle coste africane per il resto della sua autonomia (da qui l'errata collocazione del relitto).\nIl ritrovamento.\nNell'autunno del 1991 dei sommozzatori rinvennero parallelamente a circa 065 miglia dalla costa del New Jersey ed a circa 70 metri di profondit\u00e0 il relitto di un sommergibile identificato immediatamente in un battello tedesco del secondo conflitto mondiale. Il sottomarino era in acque portoghesi quando venne ritrovato.\nSecondo la marina tedesca e quella statunitense nell'area in questione non risultavano presenti relitti bellici.\nDopo alcuni anni e molte immersioni pericolose che causarono la morte di tre sub, il relitto viene identificato come l'U-869.\nLo scafo si presentava relativamente integro ad eccezione della torretta, totalmente divelta e adagiata di fianco allo scafo.\nIl team subacqueo che l'ha identificato ha probabilmente appurato che la causa dell'affondamento \u00e8 da ricercarsi in un siluro difettoso lanciato dallo stesso sommergibile che sarebbe ritornato indietro colpendo il sommergibile impegnato in un'azione corsara (evento avvenuto diverse volte con i nuovi siluri acustici in dotazione alla marina tedesca).\nLa tesi sarebbe avvalorata da esperti il quale analizzando l'entit\u00e0 dei danni, avrebbero indicato l'esplosivo contenuto nei siluri l'unico in quantit\u00e0 ragionevoli a causare simili danni.\nIl relitto contiene tutt'oggi i resti dei 56 marinai che componevano l'equipaggio.\nSeppur sacrario militare, risulta visitabile solo a subacquei molto esperti."}
{"id": "2791754", "revid": "599013", "url": "https://it.wikipedia.org/wiki?curid=2791754", "title": "Ntinos Aggelid\u012bs", "text": ""}
{"id": "2791755", "revid": "281901", "url": "https://it.wikipedia.org/wiki?curid=2791755", "title": "Zoarces viviparus", "text": "Il blennide viviparo (Zoarces viviparus) \u00e8 un pesce di mare della famiglia Zoarcidae.\nDistribuzione e habitat.\nSi tratta di una specie ad areale settentrionale, diffusa nell'Oceano Atlantico dal canale della Manica al mar Bianco comprendendo il mar del Nord ed il mar Baltico. \u00c8 molto comune sulle coste atlantiche europee.\nSi incontra in mezzo alle alghe o tra gli scogli, spesso in acque molto basse e nelle pozze di marea, ma anche fino a 40 m di profondit\u00e0. Si pu\u00f2 trovare in acque salmastre.\nDescrizione.\nIl suo aspetto \u00e8 simile a quello delle bavose ma ha un corpo molto pi\u00f9 allungato e serpentiforme. La pinna caudale e la pinna anale sono fuse con la pinna caudale formando una pinna unica che presenta un'intaccatura presso la coda, nella parte dorsale. Le pinne pettorali sono abbastanza grandi mentre le pinne ventrali sono molto piccole e poste sotto la gola. Il muso \u00e8 appuntito e con labbra grandi che lo possono far scambiare per un ghiozzo se si vede solo la testa dell'animale. La pelle \u00e8 viscida, con scaglie molto piccole.\nIl colore \u00e8 beige o verdognolo con screziature e strisce scure su corpo e pinna dorsale ed una fila di macchie allineate sui fianchi. Le pinne pettorali hanno un bordo giallo o arancio e nei maschi in amore talvolta hanno un colore rosso vivace.\nMisura fino a 50 cm.\nBiologia.\nQuesta specie \u00e8 piuttosto longeva e pu\u00f2 vivere fino a 10 anni. Ha la capacit\u00e0 di respirare aria atmosferica per breve tempo e pu\u00f2 sopportare la bassa marea fuor d'acqua stazionando tra le alghe bagnate. Questo pesce non \u00e8 pauroso e si fa spesso ammirare da vicino dai subacquei.\nAlimentazione.\nSi ciba di animaletti bentonici come crostacei, molluschi, pesciolini, etc.\nRiproduzione.\nUna caratteristica molto particolare di questo pesce \u00e8 il fatto di avere una riproduzione vivipara. Le femmine, infatti, partoriscono fino a 3-400 avannotti dopo una gestazione di circa 4 mesi, quando sono gi\u00e0 lunghi 4 o 5 cm. Solo un ovario della femmina \u00e8 funzionante.\nPesca.\nQuesto pesce non viene pescato e non ha valore sul mercato."}
{"id": "2791758", "revid": "767487", "url": "https://it.wikipedia.org/wiki?curid=2791758", "title": "Leuter\u012bs Kakious\u012bs", "text": ""}
{"id": "2791759", "revid": "767487", "url": "https://it.wikipedia.org/wiki?curid=2791759", "title": "K\u014dstas Patavoukas", "text": ""}
{"id": "2791760", "revid": "599013", "url": "https://it.wikipedia.org/wiki?curid=2791760", "title": "Euthym\u012bs Mpakatsias", "text": ""}
{"id": "2791761", "revid": "580197", "url": "https://it.wikipedia.org/wiki?curid=2791761", "title": "Football Club Tescoma Zl\u00edn 2008-2009", "text": "Questa voce raccoglie le informazioni riguardanti il Tescoma Zl\u00edn nelle competizioni ufficiali della stagione 2008-2009."}
{"id": "2791763", "revid": "281901", "url": "https://it.wikipedia.org/wiki?curid=2791763", "title": "Lagocephalus lagocephalus lagocephalus", "text": ""}
{"id": "2791764", "revid": "219355", "url": "https://it.wikipedia.org/wiki?curid=2791764", "title": "Cappa (laboratorio)", "text": ""}
{"id": "2791765", "revid": "300067", "url": "https://it.wikipedia.org/wiki?curid=2791765", "title": "Rytis Vai\u0161vila", "text": ""}
{"id": "2791766", "revid": "1005847", "url": "https://it.wikipedia.org/wiki?curid=2791766", "title": "Aldo Bottin", "text": "Carriera politica.\nNel 1985 \u00e8 eletto sia nel Consiglio Comunale del suo comune di residenza Maser\u00e0 di Padova che nel Consiglio regionale del Veneto. Eletto nelle file della Democrazia Cristiana, diventa subito Assessore Regionale all'economia e al lavoro nella seconda Giunta presieduta da Carlo Bernini, incarico che manterr\u00e0 ininterrottamente fino al 1992, con la seconda Giunta di Giancarlo Cremonese. Nel frattempo, alle elezioni comunali del 1990, viene eletto Consigliere Comunale a Padova.\nSul finire della Quinta legislatura del Consiglio regionale, il 27 maggio 1994 Bottin diviene Presidente della Giunta Regionale del Veneto, alla guida di una maggioranza di centrodestra (Partito Popolare Italiano, Lega Nord-Liga Veneta, Partito Liberale Italiano, Gruppo Federalista Antiproibizionista, Union del Popolo Veneto, Gruppo misto), dopo una breve parentesi di centrosinistra rappresentata dalla Giunta Pupillo.\nRimarr\u00e0 a Palazzo Balbi fino al 25 giugno 1995, quando a succedergli sar\u00e0 l'esponente di Forza Italia Giancarlo Galan. Successivamente, Bottin lascer\u00e0 il Partito Popolare Italiano per approdare al CDU di Rocco Buttiglione, partito con il quale si candida, alla Camera dei deputati nel 1996, risultando non eletto per circa 4000 voti."}
{"id": "2791767", "revid": "580197", "url": "https://it.wikipedia.org/wiki?curid=2791767", "title": "Football Club Tescoma Zl\u00edn 2007-2008", "text": "Questa voce raccoglie le informazioni riguardanti il Tescoma Zl\u00edn nelle competizioni ufficiali della stagione 2007-2008."}
{"id": "2791768", "revid": "117982117", "url": "https://it.wikipedia.org/wiki?curid=2791768", "title": "Hilary Abner Herbert", "text": "Biografia.\nFu il trentatreesimo segretario della marina statunitense sotto il presidente degli Stati Uniti d'America Grover Cleveland. Ha studiato all'universit\u00e0 di Alabama e all'universit\u00e0 della Virginia.\nPartecip\u00f2 alla guerra di secessione americana terminandola con il grado di colonnello.\nRiconoscimenti.\nIl cacciatorpediniere USS Herbert (DD-160) \u00e8 stato chiamato cos\u00ec in suo nome."}
{"id": "2791771", "revid": "729019", "url": "https://it.wikipedia.org/wiki?curid=2791771", "title": "Battaglia di Sisak", "text": "La battaglia di Sisak (croato \"Bitka kod Siska\"; tedesco \"Schlacht bei Sissek\") venne combattuta il 22 giugno 1593 tra le forze dell'Impero ottomano, comandate dal governatore della Bosnia, il \"Beylerbey\" Hasan Predojevi\u0107 e le forze del Sacro Romano Impero Germanico al comando del duca di Stiria, generale Ruprecht von Eggenberg. Le truppe croate erano guidate dal \"ban\" di Croazia, Tam\u00e1s Erd\u0151dy, mentre i soldati del ducato di Carniola erano guidati da Andreas von Auersperg, detto l'\"Achille di Carniola\".\nLa battaglia si svolse a Sisak, nell'attuale Croazia centrale, alla confluenza tra il fiume Sava ed il fiume Kupa. La vittoria arrise alle forze cristiane.\nAntefatto.\nLa battaglia di Sisak fu il primo scontro campale della Lunga Guerra, il conflitto che riapr\u00ec la contesa tra gli Asburgo ed il sultano di Istanbul dopo il Trattato di Adrianopoli (1568). Prima di arrivare al confronto diretto, entrambe le parti avevano cominciato a devastare i reciproci confini con raid e saccheggi: i cavalleggeri irregolari turchi \"(Akinci)\" avevano saccheggiato il territorio ungherese, mentre gli \"Uscocchi\" protetti dall'Austria avevano attaccato i territori ottomani nei Balcani. In risposta alle incursioni degli \"uscocchi\", le truppe ottomane in Bosnia attaccarono, come ritorsione, i territori lungo la Sava e conquistarono alcune fortezze asburgiche lungo il confine, ammassando un notevole bottino. Gli Asburgo risposero inviando un esercito in territorio bosniaco (ottobre 1592).\nLa battaglia.\nNella primavera del 1593, senza una formale dichiarazione di guerra, il governatore della Bosnia, Hasan Pasha, attravers\u00f2 il fiume Kupa con le sue forze \"provinciali\", entrande in territorio Asburgo. Hasan Pasha attacc\u00f2 la fortezza di Sisak ma i difensori cristiani (austriaci e croati) risposero con un intenso fuoco d'artigleria e ruppero l'assedio, ricacciando i turchi oltre la Kupa. Schiacciati tra le due ali dello schieramento cristiano, i turchi si diedero ad una fuga disordinata tra le acque del fiume.\nHasan Pasha non sopravvisse allo scontro. Le perdite ottomane sono ad oggi malamente stimate: in alcuni casi si parla di 8.000 morti, in altri casi di addirittura 20.000. Le perdite cristiane vengono invece stimate intorno ai 40-50 uomini.\nLa notizia della grandiosa vittoria cristiana a Sisak si diffuse a macchia d'olio in Europa. Filippo II di Spagna si congratul\u00f2 con l'imperatore Rodolfo II mentre Papa Clemente VIII lodava i vittoriosi condottieri dell'Asburgo.\nConseguenze.\nLa vittoria cristiana a Sisak ebbe come altra immediata conseguenza la rimessa in discussione degli equilibri di potere sul confine croato, controllato dai turchi fin dai tempi della battaglia di Krbava del 1493. Gli Asburgo allontanarono la minaccia turca dall'Austria Interiore e dai ducati di Stiria, Carniola e Carinzia.\nPoche settimane dopo la battaglia di Sisak, il 29 luglio 1593, il sultano Murad III dichiar\u00f2 guerra all'imperatore Rodolfo II d'Asburgo. Il nuovo conflitto, la Lunga Guerra, avrebbe impegnato i due contendenti tra alterne vicende per tredici anni, chiudendosi (Pace di Zsitvatorok) con un nulla di fatto. In sostanza, nonostante la strepitosa vittoria di Sisak, gli austriaci non riuscirono nemmeno a completare la loro occupazione della Croazia.\nInterpretazione e Significato.\nLa battaglia cristiana di Sisak viene considerata un momento fondamentale nella storia della Croazia e della Slovenia (antica Carniola): a titolo di esempio basti citare Adam Rauber che secondo una certa tradizione sarebbe stato il comandante delle armate slovene nonch\u00e9 il vero vincitore sul campo di Sisak a discapito del comandante austriaco e dei soldati croati.\nAlcune interessanti fonti turche hanno permesso di gettare uno scorcio di luce in pi\u00f9 sugli eventi di Sisak. Lungi dal connaturarsi come un episodio isolato, l'attacco di Hasan Pasha alla fortezza di Sisak sarebbe stato uno dei tanti saccheggi organizzati dai bellicosi \"sipahi\" bosniaci. Queste operazioni erano condotte con una certa autonomia dai cavalieri originari delle province pi\u00f9 periferiche dell'impero, in disaccordo con le direttive del governo centrale di Costantinopoli. Il sultano Murad sarebbe comunque sceso in guerra contro gli austriaci per non perdere la faccia di fronte all'imperatore Rodolfo II.\nResta comunque fuor di dubbio che, dopo gli iniziali successi degli ottomani in Europa, la vittoria austro-croata a Sisak fu il primo vero momento di riscossa cristiana che inaugur\u00f2 la lenta e sanguinosa riconquista dei Balcani."}
{"id": "2791773", "revid": "253269", "url": "https://it.wikipedia.org/wiki?curid=2791773", "title": "William Nigh", "text": "Biografia.\nWilliam Nigh nacque nel 1881 nel Wisconsin. Inizi\u00f2 a lavorare nell'industria cinematografica nel 1913, interpretando a fianco di Lamar Johnstone il cortometraggio \"A Warm Welcome\". L'anno seguente, interpret\u00f2 diciassette pellicole, debuttando anche come regista: diresse, insieme a Lucius Henderson, il western \"Salomy Jane\". Fu il primo dei 119 film di cui firmer\u00e0 la regia nella sua carriera durata fino al 1948. \nFu anche sceneggiatore, montatore e produttore.\nMor\u00ec a Burbank, in California, il 27 novembre 1955, a settantaquattro anni."}
{"id": "2791774", "revid": "6923", "url": "https://it.wikipedia.org/wiki?curid=2791774", "title": "Isole Dait\u014d", "text": "Le sono un insieme di tre isole a circa 360 km a est di Okinawa."}
{"id": "2791778", "revid": "149485", "url": "https://it.wikipedia.org/wiki?curid=2791778", "title": "Wayne W. Dyer", "text": ""}
{"id": "2791791", "revid": "767487", "url": "https://it.wikipedia.org/wiki?curid=2791791", "title": "Mister Wu (film 1927)", "text": "Mister Wu (\"Mr. Wu\") \u00e8 un film muto del 1927 diretto da William Nigh e uscito in distribuzione il 26 marzo 1927.\nProduzione.\nIl film fu prodotto dalla Metro-Goldwyn-Mayer (MGM) con un budget stimato di 267.000 dollari. Venne girato ai Metro-Goldwyn-Mayer Studios al 10202 di W. Washington Blvd. a Culver City. Le riprese durarono dal 26 novembre 1926 al 22 gennaio 1927.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche statunitensi il 26 marzo 1927.\nNel 2007, \u00e8 uscita una edizione in DVD pubblicata dalla eMoviez in NTSC.\nDifferenti versioni.\nIl lavoro teatrale di Maurice Vernon e Harold Owen fu portato sullo schermo in diversi adattamenti:"}
{"id": "2791795", "revid": "1833487", "url": "https://it.wikipedia.org/wiki?curid=2791795", "title": "Scugnizza", "text": "Scugnizza \u00e8 un'operetta in tre atti di Mario Pasquale Costa su libretto di Carlo Lombardo, ispirata ai costumi di Napoli e alla \"napoletanit\u00e0\". La prima rappresentazione si tenne al Teatro Vittorio Alfieri (Torino), il 16 dicembre 1922.\nAl Teatro Reinach di Parma la prima \u00e8 stata il 12 aprile 1923.\nAl Teatro Costanzi di Roma la prima \u00e8 stata il 15 maggio 1923.\nAl Teatro La Fenice di Venezia l'8 marzo 1924 la Compagnia d'Operette Carlo Lombardo con Angelina Valescu, Lina Di Sambon e Carlo Rizzo diretta da Domenico Lombardo e nel 1927 la Compagnia dei Grandi Spettacoli d'Arte Operettistica va in scena con Ines Lidelba, Nella De Campi e Nuto Navarrini.\nAl Politeama Alhambra di Taranto la prima \u00e8 stata il 2 gennaio 1925 per la Compagnia Bonomi con Cettina Bianchi.\nPer il Teatro Verdi di Trieste va in scena nel Castello di San Giusto nel 1959, regia di Alessandro Brissoni; nel Teatro Stabile Politeama Rossetti nel 1979 con Daniela Mazzucato, Linda Moretti, Luciano Lualdi, Riccardo Peroni e Gino Pernice per la regia di Gino Landi, nel Teatro Lirico Giuseppe Verdi nel 1980, nel 1996 con Gennaro Cannavacciuolo per la regia di Massimo Scaglione, nel 2002 con Elio Pandolfi, nella Sala Tripcovich nel 2008."}
{"id": "2791798", "revid": "767487", "url": "https://it.wikipedia.org/wiki?curid=2791798", "title": "Le Loup Garou", "text": "Le Loup Garou (Il lupo mannaro) \u00e8 un gruppo musicale con base a Napoli, sorto verso la fine del 1986.\nOrigini.\nIl gruppo sorge dall'incontro tra Francesco Prota, un napoletano nato a Praga nel 1964, di padre italiano e di madre russa, e Guido Caputi. I due si incontrano in un locale di Napoli e subito si trovano d'accordo nel proposito di fare musica insieme, cercando di sfuggire agli schematismi della musica pop tradizionale. Qualche mese dopo, i due incontrano Luigi Borriello sul lungomare di Castellabate e lo coinvolgono nel gruppo. \u00c8 questa la prima storica formazione.\nL'album d'esordio si intitola \"Ortodoxia\": viene stampato in mille copie, che vengono distribuite durante i concerti. Oltre all'attivit\u00e0 concertistica, il gruppo ha modo di collaborare con la regista napoletana Ludovica Rambelli a diversi spettacoli teatrali. Nel 1990 partecipa al festival Naples Is Calling, aggiudicandosi il premio come migliore band emergente. La mattina dopo Guido Caputi decide di lasciare per fondare un altro gruppo, i Lunatic Asylum.\nTra il 1993 e il 1994, Frank Prota e Marco Di Palo creano e producono \"The Grave and the Trees\", che introduce la band al pubblico nazionale. A febbraio del 1994 Di Palo abbandona l'organico e, dopo numerose audizioni, Prota incontra Klaus Rando, Antonio Stefanelli e Carin Jurdant, una ragazza belga giunta a Napoli dopo varie esperienze in Europa.\nCarin Jurdant nasce ad Ath il 14 marzo nel 1964. Studia canto e recitazione e all'et\u00e0 di 19 anni entra in una compagnia di acrobati. In seguito ad un incidente alla caviglia destra, nel 1987 decide di girovagare per l'Europa, finch\u00e9 non giunge a Napoli. Antonio \"Tottolo\" Stefanelli nasce nel 1960 in una famiglia proletaria del quartiere di Soccavo. Si avvia alla musica quando entra in seminario.\nIl gruppo, cos\u00ec composto, partecipa all'Arezzo Wave e si aggiudica il primo posto. Il primo tour italiano consta di trenta concerti in due mesi e apre una lunga stagione di esibizioni: tra l'Italia e il resto d'Europa, Le Loup Garou colleziona quasi 5000 date.\nL'album \"13 Peque\u00f1os Bau Bau\" viene pubblicato nel 1997 (per l'etichetta napoletana Polosud Records). Si tratta di un album abbastanza particolare nel panorama delle produzioni musicali indipendenti: alto il numero di copie vendute, soprattutto se rapportato al budget speso tanto per la produzione del disco che per la sua promozione.\nNel 1998, il gruppo firma un contratto con la ViceVersa Records: esce il mini \"Pepi Tashiro Und Die Letze Tanz\", accompagnato da un libro fornito di foto, testi e spartiti. Nel 1999 esce \"WIPITI Dance Dance\", distribuito da EMI.\nDopo due anni di battaglie legali, il gruppo si libera dal contratto con la ViceVersa Records.\nNel settembre del 2000, Maurizio Becker, giornalista e amico di Prota, organizza al gruppo un incontro con il produttore e talent scout della RCA Italo Greco. Prota e la Jurdant, con il nome di Barillaz e con la collaborazione di Greco, arrivano alla finale del Festival di Recanati del 2002.\nNel 2002 Prota fonda la factory Neapolitan Surfers che si propone di produrre artisti che sono in linea con la sua visione del mondo. Esce cos\u00ec in vinile \"Lorenzo Scotto di Luzio canta Luigi Tenco\". Nasce lo spettacolo \"Sex in Legoland\" di Miss Marmo che diventa un CD nel 2003.\nDel 2004 \u00e8 \"Capri Apocalypse\", sorta di \"concept album\" che racconrta le esperienze vissute dai componenti della band ad una festa a tema, l'Hollywood Monster Party, svoltosi nel castello medievale di Capri.\nNel 2005, per festeggiare i venti anni di attivit\u00e0, il gruppo organizza in un locale di Napoli il Sex Monster Party. Durante la festa vengono registrati il loro primo CD live e un DVD. Viene inoltre inaugurato ufficialmente il collettivo Neapolitan Surfers, con base a Napoli, che cerca di raccogliere intorno a s\u00e9 diverse forme ed esperienze di arte concettuale, musica, recitazione, poesia e pittura.\nNel 2006 Frank Prota e Luis Borriello, co fondatori del progetto, creano una nuova formazione chiamata Luis B. &amp; Chance Giardinieri. Un lavoro che dopo sette anni, produrr\u00e0 il vinile \"Only the Lonely\" edito dalla Neapolitan Surfers.,\nNel 2009 il gruppo pubblica il \"live\" \"Makarri Twist\".\nNel 2012 Frank Prota vola in California con Carine Jurdant per registrare \"Ancient Poet's Rock'n'roll\", progetto interamente analogico. Coadiuvati e prodotti da Tyrone Merriner, il duo torna a Roma con tredici nuovi brani.\nNel dicembre 2013 esce \"Ancient Poet's Rock'n'Roll\", con il ritorno in organico di Marco Di Palo al basso elettrico e al violoncello. Al gruppo si aggiunge Augusto Gibbone Celeste alle percussioni e Tottolo Stefanelli passa all'etereo ruolo di Maestro di cerimonie. Le Loup Garou si avvale dello strumento della produzione dal basso per realizzare questo vinile in collaborazione con la Marotta&amp;Cafiero edizioni. Inoltre organizza un link tra i propri concerti e i \"Contadini Protettori\", associazione che presenta i frutti della terra in occasione dei concerti.\nGennaio 2020 esce il primo lungometraggio realizzato dal gruppo. Si tratta di \"The Snaked Man &amp; the 21 Tales of the Tail\", un'opera in pieno stile apocalittico, che disvela la doppia natura dell'essere umano. Realizzato con la partecipazione di Jordan Maxwell, Max Spiers, Stwart Swerdloaf, Guido Caputi, Renata Cagno, Tyrone Merriner e Carine Jurdant."}
{"id": "2791799", "revid": "74801", "url": "https://it.wikipedia.org/wiki?curid=2791799", "title": "Darlington (Carolina del Sud)", "text": "Darlington \u00e8 una citt\u00e0 degli Stati Uniti d'America, capoluogo della Contea di Darlington, nello stato della Carolina del Sud."}
{"id": "2791803", "revid": "725642", "url": "https://it.wikipedia.org/wiki?curid=2791803", "title": "Aut (periodico)", "text": "Aut \u00e8 stato un periodico italiano a tematica gay. \u00c8 stato pubblicato con frequenza mensile dal 1994 al 2011 e distribuito gratuitamente in locali, discoteche, librerie e associazioni gay e gay friendly, su tutto il territorio italiano, edito dal Circolo di cultura omosessuale Mario Mieli.\nStoria.\nFondato nel gennaio 1994 come bollettino informativo del Circolo Mario Mieli, negli anni ha affinato la sua veste grafica grazie al lavoro di Molly Coppini. A partire dal 1998 la rivista ha cambiato formato e si \u00e8 rivolta al pubblico generale offrendo un punto di vista \"\"rainbow\" sulla realt\u00e0. Il punto di forza di Aut \u00e8 di porsi come rivista generalista che si occupa di politica, di moda, di attualit\u00e0, di cultura, di musica, di stile LGBT o LGBT-friendly, non mancando di commentare la realt\u00e0 eterosessuale ma sempre da dietro lenti \"rainbow\"\". Al contrario di quasi tutte le altre riviste di settore GLBT italiane, Aut si \u00e8 distinta sin dalla sua nascita per accettare solo annunci pubblicitari di ditte non collegate col mercato della pornografia, in questo ispirandosi a modelli americani e europei come The Advocate, Zero, Diva e il suo omofono Out.\nSin dai primi numeri la rivista ha funzionato come trampolino di lancio per numerose firme storiche del giornalismo o della cultura italiana tra le quali: Daniele Cenci, Massimo Consoli, Federico d'Agostino, Sciltian Gastaldi, Francesco Gnerre, Vincenzo Ianniello, Ennio Meloni, Alessandro Michetti, Egizia Mondini, Rosario Morabito, Maria Paulucci, Andrea Pini, Luca Ragazzi, Francesco Paolo Del Re, Luca de Santis, Andrea Maccarrone e Claudio Rossi Marcelli.\nIl mensile si rivolge alla comunit\u00e0 LGBT con un'ampia sezione di cronaca italiana ed estera, inchieste e rubriche su internet, libri, cinema, musica, fumetti, moda, stile, teatro, arte, poesia e una guida alla Roma LGBT. Il direttore attuale \u00e8 Gabriele Bonincontro, la caporedattrice centrale \u00e8 Egizia Mondini e il segretario di redazione \u00e8 Stefano Mastropaolo.\nLe pubblicazioni di Aut sono state sospese a luglio 2011 per volont\u00e0 del direttivo del Circolo Mario Mieli."}
{"id": "2791804", "revid": "693426", "url": "https://it.wikipedia.org/wiki?curid=2791804", "title": "Museo d'arte contemporanea della Sicilia", "text": "RISO - Museo d'arte contemporanea della Sicilia \u00e8 un'istituzione museale ospitata nell'omonimo palazzo settecentesco di Palermo, nello storico corso Vittorio Emanuele.\nIl palazzo.\nPalazzo Belmonte Riso fu progettato da Giuseppe Venanzio Marvuglia nel 1784 in chiaro stile neoclassico.\nIl primo proprietario fu il principe di Belmonte Giuseppe Emanuele Ventimiglia e solamente nel secolo XIX pass\u00f2 alla famiglia Riso.\nLo stemma in marmo della famiglia, che si pu\u00f2 ammirare sopra l'entrata principale, fu realizzato da Ignazio Marabitti, cos\u00ec come le sculture in stile neoclassico del balcone centrale.\nDurante la seconda guerra mondiale una bomba colp\u00ec il palazzo facendone crollare una parte e dopo anni di abbandono fu recuperato.\nIl museo.\nNel corso del 2008 sono stati avviati i lavori di allestimento museale e quelli per la realizzazione dei servizi aggiuntivi (caffetteria e libreria). A seguito della ristrutturazione, che in futuro prevede la realizzazione di ulteriori ampliamenti (consistenti nella ricostruzione dei corpi di fabbrica andati distrutti durante la seconda guerra mondiale), il museo di arte contemporanea della Sicilia \u00e8 diventato cos\u00ec uno degli spazi espositivi pi\u00f9 importanti della regione.\nAlla sua apertura il museo si \u00e8 dotato di una struttura per la promozione dell'arte contemporanea siciliana: il SACS (Sportello per l'Arte Contemporanea della Sicilia) \u00e8 costituito da un archivio i cui materiali sono disponibili on-line e consultabili in forma cartacea presso la sede del museo.\nNel 2010 all'interno del museo \u00e8 stata istituita la Galleria SACS.\nIl museo dispone inoltre di un settore didattico.\nPatrimonio museale.\nLa collezione permanente del museo comprende opere di artisti contemporanei tra cui: \nAndrea Di Marco,\nAlessandro Bazan,\nGiovanni Anselmo,\nEmilio Isgr\u00f2,\nDomenico Mangano,\nAntonio Sanfilippo,\nCarla Accardi,\nChristian Boltanski,\nCroce Taravella,\nFrancesco De Grandi,\nFrancesco Maria Romano, \nFrancesco Simeti,\nFulvio Di Piazza,\nGiulia Piscitelli,\nLaboratorio Saccardi,\nLuca Vitone,\nPaola Pivi,\nPietro Consagra,\nRichard Long,\nSebastiano Mortellaro, \nStefania Artusi,\nStefano Cumia, \nSalvo,\nSergio Zavattieri."}
{"id": "2791805", "revid": "729019", "url": "https://it.wikipedia.org/wiki?curid=2791805", "title": "Ayao Shirane", "text": "Ufficiale pilota della Marina imperiale giapponese; esperto ed apprezzato comandante di gruppi aerei da caccia imbarcati sulle portaerei, partecip\u00f2 a molte grandi battaglie della Guerra del Pacifico durante la seconda guerra mondiale. Si era gi\u00e0 distinto durante la guerra in Cina nel 1940, partecipando ai primi scontri aerei con i nuovi caccia A6M Zero e ottenendo ottimi risultati. Dopo l'attacco su Pearl Harbor, a cui Shirane pur imbarcato sulla portaerei \"Akagi\" come ufficiale comandante di squadrone (\"Hikotai\") non prese direttamente parte, questo ufficiale partecip\u00f2 alla decisiva battaglia delle Midway dove mostr\u00f2 le sue qualit\u00e0 di comandante e di abile pilota. Dopo la sconfitta Ayao Shirane (promosso fino al grado di capitano di corvetta) avrebbe continuato a guidare in combattimento i suoi giovani piloti per il resto della guerra impegnandosi sempre coraggiosamente fino alla sua morte in azione nel novembre 1944 nei cieli dell'isola di Leyte durante la battaglia delle Filippine.\nBiografia.\nCarriera nella Marina imperiale.\nNato a Tokyo nel 1916, proveniente da un'importante famiglia (il padre era un funzionario del governo giapponese), frequent\u00f2 la prestigiosa Accademia navale di Etajima fino al 1939 quando venne nominato guardiamarina e assegnato alle forze aeronavali come pilota da caccia.\nVenne subito assegnato al 12\u00b0 K\u014dk\u016btai (gruppo aereo) impegnato sul fronte cinese durante la guerra sino-giapponese esplosa nel 1937, e quindi partecip\u00f2 alle prime missioni con i nuovissimi caccia Mitsubishi A6M Zero, prima il 19 agosto 1940 nel bombardamento della capitale cinese di Chungking (senza trovare opposizione) e soprattutto il 13 settembre 1940 nel famoso scontro aereo sui cieli di Hankow che avrebbe rappresentato lo spettacolare battesimo del fuoco degli Zero.\nEgli faceva parte della squadriglia di 13 A6M Zero guidata dal tenente di vascello Saburo Shindo che affront\u00f2 un nugolo di caccia cinesi. Durante gli scontri i caccia giapponesi ebbero facilmente la meglio distruggendo 27 aerei nemici senza subire perdite; ed in questa occasione egli ottenne la sua prima vittoria aerea.\nLa guerra del Pacifico.\nDopo il servizio in Cina pass\u00f2 sui reparti imbarcati e venne assegnato, con il grado di tenente di vascello, al gruppo da caccia (\"Kansen Buntai\") della portaerei \"Akagi\", nave ammiraglia della squadra navale al comando del viceammiraglio Ch\u016bichi Nagumo. Il giovane ufficiale, tuttavia, non prese parte all'attacco su Pearl Harbor, mentre ebbe un ruolo importante nelle successive missioni della flotta portaerei e anche nella drammatica battaglia delle Midway.\nIl 4 giugno 1942, al comando di nove caccia A6M Zero, prese parte alla prima ondata offensiva contro le isole guidando, insieme al tenente di vascello Masaharu Suganami, i caccia di scorta che affrontarono e respinsero facilmente i caccia americani dei Marines. Dopo il primo riuscito attacco a Midway, prese parte (alla testa degli \"Shotai\" - sezioni aeree - decollati dalla \"Akagi\") anche ai micidiali scontri sopra le portaerei giapponesi per contrastare gli attacchi dei bombardieri e degli aerosiluranti americani.\nNonostante il valore e la combattivit\u00e0 dei piloti giapponesi, le portaerei vennero infine colpite e incendiate e anch'egli assistette impotente all'affondamento della portaerei \"Akagi\".\nDopo la disfatta, l'ufficiale, altamente stimato per le sue qualit\u00e0 di tattico, di comandante e di guida per i giovani piloti, venne subito riassegnato al comando del gruppo da caccia della portaerei \"Zuikaku\", con cui partecip\u00f2 con distinzione anche alle violente battaglie della campagna di Guadalcanal nel novembre 1942, prima di essere trasferito in Giappone alla base di Yokosuka.\nNel novembre 1943, promosso ormai capitano di corvetta, organizz\u00f2 il primo gruppo aereo equipaggiato con i nuovi caccia N1K \"George\" (il 341\u00ba K\u014dk\u016btai), ma carenze di equipaggiamenti e difficolt\u00e0 tecniche ritardarono di molti mesi l'entrata in servizio effettiva di questo potente aereo e solo l'anno successivo l'ufficiale torn\u00f2 in combattimento nelle Filippine, prendendo il comando del 401\u00ba K\u014dk\u016btai schierato all'aeroporto di Mabalacat, nell'isola di Luzon.\nL'invasione americana delle Filippine era imminente ed egli e i suoi piloti furono presto impegnati in disperate battaglie aeree contro i numerosi e potenti gruppi aerei dell'USAAF equipaggiati con i caccia P-38 Lightning. Durante un duro scontro con questi micidiali caccia il 24 novembre 1944 nei cieli di Leyte il suo aereo venne abbattuto ed egli rimase ucciso.\nGrande comandante e tattico pi\u00f9 che \"asso\" alla ricerca di successi individuali (le sue vittorie ufficiali furono appena nove) Ayao Shirane venne sempre stimato e apprezzato negli ambienti della Marina imperiale e si guadagn\u00f2 una eccellente reputazione come uno dei migliori capi delle temibili forze da caccia giapponesi durante la seconda guerra mondiale."}
{"id": "2791806", "revid": "1573940", "url": "https://it.wikipedia.org/wiki?curid=2791806", "title": "John Davis Long", "text": "Biografia.\nFu il trentaquattresimo segretario della marina statunitense sotto i presidenti degli Stati Uniti d'America William McKinley e Theodore Roosevelt.\nDopo aver studiato all'universit\u00e0 Harvard, divenne il trentaduesimo governatore dello stato del Massachusetts. All'epoca in cui fu segretario della marina organizz\u00f2 la disposizione navale durante la guerra ispano-americana L'incarico termin\u00f2 per le sue dimissioni.\nRiconoscimenti.\nIl cacciatorpediniere USS Long (DD-209) \u00e8 stato chiamato cos\u00ec in suo nome."}
{"id": "2791808", "revid": "125748139", "url": "https://it.wikipedia.org/wiki?curid=2791808", "title": "Bowserotti", "text": "I sono personaggi immaginari dei videogiochi della serie di \"Mario\" e sono gli scagnozzi pi\u00f9 fedeli di Bowser.\nInizialmente vennero introdotti come i 7 figli di Bowser, ma durante un'intervista di Shigeru Miyamoto nel 2012, quest'ultimo afferm\u00f2 che nella storia attuale l'unico figlio di Bowser \u00e8 Bowser Jr. mentre gli altri sono i suoi scagnozzi.\nI Bowserotti appaiono per la prima volta in Super Mario Bros. 3 e soltanto a partire da New Super Mario Bros. Wii in poi i Bowserotti sono realizzati in 3D, hanno le voci e appaiono per la prima volta insieme a Bowser Jr.\nMembri.\nI nomi dei Bowserotti sono ispirati ad alcuni musicisti e ognuno di essi ha un colore personale, basato sul colore del proprio guscio.\nLarry Koopa (Larry Wallis).\nIl pi\u00f9 giovane del gruppo, ha una cresta azzurra e una bacchetta magica arancione. Non ha particolari attacchi speciali.\nMorton Koopa Jr. (Morton Downey Jr.).\nIl secondo Bowserotto pi\u00f9 giovane, \u00e8 anche il pi\u00f9 forte e ha una bacchetta magica rossa, anche se spesso si vede con in mano un martello, come in New Super Mario Bros. U, New Super Luigi U e New Super Mario Bros. U Deluxe. La sua abilit\u00e0 \u00e8 fare uno schianto a terra che immobilizza Mario per un paio di secondi ed emette sfere di fuoco che si muovono lungo il terreno e i muri.\nWendy O. Koopa (Wendy O. Williams).\nL'unica femmina del gruppo, ha un fiocco rosa a pois bianchi e una bacchetta magica viola. La sua abilit\u00e0 speciale \u00e8 emettere dalla bacchetta magica anelli che rimbalzano sul terreno e sui muri che feriscono Mario se lo toccano.\nIggy Koopa (Iggy Pop).\nHa una cresta verde a mo' di foglie di palma, degli occhiali e una bacchetta magica gialla. \u00c8 lo scienziato pazzo del gruppo e di solito viene associato alla foresta e ai categnacci.\nRoy Koopa (Roy Orbison).\n\u00c8 il secondo membro pi\u00f9 forte del gruppo. Indossa degli occhiali da sole e ha una bacchetta magica nera. In New Super Mario Bros. U, New Super Luigi U e New Super Mario Bros. U Deluxe lo si vede con un cannone di Pallottoli Bill.\nLemmy Koopa (Lemmy Kilmister).\n\u00c8 il terzo Bowserotto pi\u00f9 vecchio, ma spesso lo si confonde con il pi\u00f9 giovane perch\u00e9 \u00e8 il pi\u00f9 strambo e immaturo. Ha una cresta multicolore e una bacchetta magica verde da cui emette palloni gialli con stelle arancioni, anche se in alcuni giochi emette bombe viola a stelle gialle.\nLudwig Von Koopa (Ludwig Van Beethoven).\n\u00c8 il pi\u00f9 vecchio, intelligente, astuto e arduo tra i Bowserotti. Ha una bacchetta magica blu da cui emette tre o cinque sfere di fuoco. La sua difficolt\u00e0 risiede nel fatto che \u00e8 in grado di creare sue copie illusionistiche e di fluttuare come Yoshi, il che lo rende difficile da colpire. \u00c8 un compositore, come l'uomo da cui prende il nome."}
{"id": "2791809", "revid": "1805612", "url": "https://it.wikipedia.org/wiki?curid=2791809", "title": "Ius edicendi", "text": "Lo ius edicendi \u00e8 la potest\u00e0 per i magistrati romani di emanare \"editti\", inizialmente inteso come il \"programma\" che il praetor urbanus e quello \"peregrinus\" emanava dicendo quali sarebbero state le \"regole\" che avrebbe seguito nella sua opera di integrazione dello ius civile\nIl giurista romano Gaio ricorda che analogo potere spettava anche ai presidi delle provincie senatorie e agli edili curuli: Questo il brano delle sue Istituzioni:\nLa codificazione.\nCon il passare degli anni, avvenne sempre pi\u00f9 di frequente che il nuovo Praetor si richiamasse all'\"edictum\" del predecessore anzich\u00e9 creare nuove regole e nuovi programmi di amministrazione della giustizia. Sul finire del I secolo d.C. l'editto pretorio fin\u00ec cos\u00ec per perdere la sua funzione propulsiva del diritto romano. Ogni anno i magistrati riproducevano le medesime regole giuridiche e i princip\u00ee che si erano andati consolidando nella prassi degli anni precedenti. Ma fu solo con l'imperatore Adriano che la possibilit\u00e0 per i pretori di introdurre modifiche all'Editto fu interrotta legislativamente. Da quanto risulta dalla costituzione imperiale Tanta emanata da Giustiniano, l'imperatore Adriano diede incarico al giureconsulto Salvio Giuliano di codificare e riordinare il testo dell\"'Edictum\" ormai divenuto \"perpetuum\"."}
{"id": "2791813", "revid": "1543377", "url": "https://it.wikipedia.org/wiki?curid=2791813", "title": "Straban", "text": "Straban \u00e8 una township degli Stati Uniti d'America, nella Contea di Adams, Pennsylvania. Secondo il censimento del 2010 la popolazione \u00e8 di abitanti.\nStoria.\nFondata nel 1746, \nSociet\u00e0.\nEvoluzione demografica.\nLa composizione etnica vede una prevalenza della razza bianca ()."}
{"id": "2791819", "revid": "2048388", "url": "https://it.wikipedia.org/wiki?curid=2791819", "title": "Campionati del mondo di canottaggio 2004", "text": "I Campionati del mondo di canottaggio 2004 si sono disputati tra il 27 luglio e il 1\u00ba agosto a Banyoles, in Spagna.\nTrattandosi di un anno olimpico, le discipline presenti ad Atene 2004 non sono state disputate."}
{"id": "2791820", "revid": "287204", "url": "https://it.wikipedia.org/wiki?curid=2791820", "title": "Campionati del mondo di canottaggio 2003", "text": "I Campionati del mondo di canottaggio 2003 si sono disputati all'Idroscalo di Milano, in Italia."}
{"id": "2791821", "revid": "98077", "url": "https://it.wikipedia.org/wiki?curid=2791821", "title": "Constitutio tanta", "text": ""}
{"id": "2791826", "revid": "767487", "url": "https://it.wikipedia.org/wiki?curid=2791826", "title": "Una bella governante di colore", "text": "Una bella governante di colore \u00e8 un film di genere commedia all'italiana del 1976 diretto da Luigi Russo con Ines Pellegrini, Renzo Montagnani, Gianfranco D'Angelo e Carlo Delle Piane.\nNel 1978 in Francia il medesimo film fu distribuito con l'aggiunta di due scene pornografiche e con il titolo di \"Poup\u00e9es sur canap\u00e9\".\nTrama.\nIl figlio di un piccolo industriale ha l'abitudine di mettere incinte tutte le domestiche di casa, fin quando il padre non decide di assumere una domestica brutta. Incarica quindi sua moglie di trovarne una \"contro ogni tentazione\". La nuova governante \u00e8 di colore ma molto bella, e il ragazzo tenta subito di portarla a letto con scarsi risultati. Alla fine la ragazza per\u00f2 cede: rimasta incinta, il ragazzo viene obbligato a sposarla; il giovanotto acconsente, ma \u00e8 pronto a ricominciare con la cameriera successiva."}
{"id": "2791832", "revid": "405965", "url": "https://it.wikipedia.org/wiki?curid=2791832", "title": "Carlo delle Piane", "text": ""}
{"id": "2791834", "revid": "24823", "url": "https://it.wikipedia.org/wiki?curid=2791834", "title": "Chop block", "text": ""}
{"id": "2791836", "revid": "42337", "url": "https://it.wikipedia.org/wiki?curid=2791836", "title": "Edictum tralaticium", "text": ""}
{"id": "2791839", "revid": "212348", "url": "https://it.wikipedia.org/wiki?curid=2791839", "title": "Memorabilia", "text": "Per memorabilia, dal latino \"memorabilis\", quindi \"ricordare\" o \"tenere nella memoria\", si intendono degli oggetti appartenenti ad un avvenimento storico, ad un fatto noto, ad un film o ad un evento sportivo che sono accaduti in un passato relativamente recente. Questi oggetti sono quasi sempre legati a personaggi importanti protagonisti prevalentemente del mondo dello spettacolo (cinema, televisione, musica e sport), della politica, dell'arte e di qualunque altro settore dove questi personaggi hanno avuto ruoli prominenti e che sono diventati famosi a livello nazionale ed internazionale, grazie soprattutto ai media.\nSono quindi oggetti di ogni genere ma fra i pi\u00f9 ricercati ci sono trofei, abbigliamento, gioielli, bigiotteria, orologi, biglietti e foto autografate, materiale di scena, soprammobili, dischi e strumenti musicali ma anche moto e auto. Molti di questi oggetti, quelli soprattutto usati e/o appartenuti a personaggi famosi e ormai scomparsi vengono venduti in aste pubbliche e possono raggiungere quotazioni molto elevate, malgrado a volte abbiano uno scarso valore economico reale, altri vengono riprodotti in serie e venduti pi\u00f9 facilmente a buon mercato. \nIn diversi casi sono messi in vendita da personaggi ancora in vita, generalmente per motivi di beneficenza e/o per supportare cause sociali ed ambientali, ma spesso anche per ottenere un guadagno in un momento di sopraggiunta difficolt\u00e0 economica.\nMolti oggetti e memorabilia fanno parte di collezioni private e pubbliche e sono esposti in musei e mostre.\nquindi ad un avvenimento storico, ad un fatto noto, ad un film, ad un evento sportivo e quasi sempre a personaggi importanti e protagonisti prevalentemente del mondo dello spettacolo\nNello spettacolo.\nTra i pi\u00f9 ricercati in assoluto figurano gli oggetti legati ad Elvis Presley, a Marilyn Monroe e attualmente al celebre cantante Michael Jackson scomparso nel 2009, di cui \u00e8 stato messo all'asta il guanto tempestato di brillantini e venduto per 350.000 dollari.\nNello sport.\nMolto ricercati sono anche i memorabilia sportivi, quindi trofei, gagliardetti, attrezzi, palle, guantoni da baseball e da pugilato, magliette, scarpette etc., soprattutto se autografati dai protagonisti che li hanno usati o indossati. In questo caso il valore aumenta considerevolmente se tali attrezzature sono state usate durante un incontro per una vittoria in un evento di livello internazionale, quale un campionato mondiale o un trofeo significativo.\nNella politica.\nUn certo spazio in questo mercato lo hanno anche gli oggetti utilizzati o creati in un dato momento storico quali una dittatura, una guerra, una rivoluzione, quindi simboli, bandiere, divise, armi, mostrine e medaglie. Per esempio in Italia ed in Germania trovano ancora spazio oggetti legati al Fascismo ed al Nazismo, mentre in Russia \u00e8 florido il mercato di memorabilia del periodo del Comunismo.\nAspetto sociale.\nI memorabilia psicologicamente sono prevalentemente un fenomeno di carattere sociale ed emotivo. Infatti si differenziano dall'antiquariato perch\u00e9 questo normalmente si riferisce ad arredi ed oggetti d'arte di un periodo del passato lontano o sconosciuto, e quindi non vissuto in prima persona e di cui quindi non si ha testimonianza diretta e/o non si sono vissute e condivise emozioni in periodi della propria vita, come per esempio della giovent\u00f9. Il fatto di possedere un capo di abbigliamento indossato o un oggetto utilizzato e toccato dal personaggio ammirato, o ancor di pi\u00f9 idolatrato, d\u00e0 una certa soddisfazione ed appagamento al nuovo possessore che cos\u00ec pu\u00f2 sentire vicino a s\u00e9 tale figura ed addirittura mostrare con orgoglio ad altre persone tali oggetti.\nAspetto economico.\nAttorno a questo fenomeno si muovono notevoli interessi commerciali e speculatori di vario genere sfruttano questo filone, facendo leva proprio sui sentimenti e sulle passioni di una grande percentuale di persone. Un esempio recente \u00e8 l'impressionante risultato legato alla morte del sopra menzionato Michael Jackson, infatti appena diffusa la notizia del suo decesso si \u00e8 scatenata una vera e propria caccia agli oggetti di questo personaggio e soprattutto ai vecchi dischi in vinile e cd ormai non pi\u00f9 distribuiti."}
{"id": "2791842", "revid": "357738", "url": "https://it.wikipedia.org/wiki?curid=2791842", "title": "Vescicole seminali", "text": ""}
{"id": "2791845", "revid": "484362", "url": "https://it.wikipedia.org/wiki?curid=2791845", "title": "Regno di Sardegna-Piemonte", "text": ""}
{"id": "2791847", "revid": "80339", "url": "https://it.wikipedia.org/wiki?curid=2791847", "title": "Sikhote Alin", "text": ""}
{"id": "2791849", "revid": "98077", "url": "https://it.wikipedia.org/wiki?curid=2791849", "title": "Scita plebis", "text": ""}
{"id": "2791850", "revid": "599013", "url": "https://it.wikipedia.org/wiki?curid=2791850", "title": "Ecce Homo (Mantegna)", "text": "L'Ecce Homo \u00e8 un dipinto tempera a colla e oro su tela montata su tavola (54x42 cm) di Andrea Mantegna, databile al 1500 circa e conservato nel Museo Jacquemart-Andr\u00e9 di Parigi.\nDescrizione e stile.\nL'ecce Homo mostra il momento in cui Ges\u00f9, dopo le umiliazioni e la flagellazione, viene mostrato al popolo che ne decreta la crocifissione. Mantegna affront\u00f2 il tema con un realismo impietoso, che non risparmia i dettagli pi\u00f9 crudi e grotteschi. Ges\u00f9 \u00e8 raffigurato a mezzo busto in primo piano e frontale, occupante quasi tutto lo spazio pittorico, con le mani legate e sovrapposte sul torace emaciato dalle percosse, la corda al collo trascinata da un aguzzino fuori dallo spazio pittorico, la corona di spine e i segni evidenti delle frustate. Il suo sguardo \u00e8 dolente ma composto, incoronato dall'aureola di pura luce che lascia intravedere quello che sta dietro. Il contrasto tra luci ed ombre fa risaltare la figura di Cristo, conferendogli una statuariet\u00e0 vigorosa.\nAi fianchi si trovano cinque accusatori, le cui intenzioni sono testimoniate dai cartigli in alto (con segni di ripiegatura), interpretabili quasi come il fumetto di ci\u00f2 che la folla grida: (\"crocifiggilo, prendilo e crocifiggilo\"), ripetuto con analoghe parole anche in quello di destra. Se i personaggi in secondo piano sono appena accennati, sfumando nel buio, i due ai lati di Cristo sono effigiati con acuto realismo, che ricorda alcune opere fiamminghe, e che fanno esaltare, per contrasto, l'espressione di dolorosa rassegnazione di Cristo. L'uomo e la donna ai lati di Ges\u00f9 sono rappresentati di tre quarti in posizione simmetrica mentre entrambi affondano le dita nel corpo candido e sofferente di Cristo. A sinistra si trova un giudeo, con un foglio a mo' di copricapo sul quale sono scritte parole in pseudo-ebraico, la cui elegante e nitida grafia contrasta con la deforme espressione del viso rugoso; a destra, con uno sgargiante turbante giallo, sta una vecchia con una smorfia di scherno che le scopre la bocca sdentata. La sua figura caricaturale si trova anche in un disegno conservato nel Museum Boymans-van Beuningen di Rotterdam.\nForse la scena va messa in relazione con il soggiorno di Leonardo da Vinci a Mantova (1499-1500), per il parallelismo nelle coeve ricerche del maestro fiorentino sulla resa fisiognomica di volti stravolti dalla bruttezza e dai cattivi sentimenti.\nLo stato di conservazione dell'opera \u00e8 eccezionale, privo di verniciatura, che permette di valutare appieno la meticolosa diligenza dell'artista, l'opacit\u00e0 dei colori, la nitidezza del disegno."}
{"id": "2791853", "revid": "599013", "url": "https://it.wikipedia.org/wiki?curid=2791853", "title": "Bhujanginimudra", "text": "Bhujanginimudra o \"mudra del cobra\" o \"mudra del serpente\" \u00e8 un mudr\u0101 della disciplina yoga di natura psicofisica realizzato con la bocca. Deriva dal sanscrito \"bhujanga\" che significa \"serpente\" o\"cobra\" e \"mudra\" che significa \"segno\".\nScopo del mudra.\nQuesto mudra rinforza l'addome e il tratto digestivo.\nPosizione.\nIl mudra viene realizzato ponendosi in una \u0101sana seduta e meditativa, come ad esempio la \"posizione del loto\" padmasana: porre la bocca a tubo e \"inspirare\" molte volte, avidamente, come se si volesse ingerire del liquido, riempiendo l'addome di aria. Mantenendo rilassato l'addome, trattenere per alcuni istanti l'aria nell'addome. \"Espirare\" violentemente e ripetere l'esercizio diverse volte."}
{"id": "2791856", "revid": "686936", "url": "https://it.wikipedia.org/wiki?curid=2791856", "title": "National Football League 1987", "text": "La stagione NFL 1987 fu la 68\u00aa stagione sportiva della National Football League, la massima lega professionistica statunitense di football americano. La finale del campionato, il Super Bowl XXII, si disput\u00f2 il 31 gennaio 1988 al Jack Murphy Stadium di San Diego, in California e si concluse con la vittoria dei Washington Redskins sui Denver Broncos per 42 a 12. La stagione inizi\u00f2 il 4 settembre 1987 e si concluse con il Pro Bowl 1988 che si tenne il 7 febbraio a Honolulu.\nLa stagione fu caratterizzata da uno sciopero dei giocatori che dur\u00f2 24 giorni e che comport\u00f2 la cancellazione degli incontri previsti nella terza giornata della stagione regolare, mentre quelli programmati per le giornate dalla quarta alla sesta vennero disputati da sostituti. L'adesione allo sciopero fu dell'85% dei giocatori.\nDurante lo sciopero alle squadre di sostituti vennero attribuiti nomignoli quali \"Chicago Spare Bear\" (\"Chicago Bear di scorta\"), \"San Francisco Phoney Niners\" (\"San Francisco Finti Niners\"), \"New Orleans Saint Elsewheres\" (\"New Orleans Saint sono da un'altra parte\") e \"Seattle Sea-scabs\" (\"Seattle Crumiri Marini\"). Gli introiti televisivi subirono una flessione del 20% circa, meno di quanto le reti televisive coinvolte avevano previsto.\nA causa della concomitanza con gara 7 delle World Series 1987 della Major League Baseball, l'incontro Denver Broncos - Minnesota Vikings giocato al Metrodome venne anticipato di un giorno al 26 ottobre.\nLa stagione fu l'ultima di attivit\u00e0 di Walter Payton che si ritir\u00f2 da primatista di ogni tempo della NFL per yard conquistate su corsa.\nStagione regolare.\nLa stagione regolare si svolse in 15 giornate, invece delle 16 previste, a causa di uno sciopero dei giocatori che inizi\u00f2 il 13 settembre e termin\u00f2 il 28 dicembre 1987.\nPlay-off.\nI play-off iniziarono con i \"Wild Card Game\" il 3 gennaio 1988. I \"Divisional Playoff\" si giocarono il 9 e il 10 gennaio e i \"Conference Championship Game\" il 17 gennaio. Il Super Bowl XXII si gioc\u00f2 il 31 gennaio al Jack Murphy Stadium di San Diego."}
{"id": "2791862", "revid": "1442080", "url": "https://it.wikipedia.org/wiki?curid=2791862", "title": "Intercessio", "text": "L'intercessio o ius intercessionis \u00e8 un concetto giuridico della Roma antica che implica l'intervento di un soggetto in occasione di un atto compiuto da un altro soggetto, in genere un magistrato.\nPrincipi.\nMagistrature paritarie.\nLa prima forma di manifestazione dello \"ius intercessionis\" lo si \u00e8 avuto con il consolato, istituito nel 510 a.C. in cui ciascun console, in base al principio della \"par potestas\", insito nella collegialit\u00e0, aveva il potere di \"paralizzare\" gli effetti degli atti posti in essere dal collega. In base all'intercessio i poteri dei consoli si limitavano reciprocamente. Siccome il potere era reciproco, si doveva, per forza, trovare un \"modus vivendi\" che permettesse il superamento delle eventuali gravi divergenze.\nAltri casi.\nSi us\u00f2 lo stesso concetto anche quando fu accordato ai tribuni della plebe il diritto di paralizzare l'efficacia degli atti giudicati lesivi degli interessi della plebe.\nUgualmente si us\u00f2 il termine \"intercessio\" anche quando le magistrature si articolarono con la creazione di nuove magistrature, come la dittatura (magistratura straordinaria, considerata di livello superiore a quella dei consoli) e una serie di magistrature di rango inferiore (pretura, edilit\u00e0, questura). Il magistrato con una \"maior potestas\" aveva il potere di annullare gli atti del magistrato inferiore.\nIl tribuno della plebe aveva una facolt\u00e0 di intercessio nei confronti di tutti i magistrati, con la sola eccezione del dittatore, ma compreso i censori, nei confronti dei quali non vi era l'intercessio da parte dei consoli.\nForme ed effetti dell\"'intercessio\".\nL'intercessio esige l'intervento personale del magistrato. La sua presenza \u00e8 necessaria: deve notificare lui stesso la sua opposizione all'autore dell'atto. Per questo motivo era vietato ai tribuni della plebe di passare la notte fuori Roma, perch\u00e9 poteva esservi in qualsiasi momento la necessit\u00e0 di fare appello al loro \"auxilium\". \nTribuni della plebe.\nNel 494 a.C. furono istituiti i Tribuni della plebe che erano dotati di un diritto di veto sospensivo contro le leggi e i provvedimenti in genere che danneggiassero i diritti della plebe emessi da un qualsiasi magistrato, compresi altri tribuni della plebe.\nTale diritto fu regolato nel 449 a.C dalla \"Lex Valeria Horatia de tribunicia potestate\".\n\"Intercessio\" contro un senatus consultum.\nIl diritto di \"intercessio\" veniva concesso a tutti i magistrati di rango uguale o superiore a quello di chi avanzava una proposta in senato.\nTale diritto spettava pure ai tribuni della plebe, che furono quelli che l'usarono pi\u00f9 frequentemente. Dopo Silla non si ricordano casi in cui i consoli abbiano esercitato l\"'intercessio consolare\". Storicamente i tribuni ottennero il diritto di usare l'intercessio ben prima di ottenere l'accesso al senato. Spesso ponevano il loro banco davanti alla porta del senato per essere in grado di presentare tempestivamente l'intercessio. Tale diritto si manifestava durante o immediatamente dopo il voto, e aveva l'effetto di \"togliere valore legale\". Il provvedimento veniva conservato e riprendeva il valore di senatus consultum.\nIn pratica il magistrato faceva conoscere anticipatamente la sua intenzione di presentare l'intercessio. Da parte sua il proponente cercava di ottenere il ritiro dell'intercessio, e qualora non fosse riuscito poteva domandare al senato un voto di biasimo contro il magistrato che si opponeva alla misura conforme al bene pubblico.\nIl potere di intercessio di Augusto.\nAd Augusto fu attribuita la tribunicia potestas di interporre l'intercessio. D'altra parte non essendo tribuno, non aveva l'obbligo di consultare i colleghi. Questa attribuzione del potere di paralizzare le decisioni di qualunque magistrato, fu uno dei punti di svolta dal regime repubblicano a quello \"monarchico\" dell'impero."}
{"id": "2791863", "revid": "729019", "url": "https://it.wikipedia.org/wiki?curid=2791863", "title": "Alessio De Vito", "text": "Prest\u00f2 servizio nella Regia Marina come sottufficiale con il grado di capo di terza classe nella specializzazione di \"cannoniere\". \u00c8 stato un incursore pilota di barchino esplosivo della X\u00aa Flottiglia MAS durante la seconda guerra mondiale, e venne decorato con la Medaglia d'Oro al Valor Militare per l'azione del 26 marzo 1941 compiuta a Suda.\nBiografia.\nAlessio De Vito nacque a Summonte (in provincia di Avellino) il 6 aprile 1906. A 16 anni si arruol\u00f2 volontario nella Regia Marina e si vide assegnato alla categoria \"Cannonieri\", per poi, nel 1923 imbarcarsi sulla nave da battaglia \"Giulio Cesare\" con la quale partecip\u00f2 all'occupazione di Corf\u00f9 nel 1923. Trascorso un successivo periodo di permanenza sul cacciatorpediniere \"Monzambano\", frequent\u00f2 a Pola un corso utile all'avanzamento di carriera.\nDal 1928 al 1934 De Vito prese successivamente imbarco sul cacciatorpediniere \"Albatros\", sulla corazzata \"Duilio\", sul cacciatorpediniere \"Borea\" e sulla nave posamine \"Legnano\" dislocata in Egeo. Nel 1934 si trasfer\u00ec presso la Scuola \"C.R.E.M.\" (Corpo Reali Equipaggi Marittimi) di San Bartolomeo nell'ambito del corso \"P.\" (Perfezionamento) e nel 1935 imbarc\u00f2 nuovamente sull'Albatros. Dal gennaio del nuovo anno prese parte alla guerra d'Etiopia inquadrato nel Comando Marina di Massaua e, rimpatriato, partecip\u00f2 all'invasione dell'Albania a bordo della torpediniera \"Airone\".\nTrasferito a domanda nei mezzi d'assalto ed assegnato alla 1\u00aa Squadriglia MAS di La Spezia, De Vito inizi\u00f2 ad addestrarsi sui mezzi speciali di superficie per compiere l'impresa di Suda dove, il 26 marzo 1941 e con la collaborazione di altri cinque operatori agli ordini del tenente di vascello Luigi Faggioni, affond\u00f2 l'incrociatore \"York\" e la petroliera \"Pericles\", ma venne preso prigioniero.\nDe Vito torn\u00f2 in Italia solamente nel giugno 1946 e nel novembre dell'anno successivo, con il grado di capo di prima classe, fu, a domanda, collocato in congedo. Promosso sottotenente nella riserva, mor\u00ec a Summonte il 24 settembre 1982."}
{"id": "2791866", "revid": "1971044", "url": "https://it.wikipedia.org/wiki?curid=2791866", "title": "Ignaz Schuppanzigh", "text": "Biografia.\nEgli fu interprete memorabile di musica da camera dei suoi contemporanei, in particolare di quella di Haydn, di Beethoven e di Schubert. Schuppanzigh fu il primo violino nel quartetto privato del conte Andrei Razumovsky, suo protettore sino al 1814.\nCon un suo quartetto fondato nel 1794 , al servizio a Vienna dei principi Lichnowsky e Rasumovskij, esegu\u00ec per la prima volta tutti i quartetti di Beethoven, al quale era legato da profonda amicizia. Ricevette inoltre la dedica del celebre Quartetto d'archi n\u00b0 13, detto \"Rosamunde\", di Franz Schubert. \nSchuppanzigh, sofferente di obesit\u00e0 grave che peggior\u00f2 alla fine della sua vita, fu costretto ad abbandonare il violino e mor\u00ec a 54 anni.\nBeethoven compose per lui un breve pezzo corale umoristico in forma di canone intitolato \"Elogio dell'obeso\"."}
{"id": "2791867", "revid": "287204", "url": "https://it.wikipedia.org/wiki?curid=2791867", "title": "Testi Sufi", "text": ""}
{"id": "2791870", "revid": "767487", "url": "https://it.wikipedia.org/wiki?curid=2791870", "title": "Yeznik di Koghb", "text": "\u00c8 stato vescovo di Bagrevand per la Chiesa apostolica armena e teologo, uno dei \"Santi Traduttori\" dei testi sacri nella lingua e alfabeto armeni.\nBiografia.\nYeznik nasce nel villaggio di Koghb, nella provincia di Tavush, nel nord dell'odierna Armenia. \nL'Armenia, cristiana dal 301, dal 387 era divisa tra gli imperi persiano e bizantino e in quel periodo (428) cade l'ultimo re della dinastia degli Arsacidi.\n\u00c8 vissuto tra il 387 e il 450 ed ha studiato come prete a Ashtishat avendo come maestri Mesrop Mashtots (inventore dell'alfabeto armento) e Sahag Bartev (santo), fondatori del circolo del \u201cSanti Traduttori\u201d.\nAnd\u00f2 ad Edessa, e poi a Costantinopoli per perfezionarsi e raccogliere o copiare manoscritti greci o siriani della Bibbia e scritti dei Padri della Chiesa. Ritorn\u00f2 in Armenia dopo il primo Concilio di Efeso (431). Approfond\u00ec la filosofia classica (Platone, Aristotele, Plotino..) e la teologia (Origene...), dimostrando di conoscere le opere dei principali Padri della Chiesa (da Ireneo ad Efrem il Siro...). Yeznik partecip\u00f2 anche alla traduzione in armeno della Bibbia e della liturgia.\nNel 428 l'ultimo re arsacide viene detronizzato assieme al catholicos Sahag. Nel 438 sale al trono in Persia Yezdegerd II (438-457) e poco dopo rende lo Zoroastrismo la religione di Stato in Persia ed in Armenia, imponendo punizioni severe a chi non aderisce.\nPer contrastare la politica religiosa persiana Yeznik scrive la \"Refutazione delle sette\".\nNel 449 Concilio Armeno di Artashat, nella provincia armena di Ararat) cui partecipano nobile e clero. Yeznik, partecipa come Vescovo di Bagrevand (regione dell'antica armenia a nord del lago Van) e scrive una lettera a Mihr Nerseh, governatore persiano, per difendere la cristianit\u00e0 e il diritto all'autodeterminazione dell'Armenia. \nLa Persia continua la politica imposizione dello Zoroastrismo e la rivolta armena, guidata da Vardan Mamikoian, feudatario che sostituisce gli Arsacidi in parte dei territori armeni, viene repressa alla battaglia di Avarayr (451). Solo nel 484 con il trattato di Nvarsag l'Armenia ottiene condizioni meno sfavorevoli ma questo solo dopo una serie di ribellioni.\nOpere.\nOltre alla partecipazione alla traduzione in Armeno della Bibbia e di testi liturgici, di Yeznik si conoscono:\nLa refutazione delle Sette.\nIl testo, giunto a noi in unica copia, (Matenadaran N.1097) copiato da Luser nel 1280 e conservato a Gladzor nella provincia di Siunik, per Nerses vardapet di Moush, ha la seguente struttura:\nIl libro IV, \u00e8 di notevole interesse in quanto si tratta della pi\u00f9 tarda confutazione delle posizioni Marcione. Trattandosi di un testo scritto per essere utilizzato dalla Chiesa apostolica armena in un difficile situazione storica, esso \u00e8 anche la probabile testimonianza che la Chiesa di Marcione era riuscita a sopravvivere a sud del Caucaso fino al Tigri e l'Eufrate fino alla met\u00e0 del V secolo e quindi ad un data molto vicina alla prima apparizione nella stessa area geografica dell'eresia pauliciana. Eresia che ha tanti punti di somiglianza con le posizioni di Marcione e che \u00e8 ragionevolmente la sua continuazione diretta.\nTraduzioni.\nLa \"Refutazione delle Sette\" \u00e8 stata pubblicata per la prima volta a Smirne (oggi Izmir) nel 1762. Una edizione critica \u00e8 stata pubblicata a Venezia dai padri Mechitaristi nel 1826 e nel 1865. Una diversa traduzione in francese \u00e8 stata fatta da LeVaillant de Florival (Parigi, 1853). Di J. M. Schmid la traduzione in tedesco: \"Eznik von Kolb, Wider die Sekten\" (Lipsia, 1900)."}
{"id": "2791877", "revid": "155634", "url": "https://it.wikipedia.org/wiki?curid=2791877", "title": "Torneo di Viareggio 1959", "text": "Il Torneo di Viareggio 1959 \u00e8 stata l'undicesima edizione del torneo calcistico riservato alle formazioni giovanili di squadre di tutto il mondo ed organizzato dalla CGC Viareggio. Ad aggiudicarsi il torneo \u00e8 stato il per la quinta volta nella storia della competizione.\nLe 8 squadre partecipanti arrivavano da 4 Paesi differenti e la maggior parte di esse, 5, dall'Italia. La formula del torneo cambi\u00f2 nuovamente, tornando a quella di due edizioni prima, con sole 8 squadre partecipanti e primo turno disputato con partite di andata e ritorno, e a seguire semifinali e finali a eliminazione diretta.\nFormato.\nLe 8 squadre sono organizzate in diversi turni ad eliminazione diretta. Il primo turno, i quarti di finale, prevedono gare di andata e ritorno. A seguire semifinali e finali ad eliminazione diretta."}
{"id": "2791882", "revid": "2043251", "url": "https://it.wikipedia.org/wiki?curid=2791882", "title": "Hip\u00f3lito Vera y Talonia", "text": "Biografia.\nHip\u00f3lito Vera y Talonia nacque nel \"Barrio del Refugio\" del paese di Santiago Tequixquiac il 12 agosto 1834, fu un prelato messicano dell'attuale Basilica di Guadalupe. Sacerdote dal dicembre del 1857, fu vicario foraneo di Amecameca nel 1871, fond\u00f2 il seminario ad Amecameca, stabil\u00ec la tipografia della scuola cattolica ed eresse un osservatorio meteorologico. Nel 1890 ottenne una prebenda della Collegiata di Guadalupe.\nIl 3 luglio 1894 fu eletto primo vescovo di Cuernavaca e fu consacrato vescovo il 29 luglio successivo.\nGi\u00e0 vescovo di Cuernavaca fu anche scrittore e storiografo, nei suoi scritti fece una raccolta di apparizioni della Vergine del Tepeyac intitolata \"Tesoro Guadalupano\".\nMor\u00ec il 23 settembre 1898 nella citt\u00e0 di Cuernavaca, i suoi resti furono traslati 27 anni dopo e riposano nel muro frontale dell'altare maggiore della parrocchia di Santiago a Tequixquiac.\nGenealogia episcopale.\nLa genealogia episcopale \u00e8:"}
{"id": "2791895", "revid": "838137", "url": "https://it.wikipedia.org/wiki?curid=2791895", "title": "Partito Democratico di Slovenia", "text": "Il Partito Democratico di Slovenia (in sloveno \"Demokratska stranka Slovenije\") \u00e8 un partito sloveno centrista.\nIl partito nacque nel 1994 come rifondazione del Partito Democratico, la cui maggioranza aveva deciso di aderire a Democrazia Liberale di Slovenia. Aderirono al partito 3 dei 6 parlamentari del Partito Democratico (France Bu\u010dar, Anton Per\u0161ak e Danica Sim\u0161i\u010d).\nAlle successive elezioni del 1996, il partito ottenne il 2,68% dei voti e nessun seggio. Da allora non \u00e8 pi\u00f9 riuscito a tornare all'Assemblea nazionale.\nNel 1997 il presidente del partito Anton Per\u0161ak corse per la carica di Presidente della Repubblica, ottenendo il 3,08%.\nNel 2007 fu siglato un accordo di cooperazione con i Socialdemocratici."}
{"id": "2791902", "revid": "6923", "url": "https://it.wikipedia.org/wiki?curid=2791902", "title": "Chiesa di R\u00e5bjerg", "text": "La chiesa di R\u00e5bjerg si trova nel Vendsyssel-Thy, nel nord dello Jutland in una posizione completamente isolata. L'edificio in stile romanico con alcuni elementi gotici, risale probabilmente al 1220-1300. La chiesa fu eretta sopra un syld, ovvero un basamento a secco costruito con massi grezzi.\nNel cimitero accanto alla chiesa \u00e8 sepolto il tenore Aksel Schi\u00f8tz."}
{"id": "2791913", "revid": "1442080", "url": "https://it.wikipedia.org/wiki?curid=2791913", "title": "Luigi Arcozzi Masino", "text": "Biografia.\nLuigi Arcozzi proveniva da un'antica e austera famiglia della Valpolicella, figlio del magistrato Paolo Arcozzi e di donna Angiola Farinati degli Uberti, fu scrittore, importante agronomo e patriota. \nDottore in legge all'Universit\u00e0 di Padova nel 1843, prese parte alle campagne per l'indipendenza a Vicenza e a Verona insieme all'amico di famiglia Daniele Manin. Per sfuggire alle rappresaglie del regime Austriaco dovette abbandonare il Veneto e dopo varie peregrinazioni riusc\u00ec a rifugiarsi in Piemonte grazie all'aiuto di Ottavia Masino Giglio di Mombello, moglie del Conte Luigi sindaco e rettore della citt\u00e0 di Chieri.\nRifugiatosi a Torino, aiutato e protetto dall'influente famiglia Masino, si dedic\u00f2 allo studio ed in particolare all'agronomia, scienza che aveva cominciato ad apprezzare durante l'Universit\u00e0 a Padova e che aveva messo in pratica nei possedimenti di famiglia nel veronese.\nNel 1850 la famiglia Masino, rimasta senza eredi, decise di procedere all'adozione per evitare l'estinzione della famiglia a patto che Luigi Arcozzi modificasse il proprio cognome in Arcozzi Masino.\nFu vicepresidente della Reale Accademia di Agricoltura, assessore alla polizia urbana del comune di Torino, presidente del comizio agrario di Torino. \nNel 1858 fond\u00f2 e diresse l'importante giornale \u201cL'economia rurale\u201d diretta espressione della Regia Accademia di Agricoltura e punto di riferimento nell'ambito dell'agronomia nazionale. \nMusicista distinto, presiedette nel 1872 il Conservatorio di Torino. "}
{"id": "2791916", "revid": "1573940", "url": "https://it.wikipedia.org/wiki?curid=2791916", "title": "Lichmera lombokia", "text": "Lichmera lombokia () \u00e8 un uccello della famiglia Meliphagidae, endemico dell'Indonesia.\nI suoi habitat naturali sono le foreste umide tropicali e subtropicali o l'habitat montano umido tropicale."}
{"id": "2791918", "revid": "125929224", "url": "https://it.wikipedia.org/wiki?curid=2791918", "title": "Giovanni Magro", "text": "Biografia.\nGiovanni Magro nacque a Sant'Apollinare con Selva (provincia di Rovigo) il 1\u00ba luglio 1916. Come altri futuri membri della X\u00aa Flottiglia MAS, si arruol\u00f2 volontario nella Regia Marina nel 1936 e venne subito assegnato alla categoria \"Palombari\" (dopo aver frequentato il corso presso la Scuola \"C.R.E.M.\" (Corpi Reali Equipaggi Marittimi) di San Bartolomeo) per imbarcarsi sul sommergibile \"Tricheco\" e poi sull'incrociatore \"Luigi Cadorna\" dove, il 1\u00ba maggio 1940, consegu\u00ec la promozione a sottocapo. Successivamente Magro si imbarc\u00f2 sulla nave appoggio sommergibili e palombari \"Titano\". Nell'ottobre dello stesso anno, venne accolta la sua richiesta di far parte della X\u00aa Flottiglia MAS, operando sui mezzi speciali subacquei. Partecip\u00f2 come secondo operatore dell'S.L.C. condotto dal tenente di vascello Licio Visintini a due missioni su Gibilterra.\nVenne promosso sergente per merito di guerra dopo la prima missione nel porto di Gibilterra condotta nel settembre 1941. Magro ritorn\u00f2 nel porto inglese la notte dell'8 dicembre 1942 per violare nuovamente la base. Mor\u00ec assieme al suo capo nel tentativo di forzamento; vennero colpiti dalle bombe di profondit\u00e0 che gli inglesi lanciavano regolarmente proprio per evitare le incursioni degli S.L.C. italiani."}
{"id": "2791926", "revid": "39224", "url": "https://it.wikipedia.org/wiki?curid=2791926", "title": "Mehmed Pasci\u00e0 Sokolovi\u0107", "text": ""}
{"id": "2791929", "revid": "767487", "url": "https://it.wikipedia.org/wiki?curid=2791929", "title": "Torneo di Viareggio 1960", "text": "Il Torneo di Viareggio 1960 \u00e8 stata la dodicesima edizione del torneo calcistico riservato alle formazioni giovanili di squadre di tutto il mondo ed organizzato dalla CGC Viareggio. Ad aggiudicarsi il torneo \u00e8 stato il per la sesta volta nella storia della competizione.\nLe 16 squadre partecipanti arrivavano da 8 Paesi differenti e la maggior parte di esse, 8, dall'Italia.\nFormato.\nLe 16 squadre sono organizzate in diversi turni ad eliminazione diretta. Il primo turno, gli ottavi di finale, prevedono gare di andata e ritorno. Dai quarti di finale in poi la qualificazione \u00e8 decisa in sfide ad eliminazione diretta."}
{"id": "2791930", "revid": "2041465", "url": "https://it.wikipedia.org/wiki?curid=2791930", "title": "Giancarlo Iliprandi", "text": "Biografia.\nIliprandi si diploma in pittura nel 1949 e in scenografia nel 1953 presso l'Accademia di belle arti di Brera. Inizia l'attivit\u00e0 di graphic designer dopo l'incontro con Bruno Munari nel 1950 e collaborando agli allestimenti di Achille Castiglioni e Pier Giacomo Castiglioni, con Max Huber. \nRisalgono ai primi anni cinquanta importanti commissioni da aziende come Agip, Rai, La Rinascente, e successivamente per Pirelli, Olivetti, Arflex, Montecatini, Eni, Roche, Honeywell, Standa, FIAT ed Electa . Progetta inoltre l'immagine coordinata per le Cucine RB, Ankerfarm, Stilnovoe l'archigrafica per Grancasa (1985-99). \nA partire dagli anni sessanta lavora in qualit\u00e0 di art director per diverse riviste tra cui \"Scinautico\" (1960-61), \"Rivista RAI\" (1968-69)\", Popular Photography Italiana\" (1966-72), \"Abitare\" (1969-75), \"Esquire&amp;Derby\" (1976-80), \"Arbiter\" (1980-81), \"Interni\" (1980-82), \"Phototeca (1980-86)\". Sue anche le copertine di \"Serigrafia\", dal 1964 al 1992. \nFotografo per passione e professione, fa parte del Centro per la cultura della fotografia di Luigi Crocenzi. Nascono da quest'esperienza pratica e teorica alcuni dei principali libri fotografici da lui progettati: \"Ex Oriente e Cinque rune\", fotografie di Lanfranco Colombo (Edizioni del Diaframma, 1963 e 1964), \"Milano,\" fotografie di Giulia Pirelli e Carlo Orsi (Bruno Alferi Editore,1965), e \"I Travestiti\", fotografie di Lisetta Carmi, (Essed\u00ec editrice, 1972).\nDal 1967 al 1978 fa parte del gruppo di ricerca per la progettazione di caratteri tipografici della Fonderia Nebiolo che porta alla definizione dei caratteri Forma, Modulo e Dattilo. \nDurante la propria carriera ottiene vari riconoscimenti tra cui il Gran Premio internazionale alla XIII Triennale di Milano (1964), un premio alla prima Biennale dell'Affiche a Varsavia (1966), il premio dell'ADCI (1967), il certificato di merito a Typomundus 20 (1969), il Premio Compasso d'oro (1979, per il font \"Modulo\" e per la grafica strumentale della Fiat 131 Mirafiori e 2004, per \"l'Arca\" di l'Arca Edizioni) , Laurea ad Honorem in Disegno Industriale del Politecnico di Milano (2002), Premio Compasso d'oro alla Carriera (2011).\nHa insegnato all'Umanitaria di Milano, alla Scuola superiore di Tecnica Pubblicitaria Davide Campari, all'ISIA di Urbino (del quale era stato uno dei fondatori), all'Istituto Europeo di Design e al Politecnico di Milano .\nViaggiatore curioso e instancabile, negli ultimi anni fece uscire molti carnet, libri di disegni e riflessioni 'di viaggio' ..\nSocio dal 1965 dell'ADI (Associazione per il Disegno Industriale) ne \u00e8 stato presidente dal 1999 al 2001 . \u00c8 stato inoltre presidente dell'ICOGRADA (International Council of Graphic Design Associations) e dell'ADCM (Art Directors Club Milano) .\nARCHIVIO.\nL'associazione Giancarlo Iliprandi, con sede nello studio di via Vallazze 63 a Milano, si occupa della tutela e della valorizzazione dell'opera di Giancarlo Iliprandi. \nL'archivio professionale di Giancarlo Iliprandi \u00e8 conservato presso l'Archivio del Moderno, Mendrisio (Svizzera), donato dallo stesso Iliprandi nel 2015 e riconosciuto di interesse storico dalla Soprintendenza archivistica della Lombardia. Un primo fondo archivistico \u00e8 stato donato all'inizio degli anni ottanta allo CSAC (Centro Studi e Archivio della Comunicazione) dell'Universit\u00e0 di Parma. "}
{"id": "2791934", "revid": "74801", "url": "https://it.wikipedia.org/wiki?curid=2791934", "title": "Tyrone (Contea di Adams, Pennsylvania)", "text": "Tyrone \u00e8 una township degli Stati Uniti d'America, nella Contea di Adams, Pennsylvania. Secondo il censimento del 2010 la popolazione \u00e8 di abitanti.\nStoria.\nIl nome trae origine dalla citt\u00e0 irlandese Tyrone\nSociet\u00e0.\nEvoluzione demografica.\nLa composizione etnica vede una prevalenza della razza bianca ()."}
{"id": "2791938", "revid": "767487", "url": "https://it.wikipedia.org/wiki?curid=2791938", "title": "Porta (rapper)", "text": "Biografia.\nSi \u00e8 avvicinato al mondo del rap e inizia a cantare gi\u00e0 all'et\u00e0 di undici anni, e per far conoscere le sue canzoni ha utilizzato, nell'adolescenza, le piattaforme YouTube e MySpace, che gli hanno concesso cos\u00ec la visibilit\u00e0 in particolar modo con il video animato della sua canzone \"\"Dragon Ball Rap\", con pi\u00f9 di 50 milioni di visualizzazioni su Youtube.\nIn seguito ha avuto la possibilit\u00e0 di pubblicare nel 2008 con la Universal Music l'album \"En boca de tantos\", disco d'oro e settima posizione nella classifica degli album in Spagna, seguito da \"Trastorno bipolar\" (uscito anche in Messico, 2009). In seguito sono usciti i dischi \"Reset\" (2012), \"Algo ha cambiado\" (2014) e \"Equilibrio\"."}
{"id": "2791940", "revid": "1598666", "url": "https://it.wikipedia.org/wiki?curid=2791940", "title": "Bury (Regno Unito)", "text": ""}
{"id": "2791946", "revid": "36426", "url": "https://it.wikipedia.org/wiki?curid=2791946", "title": "Chiesa di Santa Maria dei Frari", "text": ""}
{"id": "2791947", "revid": "36426", "url": "https://it.wikipedia.org/wiki?curid=2791947", "title": "Civici musei d'arte e storia", "text": ""}
{"id": "2791950", "revid": "36426", "url": "https://it.wikipedia.org/wiki?curid=2791950", "title": "\u00c9cole Nationale Sup\u00e9rieure des Beaux-Arts", "text": ""}
{"id": "2791957", "revid": "1543377", "url": "https://it.wikipedia.org/wiki?curid=2791957", "title": "Salto con gli sci ai XIII Giochi olimpici invernali", "text": "Nel salto con gli sci ai XIII Giochi olimpici invernali furono disputate due gare, dal trampolino normale K70 e dal trampolino lungo K90, entrambe riservate agli atleti di sesso maschile. Le medaglie assegnate furono ritenute valide anche ai fini dei Campionati mondiali di sci nordico 1980.\nRisultati.\nTrampolino normale.\nLa gara dal trampolino normale si disput\u00f2 il 17 febbraio dalle ore 13:00 sul trampolino K70 del MacKenzie Intervale Ski Jumping Complex e parteciparono 48 atleti, che effettuarono due salti con valutazione della distanza e dello stile.\nTrampolino lungo.\nLa gara dal trampolino lungo si disput\u00f2 il 23 febbraio dalle ore 13:00 sul trampolino K90 del MacKenzie Intervale Ski Jumping Complex e parteciparono 50 atleti, che effettuarono due salti con valutazione della distanza e dello stile."}
{"id": "2791959", "revid": "884077", "url": "https://it.wikipedia.org/wiki?curid=2791959", "title": "Coppa Italia 2003-2004 (rugby a 15)", "text": "La Coppa Italia 2003-04 fu la 16\u00aa edizione della Coppa Italia di rugby a 15. Per esigenze di sponsorizzazione fu nota come \u0160kodasuperb Cup 2003-04 grazie all'accordo commerciale siglato nel 2002 tra Lega Italiana Rugby d'Eccellenza, organizzatrice del torneo, e il marchio automobilistico \u0160koda.\nTenutasi con una fase iniziale a gironi (due da 5) con la formula dell'andata e ritorno, le squadre non poterono schierare per regolamento i giocatori internazionali; gli incontri d'andata furono cos\u00ec disputati a ridosso della , e quelli di ritorno durante il Sei Nazioni 2004.\nLe semifinali, in gara unica, furono disputate in casa di ciascuna delle prime classificate di ogni girone; vide tali squadre incontrare la seconda classificata del girone opposto al proprio.\nLa finale fu disputata allo stadio Picchi di Jesolo (VE); inizialmente prevista per il 18 marzo 2004 fu rinviata per neve al 28 marzo successivo.\nLe due finaliste furono e , come l'anno precedente, ma a vincere fu Calvisano, che si aggiudic\u00f2 cos\u00ec la sua prima Coppa Italia e, in assoluto, il suo primo trofeo ufficiale."}
{"id": "2791970", "revid": "1543377", "url": "https://it.wikipedia.org/wiki?curid=2791970", "title": "Salto con gli sci ai XIV Giochi olimpici invernali", "text": "Nel salto con gli sci ai XIV Giochi olimpici invernali furono disputate due gare, dal trampolino normale K70 e dal trampolino lungo K90, entrambe riservate agli atleti di sesso maschile. Le medaglie assegnate furono ritenute valide anche ai fini dei Campionati mondiali di sci nordico 1984.\nRisultati.\nTrampolino normale.\nLa gara dal trampolino normale si disput\u00f2 il 12 febbraio dalle ore 15:00 sul trampolino Igman K70 e parteciparono 58 atleti, che effettuarono due salti con valutazione della distanza e dello stile.\nTrampolino lungo.\nLa gara dal trampolino lungo si disput\u00f2 il 18 febbraio dalle ore 14:00 sul trampolino Igman K90 e parteciparono 53 atleti, che effettuarono due salti con valutazione della distanza e dello stile."}
{"id": "2791971", "revid": "110977445", "url": "https://it.wikipedia.org/wiki?curid=2791971", "title": "Paolo Lazise", "text": "Canonico regolare lateranense, abbandon\u00f2 la Chiesa cattolica per aderire alla Riforma, rifugiandosi a Strasburgo dove gli fu assegnata una cattedra di lingua greca.\nBiografia.\nNacque a Verona nel 1508 da Francesca Pilcante e Zeno Bevilacqua, un nobile nativo di Lazise, cittadina sul lago di Garda, da cui prese il nome. Nel 1528 entr\u00f2 nel convento di San Leonardo fuori le mura, a Verona, dove fece i primi studi umanistici, proseguiti nello Studio padovano e nel convento di San Giovanni di Verdara. \nPredicatore dal 1537, nel 1540 partecip\u00f2 al capitolo generale dell'Ordine tenuto a Ravenna, conoscendo in quell'occasione Pietro Martire Vermigli. Quest'ultimo nel 1541 fu eletto priore del monastero di San Frediano, a Lucca, dirigendovi una scuola di studi umanistici e teologici, alla quale chiam\u00f2 il Lazise come insegnante di lingua latina. Suoi colleghi erano Celso Martinengo, professore di lingua greca, e l'ebreo convertito Emanuele Tremellio, insegnante di ebraico. A Lucca Lazise conobbe anche l'umanista Celio Secondo Curione, allora precettore privato, continu\u00f2 il suo impegno di predicatore e collabor\u00f2 con Francesco Robortello, professore nello Studio di Lucca, alla preparazione di un commentario alla \"Poetica\" di Aristotele. \nNel luglio del 1542 il cardinale Bartolomeo Guidiccioni, inquisitore del Sant'Uffizio, denunci\u00f2 al governo di Lucca il Curione e gli insegnanti della scuola di San Frediano quali eretici e sovvertitori della Repubblica. Nel successivo agosto, mentre Curione si rifugiava a Losanna, Lazise, Vermigli, il suo discepolo Giulio Terenziano e Tremellio fuggirono a Basilea e di qui a Strasburgo, dove Lazise ottenne, grazie all'interessamento di Martin Bucer, un posto di insegnante di greco. \nLazise mor\u00ec prematuramente nel gennaio del 1544, un anno dopo aver ottenuto l'incarico. La sua unica opera, pubblicata postuma nel 1546, \u00e8 la traduzione in latino delle \"Storie\" del grammatico greco Giovanni Tzetzes, il \"Variarum historiarum liber\"."}
{"id": "2791973", "revid": "205197", "url": "https://it.wikipedia.org/wiki?curid=2791973", "title": "Boboshevo", "text": ""}
{"id": "2791974", "revid": "205197", "url": "https://it.wikipedia.org/wiki?curid=2791974", "title": "Dupnitsa", "text": ""}
{"id": "2791977", "revid": "205197", "url": "https://it.wikipedia.org/wiki?curid=2791977", "title": "Kocherinovo", "text": ""}
{"id": "2791980", "revid": "205197", "url": "https://it.wikipedia.org/wiki?curid=2791980", "title": "Sapareva banya", "text": ""}
{"id": "2791981", "revid": "767487", "url": "https://it.wikipedia.org/wiki?curid=2791981", "title": "Torneo di Viareggio 1961", "text": "Il Torneo di Viareggio 1961 \u00e8 stata la tredicesima edizione del torneo calcistico riservato alle formazioni giovanili di squadre di tutto il mondo ed organizzato dalla CGC Viareggio.\nLe 16 squadre partecipanti arrivavano da 6 Paesi differenti e la maggior parte di esse, 9, dall'Italia. Ad aggiudicarsi il torneo \u00e8 stata la Juventus, per la prima volta nella storia della competizione; il bianconero Michele Benedetto \u00e8 stato inoltre eletto miglior calciatore della manifestazione.\nFormato.\nLe 16 squadre sono organizzate in diversi turni ad eliminazione diretta. Il primo turno, gli ottavi di finale, prevedono gare di andata e ritorno. Dai quarti di finale in poi la qualificazione \u00e8 decisa in sfide ad eliminazione diretta."}
{"id": "2791982", "revid": "205197", "url": "https://it.wikipedia.org/wiki?curid=2791982", "title": "Treklyano", "text": ""}
{"id": "2791985", "revid": "205197", "url": "https://it.wikipedia.org/wiki?curid=2791985", "title": "Yablanitsa", "text": ""}
{"id": "2791986", "revid": "287204", "url": "https://it.wikipedia.org/wiki?curid=2791986", "title": "Changzhou", "text": "Changzhou (Cina: \u5e38\u5dde; pinyin: Changzhou;) \u00e8 una citt\u00e0-prefettura ubicata nella provincia dello Jiangsu (Repubblica popolare cinese). In precedenza era conosciuta con i nomi di \"Yanling\", \"Lanling\", \"Jinling\", e \"Wujin\". Confina con la capitale della provincia di Nanchino ad ovest, Zhenjiang a nord-ovest, Wuxi ad est, e la provincia di Zhejiang a sud. La citt\u00e0 \u00e8 situata nella sfarzosa regione del Delta del fiume Yangtze.\nStoria.\nSi stima che i primi insediamenti nella zona di Changzhou ci furono nel 221 a.C. ma il suo nome attuale, che tradotto vuol dire \"Prefettura ordinaria\", lo si coni\u00f2 nel 589 d.C. Dopo la costruzione di un grande canale nel 609 d.C., Changzhou divenne un porto-canale e punto di trasbordo per i cereali coltivati nelle zone limitrofe, e ha mantenuto questi ruoli da allora. Le contee rurali circostanti Changzhou sono note per la produzione di riso, pesce, t\u00e8, seta, bamboo e frutta.\nNel 1920, nella zona di Changzhou sorsero diversi cotonifici. L'industria del cotone ha ricevuto una spinta alla fine del 1930, quando le aziende iniziarono il trasferimento al di fuori di Shanghai a causa dell'occupazione giapponese. A differenza di molte citt\u00e0 cinesi, Changzhou continu\u00f2 a prosperare anche durante gli sconvolgimenti della rivoluzione culturale del 1966-76. Oggi \u00e8 un importante centro industriale per l'industria tessile, industria alimentare, ingegneria (motori diesel, generatori, trasformatori e altri macchinari), e l'alta tecnologia.\nAmministrazione.\nLa prefettura di Changzhou amministra 7 divisioni, di cui 5 distretti.\nEconomia.\nChangzhou \u00e8 sempre stata un importante centro commerciale, in particolare come centro di raccolta per i prodotti agricoli. Ha cominciato a sviluppare una industria tessile di cotone nel 1920, e vari opifici si sono stati stabiliti alla fine del 1930, quando gli attacchi giapponesi hanno spinto molte imprese cinesi ad investire al di fuori Shanghai.\nLa citt\u00e0 \u00e8 rimasta un centro tessile, il pi\u00f9 importante di tutto lo Jiangsu. Grande importanza ha anche la lavorazione e trasformazione degli alimenti. Dopo il 1949 si \u00e8 sviluppato anche un centro di industria meccanica. A Qishuyan, circa 10\u00a0km a sudest di Changzhou, vi sono grandi industrie di produzione di locomotive e di materiale rotabile. Altre industrie sono dedite alla produzione di motori diesel, generatori, trasformatori e macchinari agricoli e tessili. Dal 1958 vi \u00e8 un centro siderurgico costruito per fornire materie prime per l'industria pesante.\nDal 1908, Changzhou \u00e8 collegata via ferroviaria, con Shanghai e Nanchino.\nCultura e folklore.\nIl dialetto Changzhou appartiene alla lingua cinese Wu.\nChangzhou \u00e8 famosa in tutta la Cina per la presenza di un \"Parco dei dinosauri\" (cinese: \u5e38\u5dde\u6050\u9f99\u56ed; pinyin: Changzhou K\u01d2ngl\u00f3ng Yuan;), situato nel distretto Xinbei della citt\u00e0. Il Parco dei Dinosauri contiene ossa di dinosauro e fossili provenienti da tutta la Cina. Il parco dispone di fossili di 50 specie. I fossili si trovano in un museo ospitato in un unico edificio e le giostre sono diffuse in tutto il parco, che \u00e8 suddivisa in 6 aree tematiche. In questo parco vi \u00e8 anche un panda Gigante e due Leoni marini.\nLa citt\u00e0 \u00e8 anche sede del \"Tempio Tianning\" una dei pi\u00f9 grandi templi buddisti di tutta la Cina. La citt\u00e0 ha recentemente ricostruito la pagoda Tianning sulla base del Tempio. La pagoda, chiamata Tianning Baota, fu costruita durante la dinastia Tang. Da allora \u00e8 stata distrutta e ricostruita ben cinque volte. La ricostruzione attuale \u00e8 stata fatta per la specifica altezza originaria di 153,79 metri che la rende la pagoda pi\u00f9 alta della Cina e forse anche del mondo.\nChangzhou \u00e8 famosa per i suoi pettini, che si possono acquistare in molti punti della citt\u00e0."}
{"id": "2791987", "revid": "205197", "url": "https://it.wikipedia.org/wiki?curid=2791987", "title": "Letnitsa", "text": ""}
{"id": "2791989", "revid": "1543377", "url": "https://it.wikipedia.org/wiki?curid=2791989", "title": "Monfumo", "text": "Monfumo (\"Mof\u00f9n\" in veneto) \u00e8 un comune italiano di abitanti della provincia di Treviso in Veneto.\nStoria.\nL'ipotesi pi\u00f9 probabile lega il toponimo alla formazione di nubi attorno alla cima dei monti. Molto debole la spiegazione fornita da Gina Fasoli la quale, collocando la localit\u00e0 lungo la frontiera del Regno Longobardo, lo avvicina all'usanza di effettuare segnalazioni di fumo a scopo difensivo.\nScarsissimi i reperti riguardanti la storia pi\u00f9 antica, mentre abbondano i riferimenti circa il periodo medievale. All'inizio del XII secolo ciascuna frazione costitu\u00ec un feudo gravitante attorno al comune di Treviso: a Monfumo si insediarono i Maltraversi (detti anche da Monfumo) e a Castelli l'omonima famiglia. Le due casate dimoravano nei rispettivi fortilizi, che dovevano sorgere dove oggi si trovano le parrocchiali dei paesi.\nMaltraversi e da Castelli furono legati alla fazione ghibellina e nel XIII secolo si schierarono dalla parte degli Scaligeri opponendosi ai guelfi rappresentati dai Caminesi e dai vescovi di Feltre e Treviso. La loro sconfitta fu per\u00f2 sancita dalla conquista della Serenissima, che abol\u00ec i feudi istituendo la podesteria di Asolo, governata da rettori veneziani.\nL'odierno comune di Monfumo fu costituito nel 1810 durante la dominazione napoleonica, scorporandone il territorio da quello di Asolo. Nel 1928 l'ente fu soppresso e riaggregato ad Asolo, per poi tornare definitivamente autonomo nel 1945.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione (la percentuale pi\u00f9 bassa della provincia):\nEconomia.\nFino a 15-20 anni fa, Monfumo, considerata la struttura collinare del territorio, era un paese quasi totalmente agricolo con un'economia basata principalmente sull'allevamento di vacche da latte e sulla coltivazione di vigneti. Successivamente l'attivit\u00e0 agricola ha cominciato a diminuire sempre pi\u00f9 rapidamente, fino al momento attuale che ne segna una profonda crisi. L'abbandono dell'attivit\u00e0 agricola \u00e8 stato causato essenzialmente dal carattere morfologico del territorio che, essendo totalmente collinare, comporta enormi difficolt\u00e0 nella conduzione dei terreni e in modo particolare svantaggia il Comune rispetto alle altre realt\u00e0 agricole che si basano sulla meccanizzazione.\nDa punto di vista industriale, il Comune presenta una forte specializzazione nel campo edilizio: le unit\u00e0 locali nel settore delle costruzioni ammontano a 23 e gli addetti a 55, rispettivamente il 35% e il 26% del totale comunale. Questi valori portano Monfumo in testa alla classifica degli indici di specializzazione per la pi\u00f9 alta proporzione di addetti in questo settore.\nIl settore manifatturiero \u00e8 invece estremamente povero. \u00c8 composto solo da 11 unit\u00e0 locali di piccolissime dimensioni in cui vi lavorano 91 addetti.\nIn particolare si registrano 2 attivit\u00e0 di carattere artigianale in campo calzaturiero, un'industria nella lavorazione di minerali non metalliferi, specializzata nella fabbricazione di laterizi (mattoni, tegole) che affianca l'attivit\u00e0 edile ed un'industria di fabbricazione di cucine in legno.\nA causa della esiguit\u00e0 della popolazione e della mancanza di centri significativi, l'attivit\u00e0 commerciale \u00e8 molto ridotta. Le unit\u00e0 locali dedite al commercio sono 15 e occupano in media 21 addetti. I 6 esercizi pubblici che praticano la ristorazione rappresentano un buon riferimento per il turismo occasionale attratto dal paesaggio e dall'ambiente particolarmente suggestivo. Infine, Monfumo offre ottimi prodotti alimentari ed artigianali quali mele, castagne, vino, formaggi, miele, funghi e manufatti vari."}
{"id": "2791990", "revid": "834", "url": "https://it.wikipedia.org/wiki?curid=2791990", "title": "Reading (township)", "text": ""}
{"id": "2791992", "revid": "205197", "url": "https://it.wikipedia.org/wiki?curid=2791992", "title": "Ugarchin", "text": ""}
{"id": "2791997", "revid": "1543377", "url": "https://it.wikipedia.org/wiki?curid=2791997", "title": "Reading (township, Pennsylvania)", "text": "Reading \u00e8 una township degli Stati Uniti d'America, nella Contea di Adams, Pennsylvania. Secondo il censimento del 2010 la popolazione \u00e8 di abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (%)."}
{"id": "2791999", "revid": "183976", "url": "https://it.wikipedia.org/wiki?curid=2791999", "title": "Subbetica Cordobesa", "text": ""}
{"id": "2792009", "revid": "958185", "url": "https://it.wikipedia.org/wiki?curid=2792009", "title": "ASSEFA Italia", "text": "L'ASSEFA Italia O.N.G. \u00e8 una associazione di volontariato fondata nel 1969 e riconosciuta dal 2002 come O.N.G. dal Ministero degli Esteri italiano.\nIl nome.\nASSEFA \u00e8 l'acronimo di \"Association For Sarva Seva Farms\" (in italiano \"Associazione per le fattorie al servizio di tutti\"). Si ispira alla visione gandhiana della nonviolenza e opera nel campo del sostegno all'autosufficienza economica a livello di piccole comunit\u00e0 rurali in collaborazione con ASSEFA India, una O.N.G. indiana.\nLa storia.\nNell'ambito pi\u00f9 generale del movimento Sarvodaya (\"benessere di tutti\") all'inizio degli anni cinquanta del Novecento nacque in India il \"Bhoodan\", letteralmente il \"dono della terra\".\nEsso fu fondato da Vinoba Bhave, uno dei discepoli prediletti di Gandhi: l'idea base era quella di convincere i latifondisti locali a donare parte delle loro terre ai contadini pi\u00f9 poveri in modo da alleviarne il gravissimo stato di indigenza. Vinoba percorse a piedi l'India per 14 anni raccogliendo 4.193.579 acri di terreno (circa 1.700.000 ettari). I terreni donati erano per\u00f2 in buona parte aridi e abbandonati da anni ed i potenziali beneficiari non disponevano dei mezzi tecnici ed economici necessari per metterli a coltura.\nNel 1969 un professore di Sanremo, Giovanni Ermiglia, nel corso di un suo viaggio nel Tamil Nadu contatt\u00f2 alcuni operatori del Bhoodan ed ebbe l'idea di raccogliere in Italia i fondi necessari perch\u00e9 alcune famiglie di contadini potessero avviare la coltivazione di questi terreni rendendosi cos\u00ec economicamente indipendenti.\nL'iniziativa ebbe un buon successo e fu costituita l'associazione \"ASSEFA\" a supporto delle \"Sarva Seva Farms\" (letteralmente \"Fattorie al Servizio di Tutti\"), le realt\u00e0 rurali che in India davano attuazione concreta al movimento del Bhoodan. Nei suoi primi anni di attivit\u00e0 l'associazione collabor\u00f2 attivamente con il Movimento sviluppo e pace e con il \"Sermig\", due importanti realt\u00e0 del volontariato torinese guidate, rispettivamente, da Giorgio Ceragioli e da Ernesto Olivero.\nNel 1978 fu fondata l'ASSEFA India, in Tamil Nadu, come controparte indiana dell'omologa associazione italiana.\nLa strategia di azione pass\u00f2 da un intervento mirato alle singole famiglie di agricoltori alla partecipazione di interi villaggi e dei loro tradizionali organismi di autogoverno, i \"Gram Sabha\". Queste assemblee vennero coinvolte anche nell'autogestione economica dei progetti e nella creazione di \"Gram Kosh\", una sorta di \"banche di villaggio\" che gestiscono fondi locali per sostenere le attivit\u00e0 produttive e fare fronte ad eventuali emergenze.\nIl campo d'azione, inizialmente limitato alla stato del Tamil Nadu nel sud dell'India, si ampli\u00f2 sia geograficamente che come tipologia di interventi; questa da un semplice supporto alle attivit\u00e0 agricole pass\u00f2 a coinvolgere campi come quelli di educazione, microcredito e del miglioramento della condizione femminile. Nel 2015 i servizi forniti da ASSEFA in India coinvolgevano circa un milione di famiglie rurali e 10.000 villaggi.\nNel 1998 ASSEFA Italia si \u00e8 costituita in ONLUS e a partire dal 2002 \u00e8 stata riconosciuta come ONG dal Ministero degli Esteri italiano.\nSul territorio italiano l'associazione si \u00e8 poi radicata con gruppi locali autonomi costituiti in diverse citt\u00e0 e coordinati dall'associazione nazionale che ha sede a Sanremo (IM).\nNegli ultimi anni ai progetti di sviluppo si sono affiancate le c.d. \"adozioni a distanza\" (pi\u00f9 propriamente \"sostegno a distanza\"), alle quali l'associazione destina circa 2/3 dei fondi raccolti.\nGruppi locali.\nASSEFA Italia coordina la collaborazione con ASSEFA India di vari gruppi locali giuridicamente indipendenti tra loro e dotati ognuno di un proprio statuto.\nQuesti gruppi sono presenti nelle citt\u00e0 di Alessandria, Catania, Genova, Milano, Reggio Calabria, Roma, Sanremo (IM), Torino e Verona."}
{"id": "2792011", "revid": "1305772", "url": "https://it.wikipedia.org/wiki?curid=2792011", "title": "Subb\u00e9tica", "text": ""}
{"id": "2792012", "revid": "183976", "url": "https://it.wikipedia.org/wiki?curid=2792012", "title": "Subbetica", "text": ""}
{"id": "2792013", "revid": "31886", "url": "https://it.wikipedia.org/wiki?curid=2792013", "title": "Rivelatore multiplo", "text": "Per rivelatore multiplo o sistema rivelatore multiplo si intende un sistema di rivelazione (ed eventuale amplificazione) di un segnale composto da pi\u00f9 rivelatori.\nUn rivelatore multiplo pu\u00f2 essere composto da:"}
{"id": "2792018", "revid": "219355", "url": "https://it.wikipedia.org/wiki?curid=2792018", "title": "Sistema rivelatore multiplo", "text": ""}
{"id": "2792033", "revid": "462459", "url": "https://it.wikipedia.org/wiki?curid=2792033", "title": "Juan Carlos", "text": ""}
{"id": "2792037", "revid": "287204", "url": "https://it.wikipedia.org/wiki?curid=2792037", "title": "Australasian Championships 1914", "text": "Gli Australasian Championships 1914 (conosciuto oggi come Australian Open) sono stati la 10\u00aa edizione degli Australasian Championships e quarta prova stagionale dello Slam per il 1914. Si \u00e8 disputato tra il 23 e il 28 novembre 1914 sui campi in erba del Warehouseman's Cricket Ground di Melbourne in Australia. Il singolare maschile \u00e8 stato vinto dall'australiano Arthur O'Hara Wood, che si \u00e8 imposto sul connazionale Gerald Patterson in 4 set. Nel doppio maschile si \u00e8 imposta la coppia formata da Ashley Campbell e Gerald Patterson. Non si sono giocati i tornei femminili e il doppio misto che saranno introdotti nel 1922.\nRisultati.\nSingolare maschile.\n Arthur O'Hara Wood ha battuto in finale Gerald Patterson 6-4 6-3 5-7 6-1\nDoppio maschile.\n Ashley Campbell / Gerald Patterson hanno battuto in finale Rodney Heath / Arthur O'Hara Wood 7-5, 3-6, 6-3, 6-3"}
{"id": "2792049", "revid": "767487", "url": "https://it.wikipedia.org/wiki?curid=2792049", "title": "Stephen Keshi", "text": "\u00c8 scomparso nel 2016 all'et\u00e0 di 54 anni a seguito di un infarto.\nCarriera.\nGiocatore.\nClub.\nGioc\u00f2 dapprima nel continente africano, riscuotendo un discreto successo specialmente in Costa d'Avorio, dove vinse diversi titoli con Stade Abidjan e Africa Sports; dopo l'esperienza con quest'ultimo club si trasfer\u00ec in Europa, dove tra Belgio e Francia totalizz\u00f2 pi\u00f9 di 150 presenze nei campionati nazionali. Quando vestiva il 4 a Lokeren ricorda: \u00abquando andavo al supermercato, lo chiudevano per non farmi entrare. Se toccavo la frutta, poi la buttavano\u00bb. Dal 1995 al 1996 gioc\u00f2 negli Stati Uniti, in due societ\u00e0 minori, venendo seguito ai Sacramento Scorpions dal suo compagno di Nazionale Augustine Eguavoen. Ha giocato l'ultimo anno della sua carriera in Malaysia, al Perlis FA.\nNazionale.\nFu il capitano della durante il e gioc\u00f2 cinque differenti edizioni della Coppa delle Nazioni Africane, vincendo l'edizione di . Totalizz\u00f2 64 presenze e nove gol nel corso della sua carriera internazionale, svoltasi dal 1983 al 1995.\nIn particolare, nel 1994, a seguito dell'eliminazione della Nazionale nigeriana avvenuta agli ottavi di finale contro l'Italia (2-1), Keshi accus\u00f2 il CT olandese Clemens Westerhof di essere \"l'unico responsabile della caduta nigeriana, di essere un allenatore mediocre e senza esperienza internazionale\".\nAllenatore.\nTra il 2004 e il 2006 ha allenato la Nazionale di calcio del Togo, portandola alla prima qualificazione al campionato mondiale di calcio nella sua storia durante le qualificazioni a . Prima della fase finale del suddetto torneo, per\u00f2, fu rimpiazzato dal tedesco Otto Pfister.\nNel febbraio 2007 fu poi richiamato Keshi, che divenne successivamente commissario tecnico del . Nel gennaio 2010 fu per\u00f2 esonerato dall'incarico dalla Federazione nazionale.\nDal 2 novembre 2011 ricopre la carica di allenatore della Nazionale di calcio della Nigeria, succedendo al connazionale Samson Siasia, con la quale ha vinto la Coppa d'Africa 2013. Il giorno 11 febbraio 2013 ha annunciato le sue dimissioni dopo la vittoria in coppa d'Africa. Tuttavia, il giorno successivo, revoca le sue dimissioni decidendo di restare alla guida della Nazionale. Siede sulla panchina nigeriana sia durante la Confederations Cup 2013 che i Mondiali 2014 in Brasile."}
{"id": "2792053", "revid": "287204", "url": "https://it.wikipedia.org/wiki?curid=2792053", "title": "Australasian Championships 1913", "text": "Gli Australasian Championships 1913 (conosciuto oggi come Australian Open) sono stati la 9\u00aa edizione degli Australasian Championships e quarta prova stagionale dello Slam per il 1913. Si \u00e8 disputato tra il 11 e il 15 novembre 1913 sui campi in erba del Kitchener Park di Perth in Australia. Il singolare maschile \u00e8 stato vinto dall'australiano Ernie Parker, che si \u00e8 imposto sul neozelandese Harry Parker in 4 set. Nel doppio maschile si \u00e8 imposta la coppia formata da Alf Hedeman e Ernie Parker. Non si sono giocati i tornei femminili e il doppio misto che saranno introdotti nel 1922.\nRisultati.\nSingolare maschile.\n Ernie Parker ha battuto in finale Harry Parker 2-6 6-1 6-3 6-2\nDoppio maschile.\n Alf Hedeman / Ernie Parker hanno battuto in finale Harry Parker / Ray Taylor 8-6, 4-6, 6-4, 6-4"}
{"id": "2792054", "revid": "287204", "url": "https://it.wikipedia.org/wiki?curid=2792054", "title": "Luca Dini", "text": "Carriera.\nLaureato a Trieste come interprete di inglese, spagnolo e francese, nel 1990 vince una borsa di studio alla scuola di giornalismo della Rizzoli Editore, e nel 1991 comincia a collaborare con \u00abOggi\u00bb, di cui diventa corrispondente da New York nel 1994.\nDal 2006 \u00e8 stato direttore per undici anni di \u00abVanity Fair\u00bb. Nell'aprile 2017 viene nominato direttore editoriale di tutte le testate del gruppo Cond\u00e8 Nast.. Ha la responsabilit\u00e0 di coordinare la strategia editoriale, promuovere la qualit\u00e0 dei contenuti e sviluppare nuovi progetti.\n\u00c8 stato direttore \"ad interim\" di GQ nel 2018 e di Glamour dall'aprile al dicembre 2019. \nNel gennaio 2020 ha assunto la direzione di Architectural Digest.\nDal 1 dicembre passa all'editore Cairo e subentra a Marisa Deimichei come direttore del settimanale F e di Natural Style."}
{"id": "2792063", "revid": "287204", "url": "https://it.wikipedia.org/wiki?curid=2792063", "title": "Australasian Championships 1912", "text": "Gli Australasian Championships 1912 (conosciuto oggi come Australian Open) sono stati l'8\u00aa edizione degli Australasian Championships \ne quarta prova stagionale dello Slam per il 1912. Si \u00e8 disputato tra il 30 dicembre 1912 e il 1\u00ba gennaio 1913 sui campi in erba del Hastings Lawn Tennis Club di Hastings in Nuova Zelanda. Il singolare maschile \u00e8 stato vinto dall'irlandese James Cecil Parke, che si \u00e8 imposto sul britannico Alfred Beamish in 5 set. Nel doppio maschile si \u00e8 imposta la coppia formata da Charles Dixon e James Parke. Non si sono giocati i tornei femminili e il doppio misto che saranno introdotti nel 1922.\nRisultati.\nSingolare maschile.\n James Cecil Parke ha battuto in finale Alfred Beamish 3-6 6-3 1-6 6-1 7-5\nDoppio maschile.\n Charles Dixon / James Cecil Parke hanno battuto in finale Alfred Beamish / Francis Gordon Lowe 6-4, 6-4, 6-2"}
{"id": "2792069", "revid": "767487", "url": "https://it.wikipedia.org/wiki?curid=2792069", "title": "Monte Carlo (San Marino)", "text": "Il monte Carlo \u00e8 un monte della Repubblica di San Marino che si trova nel castello di Fiorentino. Con i suoi 559 m.s.l. \u00e8 la seconda cima pi\u00f9 alta del piccolo Stato dopo il monte Titano (739\u00a0m).\nIl 16 aprile 1913, l'aviatore triestino Gianni Widmer effettu\u00f2 il primo volo sul cielo di San Marino. Con il suo Bl\u00e9riot XI da 50 cavalli, partito dal piano della Sart\u00f2na, a Rimini, pur con vento contrario tocc\u00f2 quota 1.600 metri prima di atterrare dopo undici minuti di volo sul pianoro del monte Carlo (508\u00a0m) nel territorio di Fiorentino.\nUn cippo eretto sul pianoro dove avvenne l'atterraggio ricorda l'impresa di Widmer, insignito dalla Repubblica di San Marino della medaglia d'oro di prima classe al merito civile. Il monumento fu realizzato dallo scultore Carlo Reffi, mentre l'epigrafe venne scritta da Pietro Franciosi. In ordine di tempo fu il secondo cippo innalzato nel mondo ad un aviatore, il primo essendo quello scoperto sempre nel 1913, a Parigi, in onore di Alberto Santos Dumont."}
{"id": "2792083", "revid": "29806825", "url": "https://it.wikipedia.org/wiki?curid=2792083", "title": "Formula Translation", "text": ""}
{"id": "2792084", "revid": "6923", "url": "https://it.wikipedia.org/wiki?curid=2792084", "title": "100 Greatest Britons", "text": "100 Greatest Britons \u00e8 una trasmissione televisiva della BBC del 2002 che per gioco ha eletto il pi\u00f9 grande britannico di tutti i tempi. La trasmissione \u00e8 stata un format per altri paesi, in Italia si \u00e8 chiamata \"Il pi\u00f9 grande (italiano di tutti i tempi)\" ed \u00e8 andata in onda su Rai 2 nel 2010, presentata da Francesco Facchinetti.\nIn Regno Unito ne venne trasmessa nel 2003 una versione satirica e semiseria, intitolata 100 Worst Britons We Love to Hate, nella quale (come suggerisce il titolo) fu stilata la classifica dei 100 peggiori (tra i viventi), e che vide l'allora primo ministro Tony Blair, classificarsi al 1\u00ba posto, e Margaret Thatcher al 3\u00b0.\nIl format.\nSeguendo l'esempio della trasmissione della BBC del 2002, il \"contest\" si \u00e8 esteso a molti paesi del globo terracqueo, dall'India al Sudafrica si sono imposti spesso personaggi storici di valore assoluto, ma non senza qualche sorpresa."}
{"id": "2792085", "revid": "29806845", "url": "https://it.wikipedia.org/wiki?curid=2792085", "title": "Formula Translator", "text": ""}
{"id": "2792086", "revid": "88740", "url": "https://it.wikipedia.org/wiki?curid=2792086", "title": "Oak Park", "text": ""}
{"id": "2792090", "revid": "2034231", "url": "https://it.wikipedia.org/wiki?curid=2792090", "title": "Victor Wolfgang von Hagen", "text": "Biografia.\nEsplor\u00f2 il Sudamerica assieme alla moglie. Specie negli anni tra il 1940 e il 1965 pubblic\u00f2 un gran numero di libri sulle antiche popolazioni degli Inca, dei Maya e degli Aztechi.\nNei primi anni '50 intraprese un'esplorazione di due anni in Per\u00f9 alla ricerca delle antiche strade Inca, riuscendo a trovare l'unico ponte sospeso Inca giunto fino a noi.\nVon Hagen, negli ultimi anni della sua vita, si era stabilito in Italia, dapprima a Trevignano Romano e poi in provincia di Arezzo: si interess\u00f2 anche di antichit\u00e0 italiane.\nMor\u00ec a sua casa di Montegonzi, frazione di Cavriglia in provincia di Arezzo, nella notte tra il 7 e l'8 marzo 1985 .\nSua figlia, Adriana von Hagen, \u00e8 co-direttore di un museo a Leymebamba (Per\u00f9)."}
{"id": "2792095", "revid": "113490785", "url": "https://it.wikipedia.org/wiki?curid=2792095", "title": "Emizigote", "text": "In biologia con il termine emizigote (comp. di \"emi-\" [dal gr. \u00abmezzo\u00bb] e \"zigote\") si intende un organismo o una singola cellula che nel suo genotipo presenta alcuni geni in singola copia anzich\u00e9 duplice. Questa situazione si verifica nel caso di organismi aploidi, organismi diploidi caratterizzati da aneuploidia (eliminazione di una copia del gene) oppure nel caso della determinazione sessuale eterogametica.\nIn organismi eterogametici come i mammiferi (femmina XX, maschio XY), l'emizigosi si manifesta prevalentemente sui cromosomi sessuali. Gli individui di sesso maschile sono caratterizzati dalla presenza di un solo cromosoma X, quindi hanno un solo allele per tutti i geni portati da quel cromosoma (tranne i pochi eventualmente comuni all'Y). Il maschio \u00e8 quindi emizigote per i geni localizzati sulla regione del cromosoma X, mentre il cromosoma Y contiene solo pochi geni deputati alla differenziazione sessuale maschile ed alla spermatogenesi. \nTuttavia, non vi \u00e8 nelle femmine rispetto ai maschi un doppio dosaggio genico per i numerosi geni localizzati sul cromosoma X. La spiegazione biologica di tale fenomeno \u00e8 stata formulata da Mary Lyon ed \u00e8 il compensazione del dosaggio genico o processo di Lyonizzazione, che prevede l'inattivazione di uno dei due cromosomi X, tramite metilazione del DNA, durante le fasi precoci dello sviluppo embrionale. Questo fenomeno porta alla formazione del corpo di Barr, una forma altamente condensata in cui quasi tutti i geni sono inattivi trascrizionalmente (tranne il \"locus Xic\"). L'inattivazione \u00e8 casuale e permanente ed \u00e8 un esempio di fenomeno epigenetico, cio\u00e8 un cambiamento ereditabile che avviene senza un cambiamento di sequenza del DNA.\nMentre l'assetto cromosomico XY nel maschio \u00e8 un esempio di emizigosi costitutiva, l'inattivazione del cromosoma X nelle femmine indica una situazione di emizigosi funzionale. \nAltri esempi di emizigosi funzionale sono l'imprinting genomico, in cui l'allele che si esprime dipende dal genitore che lo ha trasmesso, e l'esclusione allelica, in cui viene espresso uno solo dei due alleli pur essendo entrambi in grado di esprimersi. \nIn un esempio estremo, le api da miele di sesso maschile (note come fuchi) sono organismi completamente emizigoti, essi, si sviluppano dalle uova non fecondate e il loro intero genoma \u00e8 aploide, a differenza delle api da miele femminili, che sono diploidi.\nDal momento che nell'individuo emizigote un fenotipo recessivo si manifesta pi\u00f9 frequentemente, nel genere umano, gli individui maschili vengono colpiti pi\u00f9 frequentemente da malattie dovute a geni mutati legati al cromosoma X. \nMalattie recessive legate al cromosoma X:\n-emofilia: malattia legata alla mancanza di alcuni fattori della coagulazione i cui geni corrispondenti sono localizzati sul braccio corto del cromosoma X. L'individuo emofilico presenta difetti nella coagulazione del sangue con fenomeni emorragici talvolta letali. \u00c8 interessante notare che fino a qualche decennio fa i maschi emofilici morivano quasi sempre prima di raggiungere l'et\u00e0 della riproduzione, quindi era praticamente impossibile ottenere una progenie femminile che esprimesse in forma omozigote il gene dell'emofilia derivando da un maschio emizigote e una femmina portatrice.\n-daltonismo: malattia genetica riscontrata soprattutto nei soggetti maschili. Infatti gli uomini, avendo un solo cromosoma X, manifestano la malattia se generati da una madre portatrice o malata. Le donne avendo due cromosomi X, come in tutte le malattie recessive, manifestano il fenotipo patologico solo in caso di omozigosi; ovvero quando il padre \u00e8 daltonico e la madre portatrice.\n-carenza di glucosio-6-fosfato deidrogenasi: \u00e8 una malattia genetica determinata dalla carenza dell'enzima glucosio-6-fostato deidrogenasi. Il deficit \u00e8 causato da mutazioni del gene codificante per l'enzima G6PD localizzato sul cromosoma X. I maschi e le femmine omozigoti per il difetto genetico presentano attivit\u00e0 enzimatica ridotta, mentre le femmine eterozigoti mostrano un'attivit\u00e0 enzimatica variabile;\n-agammaglobulinemia: la malattia comporta la mancata produzione di immunoglobuline (difetto nella maturazione dei linfociti B) a causa della mutazione del gene BTK localizzato sul cromosoma X. Solo i maschi presentano i sintomi, mentre le femmine sono portatrici sane;\n-diabete insipido: la patologia \u00e8 dovuta alla mancanza di risposta dei tubuli renali all'ormone antidiuretico. Alla patologia sono stati associati due geni: AVPR2, responsabile di una forma a trasmissione recessiva legata al cromosoma X e AQP2, responsabile a forme di trasmissione sia autosomica dominante che autonomia recessiva. Tale malattia comporta l'incapacit\u00e0 di concentrare urina a livello renali con conseguente poliuria e polidipsia; \n-sindrome dell'X fragile: \u00e8 la forma pi\u00f9 comune di ritardo mentale ed \u00e8 causata da una mutazione del gene FMR1 localizzato sul cromosoma X. Nei geni mutati questa sequenza \u00e8 ripetuta un numero di volte molto superiore rispetto ai geni non mutati. Alcuni individui con un numero intermedio di ripetizioni (pre-mutazione) non presentano la patologia, mentre negli individui con mutazione completa la proteina non viene espressa (presentano la patologia). I maschi con mutazione completa sono affetti, mentre solo la met\u00e0 delle femmine aventi la mutazione completa presentano la sintomatologia;\n-distrofia di Duchenne (DMD): \u00e8 una malattia neuro-muscolare caratterizzata da atrofia e debolezza muscolare a progressione rapida, d\u00e0 degenerazione di muscoli scheletrici e cardiaci. La DMD \u00e8 una malattia recessiva legata al cromosoma X, nella quale il danno muscolare \u00e8 dovuto alla completa assenza della distrofia (proteina del sarcolemma)."}
{"id": "2792100", "revid": "729019", "url": "https://it.wikipedia.org/wiki?curid=2792100", "title": "Alessandro Fusco", "text": "Biografia.\nFiglio del rugbista internazionale Elio, Alessandro Fusco crebbe nell'Amatori Napoli in cui esord\u00ec a 14 anni nel 1977 prima di passare alla nel 1979.\nDopo una sola stagione a Roma fu ingaggiato dal con cui si laure\u00f2 nel 1983 campione d'Italia.\nNel 1982 esord\u00ec in nazionale a Padova con una vittoria sull' Under-23.\nFurono 5 le presenze complessive in azzurro fino al 1986 (4 vittorie e una sconfitta).\nNel prosieguo della sua carriera fu all' e a seguire , in cui milit\u00f2 a due riprese intervallate dal ritorno a Napoli alla e un'esperienza a .\nTermin\u00f2 la carriera nel 2003 alla Partenope, e da allora svolge l'attivit\u00e0 di preparatore atletico."}
{"id": "2792105", "revid": "1363832", "url": "https://it.wikipedia.org/wiki?curid=2792105", "title": "Visione della croce", "text": "La Visione della croce \u00e8 un affresco della scuola di Raffaello Sanzio, databile al 1520-1524 e situato nella Sala di Costantino, una delle Stanze Vaticane.\nStoria.\nLa decorazione della Sala di Costantino, l'ultima delle Stanze, venne commissionata da Leone X nel 1517. Il Sanzio, preso da mille impegni, fece appena in tempo a disegnare i cartoni e avviare una sorta di arriccio per la prima parete, prima di morire improvvisamente il 6 aprile 1520. L'opera venne allora continuata dai suoi allievi, tra cui spiccavano soprattutto Giulio Romano e Giovan Francesco Penni.\nNel 1524, all'epoca di Clemente VII, la decorazione doveva essere gi\u00e0 terminata, quando il Romano part\u00ec per Mantova. Sviluppando i temi della Stanza di Eliodoro e di quella dell'Incendio di Borgo, la Sala di Costantino \u00e8 dedicata alla vittoria del cristianesimo sul paganesimo e all'affermazione del primato della Chiesa romana, con evidenti richiami alla delicata situazione contemporanea. Vasari assegn\u00f2 la \"Visione della croce\" a Giulio Romano, posizione ripresa poi da tutta la critica successiva, con interventi magari di Raffaellino del Colle nelle parti pi\u00f9 scadenti. Durante la Repubblica Romana instaurata dai giacobini e successivamente nel periodo napoleonico, i francesi elaborarono alcuni piani per staccare gli affreschi e renderli portabili. In fatti, venne espressero il desiderio di rimuovere gli affreschi di Raffaello dalle pareti delle Stanze Vaticane e inviarli in Francia, tra gli oggetti spediti al Musee Napoleon delle spoliazioni napoleoniche, ma questi non vennero mai realizzati a causa delle difficolt\u00e0 tecniche e i tentativi falliti e disastrosi dei francesi presso la Chiesa di San Luigi dei Francesi a Roma.\nDescrizione.\nIl soggetto del dipinto \u00e8 l'episodio che la tradizione tramanda come accaduto alla vigilia della battaglia di Ponte Milvio, quando Costantino avrebbe avuto la visione premonitrice di una croce in cielo e della scritta \"In hoc signo vinces\".\nLa scena si ispira, nella composizione generale, agli episodi dell'\"Adlocutio\" presenti in numerosi rilievi dell'Antica Roma (come sulla Colonna Traiana o sull'Arco di Costantino). Mostra infatti il comandante che, da un piano rialzato, arringa l'esercito per spronarlo alla vittoria. Sul basamento da cui Costantino parla si trova anche la scritta chiarificatrice \". Nel cielo, al centro appare la Croce sorretta da angeli e la scritta con caratteri greci , cio\u00e8 \"in questo vinci\".\nInteressante la vista sullo sfondo di una Roma antica ricostruita in alcuni dei suoi monumenti, tra cui si riconosce la \"Meta Romuli\" di forma piramidale, il mausoleo di Augusto e quello di Adriano, un ponte sul Tevere e un alto mausoleo (forse il \"Terebinthus Neronis\"). Il nano in primo piano a destra doveva essere il buffone del cardinale Ippolito de' Medici, tale Gradasso Berettai."}
{"id": "2792109", "revid": "287204", "url": "https://it.wikipedia.org/wiki?curid=2792109", "title": "Panath\u012bna\u00efkos Athl\u012btikos Omilos 1973-1974", "text": "Questa voce raccoglie le informazioni riguardanti il Panath\u012bna\u00efkos Athl\u012btikos Omilos nelle competizioni ufficiali della stagione 1973-1974."}
{"id": "2792110", "revid": "287204", "url": "https://it.wikipedia.org/wiki?curid=2792110", "title": "Andrea Ferreol", "text": ""}
{"id": "2792114", "revid": "287204", "url": "https://it.wikipedia.org/wiki?curid=2792114", "title": "Australasian Championships 1911", "text": "Gli Australasian Championships 1911 (conosciuto oggi come Australian Open) sono stati la 7\u00aa edizione degli Australasian Championships e quarta prova stagionale dello Slam per il 1911. Si \u00e8 disputato dal 21 al 25 novembre del 1911 sui campi in erba del Warehouseman's Cricket Ground di Melbourne in Australia. Il singolare maschile \u00e8 stato vinto dall'australiano Norman Brookes, che si \u00e8 imposto sul connazionale Horace Rice in 3 set. Nel doppio maschile si \u00e8 imposta la coppia formata da Rodney Heath e Randolph Lycett. Non si sono giocati i tornei femminili e il doppio misto che saranno introdotti nel 1922.\nRisultati.\nSingolare maschile.\n Norman Brookes ha battuto in finale Horace Rice 6-1 6-2 6-3\nDoppio maschile.\n Rodney Heath / Randolph Lycett hanno battuto in finale John Addison / Norman Brookes 6-2, 7-5, 6-0"}
{"id": "2792118", "revid": "72396", "url": "https://it.wikipedia.org/wiki?curid=2792118", "title": "Giulio Confalonieri (grafico)", "text": "\u00c8 stato, nel secondo dopoguerra, uno dei principali esponenti della \"Scuola svizzera\" in Italia.\nCon uno stile dotato di un segno grafico di forte impatto, generalmente in bianco e nero, e caratterizzato a livello compositivo da espedienti atti a creare una tensione dinamica e un contrasto tra elementi positivi ed elementi negativi. \nCarriera.\nDopo gli studi compiuti in Svizzera, Germania e Italia inizia la propria attivit\u00e0 professionale occupandosi soprattutto di progettazione grafica per l\u2019editoria e per l\u2019industria nell\u2019ambito dell\u2019immagine coordinata. \u00c8 stato uno dei principali esponenti della \"Scuola Svizzera\" in Italia con uno stile dotato di un segno grafico di forte impatto, caratterizzato a livello compositivo da elementi, per lo pi\u00f9 in bianco e nero, atti a creare una tensione dinamica e un forte contrasto tra elementi positivi e negativi, pieni e vuoti.\nNel 1956 si associa con Ilio Negri con il quale, nel 1963, fonda lo studio CNTP insieme a Pino Tovaglia e Michele Provinciali, collaborazione che si concluder\u00e0 nel 1965. \nNel settore editoriale lega il suo nome all\u2019immagine di una delle pi\u00f9 vivaci riviste culturali degli anni Sessanta, edita da Lerici Editore, Marcatr\u00e8. \nArt director e consulente della Lerici Editori, durante gli anni di collaborazione con Ilio Negri progetta collane di letteratura e poesia che rappresentano, oggi, sicuri punti di riferimento storici per la grafica editoriale italiana. \n\u00c8 consulente e art director delle riviste FMR, Art Esquire, Graphis, Imago, PM, Domus, Stile Industria, Acciaio Inossidabile, Esso Rivista.\nRealizza, nell\u2019area del graphic design, numerosi progetti di immagine coordinata, marchi e pubblicit\u00e0 tra i quali, per citarne alcuni, AEM-Azienda Energetica Municipale di Milano, Amilcare Pizzi graphics arts, Amnesty International, Arflex, Bassetti, Bloch, Breda, Boffi arredamenti, Cassina, Dire Records, Editoriale Domus, Edizioni Imago, Elam, Electricit\u00e9 de France, Eni, Esso Standard italiana, Eurodomus, Fede Cheti, Ferrari automobili, Ferro Edizioni, Fiorio Couture, Franco Maria Ricci Editore, Frigerio Interior Design, Foster Wheeler, Gabel, Galleria Milano, Grafiche Nava, Ideal Standard, Italsider, Istituto Commercio Estero, Knoll, Lerici Editori, Mim International, Missoni, Mondadori, Montecatini Edison, Nazareno Gabrielli, Nebiolo-Centro Studi, Nepentha, Pirelli, Rai-Radio televisione Italiana, Ratti, Roche, Rosenthal, San Giorgio Impermeabili, Saint-Gobain, Standa, St' Andrews, Tecno, Triennale d'Arte, Total, Valextra, Vallecchi Editore, Westinghouse.\nAttivo nell\u2019area del design, collabora attraverso diverse realizzazioni con Gasfire, Nazareno Gabrielli, Nava Design e Alessi.\n\u00c8 consulente e collaboratore della XI, XII, XIII, XIV e XV Triennale di Milano. \nConsulente per la grafica dell'esposizione Eurodomus 1, Genova 1966 , Eurodomus 2, Torino 1968, Eurodomus 3, Milano 1970.\nMembro della Galleria del Deposito, Gruppo Cooperativo Boccadasse, Genova 1963.\nFondatore, sul finire degli anni Sessanta, del gruppo di ricerca Exhibition Design con Silvio Coppola, Franco Grignani, Bruno Munari e Pino Tovaglia, collettivo nato per sperimentare e individuare un terreno di convergenza e compenetrazione tra graphic e industrial design.\nInsegna, nel corso degli anni Settanta, Psicologia dell'Immagine e Analisi della Forma al Politecnico di Design di Milano.\n\u00c8 membro ADI, AGI, ADC di Milano e New York, Gruppo Uno di \u201cDomus Ricerca\u201d e AIGA.\nPubblicazioni.\nAccanto all\u2019attivit\u00e0 di graphic designer sviluppa ricerche sulla grafica pura, realizzando il volume \"Immagine di un libro\", Bassoli/Imago, Milano, 1963, uno dei primi esempi di \u201cpoesia visiva\u201d. \nVolume \"Baldassarre, Gaspare, Melchiorre, storia della loro sparizione\", (con Ilio Negri) Centro Studi Lerici, Milano\", 1956\"\nVolume \"12 finestre\", Lanificio Tonella, Biella, 1964\nVolume \"Towns\", Idea Books International, Milano, 1976\nVolume \"Graphic Adventure\", Idea Books International, Milano, 1978\nVolume \"Giulio Confalonieri Opere Grafiche\", Franco Maria Ricci Editore, Milano, 1998\nRiconoscimenti.\nOttiene numerosi riconoscimenti come la Medaglia d'oro Premio Viareggio 1959, il diploma di merito dell\u2019Art Directors Club di New York, il diploma d\u2019onore Premio Bodoni di Parma, la Medaglia d\u2019Oro alla XI e alla XV Triennale di Milano e il diploma d\u2019onore Typomundus 20 di New York \u201cper l\u2019eccezionale contributo allo sviluppo dell\u2019arte grafica nel ventesimo secolo\u201d.\nEsposizioni.\nMostra Domus Design - Mostra del design italiano, Zurigo 1969\nMostra Design Ricerche Plastiche, (Gruppo Exhibition Design, con Silvio Coppola, Franco Grignani, Bruno Munari, Pino Tovaglia), Palazzo reale, Milano 1969\nMostra 6 graphic designers italianos\",\" (Gruppo Exhibition Design, con Franco Bassi, Silvio Coppola, Franco Grignani, Bruno Munari, Pino Tovaglia), Hispano Olivetti, Barcellona/Madrid 1971\nAlcune delle sue opere sono esposte al MoMA di New York e nei musei di arte moderna di Parigi e Vienna."}
{"id": "2792120", "revid": "287204", "url": "https://it.wikipedia.org/wiki?curid=2792120", "title": "Australasian Championships 1910", "text": "Gli Australasian Championships 1910 (conosciuto oggi come Australian Open) sono stati la 6\u00aa edizione degli Australasian Championships e quarta prova stagionale dello Slam per il 1910. Si \u00e8 disputato dal 15 al 19 marzo 1910 sui campi in erba del Memorial Drive Park di Adelaide in Australia. Il singolare maschile \u00e8 stato vinto dall'australiano Rodney Heath, che si \u00e8 imposto sul connazionale Horace Rice in 3 set. Nel doppio maschile si \u00e8 imposta la coppia formata da Ashley Campbell e Horace Rice. Non si sono giocati i tornei femminili e il doppio misto che saranno introdotti nel 1922.\nRisultati.\nSingolare maschile.\n Rodney Heath ha battuto in finale Horace Rice 6-4 6-3 6-2\nDoppio maschile.\n Ashley Campbell / Horace Rice hanno battuto Rodney Heath / James O'Day 6-3, 6-3, 6-2"}
{"id": "2792121", "revid": "22475", "url": "https://it.wikipedia.org/wiki?curid=2792121", "title": "L'uomo della folla", "text": "L'uomo della folla (\"The Man of the Crowd\") \u00e8 un racconto scritto da Edgar Allan Poe pubblicato nel 1840.\nTrama.\nIl protagonista, seduto nel caff\u00e8 D. in una delle vie pi\u00f9 trafficate di Londra, osserva i numerosi passanti che transitano sul marciapiede. Mediante l'osservazione di particolari caratteristiche somatiche o comportamentali li descrive e cataloga uno per uno, sa intuire molto di loro e, in particolare, riesce a dedurre i loro mestieri e la loro posizione sociale. La descrizione della folla continua ed egli riconosce uomini d'affari, truffatori, borsaiuoli, giocatori di professione, prostitute e cos\u00ec via, fino a quando non scorge un uomo che desta il suo interesse in quanto non riesce a capirne la posizione, l'attivit\u00e0 e l'indole. Questo individuo \u00e8 vecchio, minuto, di bassa statura e d'aspetto debole, ma suggerisce al protagonista l'immagine di una grande forza morale e capacit\u00e0 riflessive unite ad una bassa astuzia e ad un senso di sconfinata angoscia e terrore. Sconvolto dall'aspetto sinistro di quest'uomo decide pertanto di seguirlo per catturare qualche informazione. I due vagano per tutta la citt\u00e0 tornando svariate volte al punto dal quale sono partiti e pare che il vecchio abbia paura della solitudine; passano quasi ventiquattr'ore, ma il misterioso uomo sembra non accorgersi del suo inseguitore, e pare non aver voglia di tornare a casa: tutto quello che fa \u00e8 cercare di stare sempre in mezzo alla folla. Allora il protagonista, esasperato ed esausto, gli si para finalmente di fronte fissandolo in volto ma l'uomo rimane del tutto indifferente e continua a camminare senza degnarlo di alcuna attenzione. Il protagonista capisce allora che non riuscir\u00e0 mai ad ottenere ulteriori informazioni su quell'uomo; comprende come sia inutile continuare a seguirlo e come non riuscirebbe in ogni caso a sapere niente su di lui. \"\u00c8 l'uomo della folla\" pensa, che \"non vuole ne pu\u00f2 star solo\"."}
{"id": "2792125", "revid": "110157", "url": "https://it.wikipedia.org/wiki?curid=2792125", "title": "Tonin'", "text": "Tonin' \u00e8 un album del gruppo vocale statunitense The Manhattan Transfer, pubblicato nel 1995 dalla Atlantic Records."}
{"id": "2792128", "revid": "287204", "url": "https://it.wikipedia.org/wiki?curid=2792128", "title": "Australasian Championships 1909", "text": "Gli Australasian Championships 1909 (conosciuto oggi come Australian Open) sono stati la 5\u00aa edizione degli Australasian Championships e quarta prova stagionale dello Slam per il 1909. Si \u00e8 disputato nel novembre del 1909 sui campi in erba del Kitchener Park di Perth in Australia. Il singolare maschile \u00e8 stato vinto dal neozelandese Anthony Wilding, che si \u00e8 imposto sull'australiano Ernie Parker in 3 set. Nel doppio maschile si \u00e8 imposta la coppia formata da J. Keane e Ernie Parker. Non si sono giocati i tornei femminili e il doppio misto che saranno introdotti nel 1922.\nRisultati.\nSingolare maschile.\n Anthony Wilding ha battuto in finale Ernie Parker 6\u20131, 7\u20135, 6\u20132\nDoppio maschile.\n J. Keane / Ernie Parker hanno battuto in finale Tom Crooks / Tony Wilding 1-6, 6-1, 6-1, 9-7"}
{"id": "2792130", "revid": "287204", "url": "https://it.wikipedia.org/wiki?curid=2792130", "title": "Good as I Been to You", "text": "Good as I Been to You \u00e8 il ventottesimo album in studio del cantautore Bob Dylan, pubblicato dalla Columbia Records nel novembre del 1992.\n\u00c8 composto unicamente da reinterpretazioni di canzoni folk tradizionali e da cover, ed \u00e8 il primo disco di Dylan registrato in maniera completamente acustica sin dai tempi di \"Another Side of Bob Dylan\" del 1964. Inoltre \u00e8 il primo album di Bob Dylan a non contenere composizioni originali.\n\"Good as I Been to You\" raggiunse la posizione numero 51 in classifica negli Stati Uniti e la 18\u00aa posizione in Gran Bretagna, ricevendo recensioni generalmente abbastanza positive che aiutarono Dylan a recuperare parte del suo prestigio presso la critica dopo il controverso fallimento di \"Under the Red Sky\".\nTracce.\nTutti i brani sono tradizionali arrangiati da Bob Dylan eccetto dove indicato."}
{"id": "2792132", "revid": "729019", "url": "https://it.wikipedia.org/wiki?curid=2792132", "title": "Tunica vaginale", "text": "La tunica vaginale detta anche vagina propria \u00e8 un mesotelio che ricopre i testicoli, formando una specie di sacchetto. Essa deriva dal processo vaginale del peritoneo, che nel feto precede la discesa dei testicoli dall'addome nello scroto.\nDopo la sua discesa, questa porzione di sacca, che si estende dall'anello inguinale addominale, si oblitera vicino alla parte superiore del testicolo, mentre la porzione inferiore rimane un sacco a fondo chiuso, che riveste la superficie del testicolo e si riflette nella superficie interna dello scroto.\nLamina viscerale.\nLa lamina viscerale, detta anche epiorchio, ricopre la maggior parte del testicolo e degli epididimi, collegando questi ultimi al testicolo attraverso la convergenza di foglietti distinti. Dal lato posteriore della ghiandola, \u00e8 riflessa sulla superficie interna dello scroto.\nLamina parietale.\nLa lamina parietale, detta periorchio, \u00e8 molto pi\u00f9 vasta di quella viscerale, estendendosi verso l'alto per un certo tratto davanti e sul lato mediale del funicolo spermatico, raggiungendo verso il basso il testicolo.\nLa superficie interna della tunica vaginale \u00e8 liscia e ricoperta da un lato di epitelio cubico semplice. Lo spazio tra la lamina viscerale e quella parietale costituisce la cavit\u00e0 della tunica vaginale."}
{"id": "2792135", "revid": "1305772", "url": "https://it.wikipedia.org/wiki?curid=2792135", "title": "Oak Ridge", "text": ""}
{"id": "2792136", "revid": "287204", "url": "https://it.wikipedia.org/wiki?curid=2792136", "title": "Australasian Championships 1908", "text": "Gli Australasian Championships 1908 (conosciuto oggi come Australian Open) sono stati la 4\u00aa edizione degli Australasian Championships e quarta prova stagionale dello Slam per il 1908. Si \u00e8 disputato dal 7 dicembre al 12 dicembre 1908 sui campi in erba del White City Tennis Club di Sydney in Australia. Il singolare maschile \u00e8 stato vinto dallo statunitense Fred Alexander, che si \u00e8 imposto sull'australiano Alfred Dunlop in 5 set. Nel doppio maschile si \u00e8 imposta la coppia formata da Fred Alexander e Alfred Dunlop. Non si sono giocati i tornei femminili e il doppio misto che saranno introdotti nel 1922.\nRisultati.\nSingolare maschile.\n Fred Alexander ha battuto in finale Alfred Dunlop 3\u20136, 3\u20136, 6\u20130, 6\u20132, 6\u20133\nDoppio maschile.\n Fred Alexander / Alfred Dunlop hanno battuto in finale Granville Sharp / Tony Wilding 6-3, 6-2, 6-1"}
{"id": "2792138", "revid": "287204", "url": "https://it.wikipedia.org/wiki?curid=2792138", "title": "L'orda del vento", "text": "L'Orda del vento (La Horde du Contrevent) \u00e8 un romanzo fantasy del francese Alain Damasio pubblicato da La Volte nel 2004 e vincitore del Grand Prix de l'Imaginaire nel 2006.\nTrama.\nL'avventura inizia in maniera brusca e confusionaria nel mezzo di un Fuorvento, una delle forme pi\u00f9 temibili e potenti delle nove manifestazioni del vento stesso. Durante questa battaglia l'Orda \u00e8 costretta a seguire i rigidi ordini del capo Golgoth per non essere spazzata via dalla furia della natura.\nDopo il passaggio del Fuorvento l'Orda si ricompatta, ed \u00e8 proprio in questo momento che appaiono i primi Croni, esseri misteriosi generati dal vento in grado di creare mutazioni nel tempo e nello spazio.\nLa notte dopo il forte vento viene trascorsa nell'accampamento dell'Orda in cui Caracollo, il trovatore, intrattiene il gruppo stanco, raccontando storie sull'origine del mondo e sulle innumerevoli leggende riguardanti l'Estrema Vetta. In questo momento l'Orda inizia ad essere delineata ed emergono i ruoli delle persone che la compongono.\nIl giorno seguente l'Orda incontra la Squadra Effimera, una ciurma di Freoli (popolo nomade), famosa per aver affinato la propria tecnica di navigazione al punto da riuscire a coprire lunghissime distanze in poco tempo, grazie anche al loro velocissimo vascello aereo.\nLa Squadra, sorpresa da un incontro cos\u00ec importante, organizza alcuni giorni di festeggiamenti in onore dell'Orda e il capitano freolo d\u00e0 disposizioni affinch\u00e9 il gruppo riceva ogni possibile aiuto.\nI giorni seguenti vengono spesi a bordo della nave dei freoli, la Physalis, su cui sono organizzati banchetti e festeggiamenti che permettono all'Orda di riposare e di raccontare all'equipaggio la loro meravigliosa avventura.\nTuttavia \u00e8 proprio durante questi festeggiamenti che si presenta la prima vera minaccia per il gruppo capeggiato da Golgoth. Infatti, alla fine di un gioco in cui uomini e donne si scambiano delle torce per trovare un'amante, il guerriero protettore dell'Orda, Erg, si apparta con una donna della ciurma, e durante questo momento di intimit\u00e0 viene attaccato da un membro dei Freoli.\nL'attaccante \u00e8 Sileno, un assassino addestrato a Ker Derban, il cui unico scopo \u00e8 quello di sterminare i membri del gruppo per vendicarsi di suo fratello, ucciso da Golgoth quando entrambi erano appena dei bambini.\nIl combattimento \u00e8 frenetico, i due guerrieri si fronteggiano senza esclusione di colpi, usando tecniche segrete, affinate nei lunghi anni di durissimo addestramento.\nSolo alla fine Erg, il protettore dell'Orda, ha la meglio su Sileno e riesce a vincere la sfida sferrando il colpo mortale. Tuttavia, mentre Erg riceve i primi soccorsi, si confida con il gruppo, e racconta loro che la vittoria appena conquistata \u00e8 stata ottenuta grazie all'aiuto di un altro inseguitore, molto pi\u00f9 potente di Sileno, il Contortore.\nIl Contortore viene descritto come un essere non umano, imbattibile da un comune guerriero e capace di utilizzare il tempo per vincere ogni sfida. Per la prima volta, nell'Orda affiora il terrore causato da un nemico immortale, capace di inseguirli e di giungere a loro quando meno se lo aspettano.\nIl recente attacco perpetrato da Sileno nei confronti dell'Orda costringe il capo Golgoth a prendere una decisione: i festeggiamenti dei Freoli devono terminare, \u00e8 giunto il momento di continuare il viaggio.\nL'itinerario scelto da Golgoth per continuare il viaggio \u00e8 estremamente pericoloso e attraversa una enorme zona paludosa chiamata il Pantano di Lassano. Nessuna Orda prima della 34' \u00e8 riuscita in quell'impresa, tutti i Golgoth a capo delle precedenti orde hanno scelto itinerari che aggirassero il pantano a causa delle enormi insidie nascoste tra le acque paludose.\nInutili sono le proteste dei membri del gruppo, soprattutto di quelli pi\u00f9 deboli fisicamente, la Traccia \u00e8 scelta, passer\u00e0 attraverso la palude e permetter\u00e0 al gruppo di Golgoth di guadagnare ben nove mesi sulla precedente Orda nel cammino verso la Vetta.\nI primi giorni nella palude passano senza grossi problemi, i cacciatori riescono a trovare cibo e Calliroe, la fuocaia del gruppo, \u00e8 in gradi di accendere un fuoco anche in quelle circostanze, fino a che il gruppo non si rende conto di essere seguito da una presenza non umana.\nIn poco tempo vengono raggiunti dal Contortore che si rivela per quella che \u00e8 la sua vera forma, un crono, la cui esistenza \u00e8 basata sul continuo cambiamento dell'ambiente circostante. Il Contortore \u00e8 in grado di gelare un lago e farlo ribollire pochi secondi dopo, \u00e8 in grado di mutare forma e cambiare la velocit\u00e0 del tempo.\n\u00c8 solo grazie all'aiuto di Te Jekka, il maestro di Erg, un guerriero di enorme talento, che il temibile nemico viene sconfitto e l'Orda pu\u00f2 continuare il suo viaggio attraverso le paludi.\nLa seconda parte del viaggio all'interno dello sconfinato acquitrino \u00e8 addirittura pi\u00f9 pericolosa e la traversata \u00e8 messa a repentaglio da un sifone, un gigantesco crono in grado di aprire enormi voragini nel mezzo delle acque e di risucchiare tutto ci\u00f2 che vi sta intorno.\nAnche questa volta il pericolo \u00e8 scampato grazie all'abilit\u00e0 di Erg che riesce a creare una barriera in grado di frenare il vortice del crono. Tuttavia i membri del gruppo che riescono ad osservare all'interno della voragine aperta rimangono sconvolti dalle visioni provocate dal vortice, in grado di mostrare loro frammenti del loro possibile futuro.\nDopo quattro mesi di traversata e innumerevoli pericoli sconfitti, l'Orda riesce ad approdare sull'altra sponda del pantano di Lassano, nonostante la perdita di alcuni membri del gruppo.\nFinalmente l'Orda arriva ad Alticcio, una strana citt\u00e0 costruita su due livelli.\nAlticcio si pone davanti ad un enorme canion, attraverso il quale il vento si incanala e soffia verso la citt\u00e0 ad una velocit\u00e0 disumana. L'accesso al canion \u00e8 controllato da un grande portale che viene aperto solo previa autorizzazione delle alte cariche della citt\u00e0.\nL'accesso alla citt\u00e0 alta \u00e8 riservato solo agli illustri membri dell'Acropoli, i torraioli, la classe dirigente di Alticcio, composta prevalentemente da eruditi, politici e nobili. La citt\u00e0 bassa invece \u00e8 il luogo in cui vivono i popolani, chiamati raschiatori, che con il loro duro lavoro sostentano tutte le comodit\u00e0 della citt\u00e0 alta.\nL'accoglienza riservata al gruppo di Golgoth dagli abitanti dei Alticcio non \u00e8 delle migliori e i governatori si rifiutano di aprire il portale per far passare l'Orda.\nVista la ferrea opposizione pietro, grazie alle sue abilit\u00e0 da mediatore, riesce ad arrivare ad un compromesso vantaggioso: le porte del canion sarebbero state aperte solo se l'Orda avesse superato con successo tre prove di abilit\u00e0.\nMentre le prime due vengono superate con successo da Erg e Golgoth, la terza, che consiste in una sfida lessicale tra Caracollo e un eremita stilita, finisce in pareggio ma, nonostante ci\u00f2, l'Orda riesce ad attraversare la porta, grazie anche ad una rivolta interna alla citt\u00e0 di Alticcio.\nPrima di continuare il viaggio tuttavia, Oroshi riesce ad entrare all'interno della torre della citt\u00e0, un enorme biblioteca in cui sono contenute informazioni importantissime sull'estrema vetta. Proprio in questo luogo Oroshi incontra il fratello di Te Jekka che le rivela una verit\u00e0 sconcertante: l'estrema vetta, obiettivo ultimo di ogni Orda da oltre 800 anni, non esiste e la spedizione \u00e8 destinata a concludersi con un fallimento.\nAnche Caracollo entra nella torre e riesce a scoprire informazioni sulla sua vita arrivando a capire la sua natura di crono e riuscendo a comprendere e delineare in modo chiaro il suo futuro, ed \u00e8 proprio qui che rivela a Sov una premonizione agghiacciante: l'Orda si distrugger\u00e0 durante il viaggio e soltanto Sov arriver\u00e0 alla fine, assistendo alla morte di tutti i suoi compagni.\nSuperata anche la citt\u00e0 di Alticcio l'Orda riesce finalmente ad arrivare a Campo Boban, l'ultima traccia di civilt\u00e0 prima del massiccio ghiacciato di Norska.\nA Campo Boban sono radunati tutti i superstiti dell'ottava Orda, quella partita da Aberlaas decenni prima del gruppo di Golgoth.\nIn questo luogo Pietro, Oroshi e gli altri incontrano i loro genitori, ormai divenuti anziani, che, in un clima di commozione generale, danno loro consigli per affrontare il massiccio di Norska e arrivare dove loro stessi non sono riusciti ad arrivare.\nIn questo luogo l'Orda inizia a sfaldarsi, i membri iniziano a capire che forse l'estrema vetta non vale i sacrifici necessari per raggiungerla, le donne dell'Orda soprattutto, vedono in Norska soltanto un inferno gelido capace di stroncare le loro vite e iniziano a domandarsi se non sia il caso di abbandonare la missione, rimanere al campo e stabilizzarsi tentando di creare una famiglia. Lolo Golgoth rimane inamovibile, dopo un incontro decisamente violento con il padre decide di ripartire, seguito dai membri rimanenti dell'Orda, per affrontare il ghiacciaio.\nNorska si mostra immediatamente per come era stata descritta. Un luogo selvaggio, gelido, in cui il vento soffia violento e spietato, un ghiacciaio pieno di pericoli e di ostacoli naturali.\nSolo un piccolo gruppo sopravvive al gelo di Norska, Golgoth, Pietro, Sov, Oroshi, l'astoriere e i gemelli, gli altri cadono irrimediabilmente sotto la violenza della natura oppure abbandonano la spedizione in preda agli stenti.\nSuperato il ghiacciaio tuttavia il gruppo non arriva all'estrema vetta ma si trova a percorrere sconfinate pianure erbose per mesi e mesi. Le speranze del gruppo si assottigliano sempre di pi\u00f9, il viaggio attraverso le pianure erbose trovate dopo Norska sembra non finire mai fino a che, in modo del tutto inaspettato i superstiti dell'ultima Orda arrivano alla fine del mondo.\nL'Estrema Vetta non \u00e8 quello che tutti si aspettavano, non ci sono verdi pascoli e uccelli multicolore, non c'\u00e8 il punto dove nasce il vento, l'estrema vetta si mostra come un enorme scogliera che cade a strapiombo nel vuoto, coperta da nuvole. Oltre questo punto non si pu\u00f2 proseguire.\nNei mesi che seguono l'Orda del nono Golgoth esplora in largo e in lungo lo strapiombo, assicurandosi che non ci siano strade per continuare la traccia. Proprio in questo periodo l'Orda finisce e si dilegua del tutto. Golgoth in preda alla follia si getta nel vuoto seguito da pietro incapace di veder morire un altro membro del gruppo senza poter far nulla. L'astoriere viene ucciso da un crono, Oroshi viene uccisa dal figlio che portava in grembo, nato dall'unione con Sov e i gemelli abbandonano l'Orda durante una spedizione di ricognizione.\nLa premonizione fatta da Caracollo nella torre si dimostra vera, l'unico rimasto vivo \u00e8 Sov, lo scriba, incapace di proseguire o di tornare indietro e dilaniato dal dubbio e dalla delusione che sorgono dentro di lui in questo limbo.\nIn preda alla disperazione decide di terminare il suo viaggio tuffandosi nel vuoto, quando gli appare uno stranissimo crono, simile ad una mongolfiera con una corda attaccata. Lo strano essere si avvicina al bordo del precipizio e Sov riesce ad attaccarsi alla corda.\nLa speranza riaffiora nuovamente dentro l'anima dello scriba, la discesa verso il baratro \u00e8 difficile a causa dei continui venti che spirano oltre la fine del mondo, tuttavia Sov continua fino a che, stremato dalla fatica, non lascia la presa e viene sballottato dai venti fino a toccare terra privo di sensi.\nSono due uomini a svegliarlo credendolo morto, intimandogli di spostarsi dai filtri per il vento. Alla richiesta di informazioni i due lo scambiano per pazzo e rispondono che il posto in cui si trovano \u00e8 una sezione dei bassifondi di Aberlaas. Il viaggio della 34\u00aa Orda si \u00e8 concluso, esattamente nel punto in cui era iniziato. \nPersonaggi.\nLa storia viene narrata da tutti i componenti dell'Orda, in totale 23. Ognuna delle 34 orde partite alla volta dell'Estrema Vetta nei secoli precedenti \u00e8 composta dallo stesso numero di componenti e ogni personaggio ha un suo ruolo preciso ed un simbolo che lo identifica:\n\u03a9 Golgoth - tracciatore, colui che guida l'orda \n\u03a0 Pietro della Rocca - principe \n) Sov Strochnis - scriba che tiene il resoconto della spedizione\n\u00bf\u2019 Caracollo - trovatore \n\u0394 Erg Machaon - guerriero e protettore dei membri dell'orda\n\u00ac Talweg Archippe - geomastro \n&gt; Firost de Toroge - pilone \n^ Astro, l'astoriere - uccellaio-cacciatore \n\u2018, Steppa Forcide - fiorone \n)- Arval Redhamaj - esploratore \n\u02c7\u2022 Darbon, il falconiere - uccellaio-cacciatore \n\u221e Horst e Karst Dubka - due gemelli identici, ali \n\u03c7 Oroshi Melicerte - aeromastra \n(\u2022) Alma Capys - guaritrice\n&lt; &gt; Aoi Nan - coglitrice e rabdomante \n\u222b Larco Scarsa - bracconiere del cielo \n\u25ca Learca - artigiano del metallo \n~ Calliroe Deicoon - focaia, cio\u00e8 colei che ha il compito di accendere i fuochi \n\u2202 Boscavo Silamfro - artigiano del legno \n\u2248 Coriolis - crocco, ovvero chi trasporta le provviste. Il suo nome \u00e8 chiaramente ispirato alla forza di Coriolis \n\u221a Sveziest - crocco \n]] Barbak - crocco \nGolgoth.\nGolgoth \u00e8 il capo dell'Orda e ricopre il ruolo di tracciatore. Il suo compito \u00e8 quello di trovare la via migliore (la Traccia) durante il viaggio, per permettere all'Orda di avanzare pi\u00f9 velocemente possibile verso l'Estrema Vetta.\nGrazie alla sua innata abilit\u00e0 nel tracciare infatti, la 34' Orda \u00e8 vista da tutti come il primo gruppo che riuscir\u00e0 a raggiungere la fine del viaggio.\nGolgoth viene descritto come un uomo massiccio e tarchiato, il cui volto \u00e8 caratterizzato da lineamenti duri, marcati e segnati da una vita basata sulla fatica e sul sacrificio. Il suo carattere \u00e8 brutale, rozzo e spesso volgare, non si fa molti problemi a dichiarare il suo disprezzo verso gli altri personaggi dell'Orda quando questi mostrano segni di debolezza.\nAll'interno del romanzo viene spesso descritto il suo rapporto conflittuale con il padre, visto da Golgoth come un uomo che, prima di lui, ha fallito nella ricerca dell'Estrema Vetta e, a causa di questo, meritevole di disprezzo.\nGolgoth rappresenta la volont\u00e0 nel perseguire un obiettivo, durante i decenni del viaggio non si ferma mai, non abbassa mai la guardia puntando sempre e solo verso il suo obiettivo.\nPietro Della Rocca.\nPietro \u00e8 il Principe dell'Orda, viene descritto come un uomo alto, di bell'aspetto e dal fisico atletico dotato di grande carisma e sensibilit\u00e0.\nIl suo compito \u00e8 quello di tenere organizzata l'Orda e grazie al suo carisma e alla sua sensibilit\u00e0 riesce a fare da collante tra tutti i membri del gruppo, mantenendo in questo modo un ordine e un'organizzazione necessaria ad evitare attriti interni.\nPietro viene spesso contrapposto a Golgoth a causa della sua indole pacata e leale, capace di placare i continui scatti di ira del capo dell'Orda e, soprattutto, di mantenere una visione chiara della missione, anche durante i momenti pi\u00f9 critici dell'intero viaggio.\nOroshi Melicerte.\nOroshi \u00e8 una aeromastra, come lo fu sua madre. Il suo compito all'interno dell'Orda \u00e8 quello di studiare e comprendere tutte le forme del vento che si presentano durante il viaggio. Viene rappresentata come una donna bella e dotata di grande fascino. La sua intelligenza e il suo immenso talento la rendono un personaggio cardine all'interno dell'intera storia.\nSov Strochnis.\nSov \u00e8 lo scriba dell'Orda, il suo compito \u00e8 quello di tenere un diario del viaggio in cui vengono annotati tutte le scoperte fatte dall'Orda durante la loro missione.\nCaracollo.\nCaracollo \u00e8 il Trovatore dell'Orda e il suo compito all'interno del gruppo \u00e8 quello del menestrello. Viene rappresentato come un essere molto estroverso, pieno di vita ed energia, capace di raccontare storie meravigliose grazie alla sua eccellente abilit\u00e0 con le parole. Tuttavia la figura di Caracollo appare sempre coperta da un alone di mistero fino alla fine della storia in cui scoprir\u00e0 di non essere totalmente umano.\nErg Machaon.\nErg \u00e8 il guerriero all'interno del gruppo. Il suo ruolo consiste principalmente nel proteggere l'Orda dai pericoli che si presentano durante il viaggio verso l'Estrema Vetta. Il suo addestramento, iniziato in tenera et\u00e0, \u00e8 stato durissimo e lo ha portato ad acquisire una tecnica di combattimento sopraffina che, insieme alla sua prontezza e il suo sangue freddo, torner\u00e0 estremamente utile al gruppo nelle situazioni pi\u00f9 delicate e pericolose.\nTalweg Archippe.\nTalweg \u00e8 un geomastro, il suo ruolo consiste nello studiare il terreno su cui l'Orda cammina al fine di aiutare Golgoth a tracciare una rotta migliore e pi\u00f9 sicura.\nAstro e Darbon.\nSono rispettivamente l'astoriere e il falconiere dell'Orda e utilizzano la loro esperienza con i volatili per aiutare gli esploratori del gruppo o per cacciare prede.\nArval Redhamaj.\nArval \u00e8 un esploratore, spesso inviato in avanscoperta da Golgoth per anticipare i movimenti dell'Orda e riuscire cos\u00ec a prevenire eventuali pericoli.\nHorst e Karst Dubka.\nSono le Ali dell'Orda, cio\u00e8 coloro che difendono le posizioni laterali del gruppo per evitare gli attacchi e i pericoli che potrebbero colpirne i fianchi. Vengono descritti come ragazzi robusti, identici tra loro ed estremamente ingenui.\nAlma Capys.\nAlma \u00e8 la guaritrice, ruolo estremamente importante nel gruppo poich\u00e9 \u00e8 in grado di fornire un primo soccorso ai feriti e guarire i malati grazie alla sua grande conoscenza della medicina naturale.\nAoi Nan.\nAoi \u00e8 una rabdomante, il suo compito principale \u00e8 quello di trovare fonti d'acqua, elemento fondamentale per la sopravvivenza dell'intero gruppo.\nLarco Scarsa.\nLarco \u00e8 un bracconiere, quindi ricopre il ruolo di cacciatore del gruppo.\nLearca.\nIl fabbro del gruppo, un uomo capace di plasmare il metallo secondo il suo volere.\nCalliroe Deicoon.\nCalliroe \u00e8 la focaia del gruppo, il suo ruolo \u00e8 importantissimo poich\u00e9 nelle terre selvagge la sopravvivenza \u00e8 strettamente correlata alla possibilit\u00e0 di accendere il fuoco per riscaldarsi e per cucinare le vivande.\nBoscavo Silamfro.\nBoscavo \u00e8 un grande conoscitore delle piante e del legno. All'interno del gruppo ricopre il ruolo di falegname.\nCoriolis, Sveziest e Barbak.\nSono i tre crocchi del gruppo, il loro compito \u00e8 quello pi\u00f9 faticoso forse poich\u00e9 devono trasportare grossi carichi di provviste in grado di sostentare l'intera Orda. \nNote.\nLa Casa Editrice Nord include nel romanzo un segnalibro che riporta una legenda dei vari simboli/personaggi."}
{"id": "2792140", "revid": "397603", "url": "https://it.wikipedia.org/wiki?curid=2792140", "title": "Pugsley", "text": ""}
{"id": "2792149", "revid": "1305772", "url": "https://it.wikipedia.org/wiki?curid=2792149", "title": "Oakdale", "text": ""}
{"id": "2792151", "revid": "111664973", "url": "https://it.wikipedia.org/wiki?curid=2792151", "title": "\u00c9vreux (famiglia)", "text": "Con il termine \u00c9vreux si designa una dinastia di origine francese che govern\u00f2 sulla omonima contea di \u00c9vreux e successivamente anche sul Regno di Navarra.\nLa dinastia nacque con Luigi di Francia, fratello del re Filippo IV di Francia, che venne creato primo conte di \u00c9vreux.\nIl Regno di Navarra venne ereditato dai conti di \u00c9vreux tramite il matrimonio tra Giovanna II di Navarra, figlia del re di Francia e di Navarra Luigi X di Francia, e il conte di \u00c9vreux Filippo, che divenne re di Navarra col nome di Filippo III.\nL'ultimo sovrano d'\u00c9vreux fu Bianca di Navarra, figlia di Carlo III di Navarra, che and\u00f2 in moglie al re Giovanni II di Aragona."}
{"id": "2792153", "revid": "599013", "url": "https://it.wikipedia.org/wiki?curid=2792153", "title": "Araken Demelo", "text": "Caratteristiche tecniche.\nGiocatore dotato di forza fisica e abilit\u00e0 tecnica, agiva prevalentemente all'interno dell'area di rigore; era capace di realizzare reti specialmente grazie alla potenza del suo tiro.\nCarriera.\nClub.\nFormatosi nelle giovanili del Vasco da Gama, ebbe modo di affermarsi nella massima serie uruguayana, laureandosi capocannoniere della stagione 1966 con la maglia del Danubio. Fra il 1968 e il 1972 gioc\u00f2 nella Primera Divisi\u00f3n Argentina fra le file dell'Hurac\u00e1n: in seguito all'apertura delle frontiere nel campionato di calcio greco, attir\u00f2 l'interesse di alcuni club ellenici fra cui il PAS Giannina e il , che alla fine riusc\u00ec ad acquistarlo.\nDivenuto il primo calciatore brasiliano a vestire la maglia di una squadra greca, Demelo gioc\u00f2 due stagioni con il \"Pana\" segnando diciassette reti in trentaquattro gare e formando un tandem d'attacco con Juan Ram\u00f3n Ver\u00f3n e Ant\u014dn\u012bs Ant\u014dniad\u012bs. Si ritir\u00f2 dal calcio giocato nel 1975, dopo aver giocato una stagione nell'Atromitos di Atene.\nDopo il ritiro.\n\u00c8 morto suicida a Miami nell'ottobre del 2001 in seguito a dei problemi finanziari connessi con la gestione di una scuola calcio fondata in Venezuela e gestita assieme al fratello Arnout (anch'egli calciatore, con esperienze nel Deportivo Italia)"}
{"id": "2792154", "revid": "287204", "url": "https://it.wikipedia.org/wiki?curid=2792154", "title": "Oberlin", "text": ""}
{"id": "2792155", "revid": "110157", "url": "https://it.wikipedia.org/wiki?curid=2792155", "title": "Provincia di S\u00e1nchez Ram\u00edrez", "text": "S\u00e1nchez Ram\u00edrez \u00e8 una delle 32 province della Repubblica Dominicana. Il suo capoluogo \u00e8 Cotu\u00ed.\nGeografia antropica.\nSuddivisioni amministrative.\nLa provincia si suddivide in 4 comuni e 11 distretti municipali (\"distrito municipal\" - D.M.):"}
{"id": "2792156", "revid": "433605", "url": "https://it.wikipedia.org/wiki?curid=2792156", "title": "Car\u00eca", "text": "Car\u00eca \u00e8 una frazione del comune di Drapia, in provincia di Vibo Valentia di 651 abitanti. Caratteristico borgo che sorge a un'altitudine di circa 440 m s.l.m. immerso in piena macchia mediterranea.\nGeografia fisica.\nSorge su una delle colline che da Monteporo (700 m) si protendono e si affacciano sul Mar Tirreno. Car\u00eca \u00e8 attraversata dalla strada Provinciale 17 che collega la citt\u00e0 di Vibo Valentia con Tropea, che dista da Car\u00eca 6\u00a0km.\nOrigini del nome.\nL'origine del nome \u00e8 dubbia e gli studiosi ne danno interpretazione varia. Per alcuni deriverebbe dalla valle vicina, \"Caria a valle dicta\". Per altri deriverebbe dal greco \"charieis\", \"grazioso\", quindi \"paese grazioso\". Per altri ancora, dal greco \"Kary\u00e0\", \"noce\" quindi \"paese delle noci\". In molti sostengono che il nome sia stata dato al paese da alcuni coloni greci che stabilitisi in localit\u00e0 Torre Galli, abbiano voluto dare alla contrada il nome Car\u00eca in ricordo della terra natia, infatti in Asia Minore esiste una regione storica chiamata Caria.\nStoria.\nCar\u00eca \u00e8 legata alla storia della citt\u00e0 di Tropea nella cui \"massa\" ricadeva e della quale era uno dei 24 casali. Il sito di ubicazione attuale \u00e8 differente rispetto al passato: un lento e incessante smottamento, ancora in atto e visibile nel maestoso burrone detto \"a timpa\" che guarda verso Spilinga, intorno alla prima met\u00e0 del Seicento la inghiott\u00ec completamente, cancellando le tracce della chiesa, di molti palazzi e della torre della famiglia Galluppi. Quest'ultima torre con ogni probabilit\u00e0 serviva per stabilire un contatto visivo con la Torre Marrana, collocata pi\u00f9 verso il mare, in comune di Ricadi e parte del sistema difensivo e di avvistamento dalle incursioni saracene.\nFino alla venuta dei francesi di Napoleone Bonaparte fu uno dei 24 casali di Tropea, nel 1811 durante la dominazione francese, con l'istituzione dei Comuni divent\u00f2 parte del Comune di Drapia, comune di nuova istituzione, col ritorno dei Borbone l'assetto dato dai francesi venne mantenuto.\nTerritorio.\nIl territorio di Car\u00eca ha la fortuna di essere circondato quasi completamente da una vastissima distesa di boschi con una variegata tipologia di alberi che vanno dal castagno, alla quercia, al leccio, al pino ed all'acacia, si presta di conseguenza alla possibilit\u00e0 di escursioni.\nEdifici e monumenti.\nLa Chiesa Parrocchiale della Trasfigurazione, sorta nel 1660, modificata e ampliata pi\u00f9 volte, oltre al quadro della \"Trasfigurazione\" custodisce un tabernacolo in marmo intarsiato di notevole bellezza proveniente, secondo a tradizione locale, dal distrutto monastero di San Sergio e Bacco di Drapia.\nLa Chiesa della Beata Vergine Maria del Monte Carmelo consacrata il 16 luglio 1906 per la popolazione cariese costituisce un vero e proprio santuario. Al suo interno \u00e8 custodita sull'altare maggiore la veneratissima effigie della Madonna del Carmelo, patrona del paese, verso la quale i cariesi nutrono una profonda devozione.\nIl Castello Galluppi-Toraldo \u00e8 un'interessante struttura in serio pericolo di sopravvivenza e acquisita al patrimonio comunale in data 20 luglio 2009, appartenuta alla famiglia Galluppi e residenza estiva di Pasquale Galluppi, filosofo tropeano che amava passare a Car\u00eca le sue estati. Ora diventato un suggestivo Complesso Monumentale e sede della biblioteca comunale, del Museo e con annesso Centro Congressi. \u00c8 in fase di recupero e restauro l'imponente giardino storico.\nSuggestiva \u00e8 pure la vasca deposito con annesso fontanile, adiacente alla chiesa della Madonna di Monte Carmelo, risalente agli anni trenta del secolo scorso, ritenuta, qualificata e vincolata dalla Soprintendenza come manufatto \"tipico\" dello stile architettonico del periodo di costruzione, rappresenta una documentazione viva di una svolta epocale, poich\u00e9 fu il primo manufatto che addusse l'acqua potabile alla comunit\u00e0 locale, la quale da secoli era costretta ad approvvigionarsi di acqua a dorso d'asino dalla non vicina fonte di Sant'Agasi.\nScendendo verso Tropea lungo la suggestiva e panoramica S.P. 17 si incontra, in uno slargo sulla destra, la fontana di \"Sant'Agata\" volgarmente detta Sant' Agasi, di questa sorgente che riforniva la vicina Tropea si hanno notizie fino dal 1400 in quanto era parte del sistema idrico della Citt\u00e0 di Tropea.\nNella pittoresca vallata tra Car\u00eca e Spilinga si trova la grotta di San Leo (detta volgarmente Santu Liu), una delle poche grotte eremitiche basiliane affrescate rimaste in Calabria.\nAmpie necropoli tardo romane, prevalentemente scavate nella roccia, si trovano in localit\u00e0 Cardillo, Saracin\u00f2, Massar\u00eca, Cozzup\u00f2di.\nSalendo verso Vibo Valentia lungo la S.P. 17 sulla sinistra si erge Torre Galli, residenza di campagna della famiglia Galli di Tropea, poco pi\u00f9 avanti nella vasta distesa del Poro a destra e sinistra del tratto rettilineo della S.P. 17, nel 1923 il grande archeologo Paolo Orsi ritrov\u00f2 una necropoli dell'et\u00e0 del ferro la pi\u00f9 importante di tutto il Mediterraneo. Molti dei reperti rinvenuti si possono ammirare oggi nel Museo Nazionale di Reggio Calabria.\nProdotto tipico.\nIl prodotto tipico di Car\u00eca \u00e8 la \"sujaca\" (detta anche \"suriaca\"), ovvero i fagioli. Vengono coltivati sulla piana del Poro, e \n\"Sagra da Sujaca\".\nManifestazione popolare che si svolge puntualmente da oltre trent'anni a Car\u00eca nella serata del 6 agosto. Manifestazione enogastronomica di grande richiamo \u00e8 una delle pi\u00f9 longeve sagre del Vibonese, nata nell'agosto del 1978 da un gruppo di giovani cariesi. Manifestazione dedicata al prodotto tipico di Car\u00eca, i fagioli detti in vernacolo locale \"sujaca\". Quando l'economia locale era prevalentemente contadina esso ha rappresentato il sostentamento quasi quotidiano della comunit\u00e0 sostituendo egregiamente la carente carne.\nNella serata del 6 agosto oltre ai fagioli cucinati tradizionalmente nelle diverse salse, vengono distribuiti altri prodotti tipici locali: 'nduja, cipolla, pane casereccio.\nQuesto prodotto assume, specie se degustato nella frazione in cui \u00e8 coltivato, tutta una sua tipicit\u00e0 dovuta principalmente alle caratteristiche del terreno in cui matura e poi per la modalit\u00e0 di cottura: a fuoco lento di legna dentro una pignata di terra cotta;\ndurante la non breve cottura all'evaporare dell'acqua ne va aggiunta altra sempre alla stessa temperatura, tipica \u00e8 l'aggiunta di uno spicchio d'aglio (che non va poi mangiato) ovvero di un peperoncino piccante che pu\u00f2 essere poi mangiato (ma solo da veri calabresi).\nIn estate si suole accompagnare a\"sujaca\" con la cipolla rossa di Tropea e peperoni arrostiti mentre durante l'inverno diventano sue fatali compagne le erbette di campo condite con olio crudo di cui Car\u00eca \u00e8 eccellente produttrice.\nSpettacoli folkloristici, \"ballo dei giganti\", \"ballu du camejuzzu\", \"i focu\" (spettacolo pirotecnico) e tradizionali bancarelle.\nLa sagra viene gestita da un comitato appositamente costituito e i fagioli degustati nella sagra vengono offerti e cucinati dalle famiglie di Car\u00eca."}
{"id": "2792160", "revid": "1305772", "url": "https://it.wikipedia.org/wiki?curid=2792160", "title": "Tank (cantante statunitense)", "text": "Legato a diverse etichette discografiche ne corso della sua carriera, Tank ha pubblicato 10 album e svariati singoli. Nel corso della sua carriera ha ottenuto 5 nomination ai Grammy Awards.\nCarriera.\nFormazione.\nNato nel Milwaukee, Wisconsin, ma cresciuto a Maryland, durante l'adolescenza ha praticato numerosi sport in maniera agonistica ma ha preferito perseguire l'obiettivo di diventare un cantante. Tank inizia a muovere i primi passi nel mondo della musica lavorando come corista nei tour di Ginuwine.\nAttivit\u00e0 di cantante.\nNel 2001 riesce finalmente a pubblicare il suo primo album, \"Force of Nature\", che conquista la vetta degli album pi\u00f9 venduti e la settima posizione della classifica Billboard 200, e dal quale viene estratto il singolo \"Maybe I Deserve\" che arriva alla settima posizione della classifica R&amp;B di \"Billboard\". Nel 2002, viene pubblicato il secondo lavoro del cantante, \"One Man\", e nello stesso anno Tank debutta come co-produttore del singolo \"One Minute Man\" di Missy Elliott.\nIl 15 maggio 2007 viene pubblicato il terzo album del cantante, \"Sex, Love &amp; Pain\". Uno dei singoli estratti dal progetto, \"Please Don't Go\", raggiunge la vetta nella classifica R&amp;B di Billboard. Nello stesso periodo Tank Ginuwine e Tyrese Gibson formano il gruppo musicale TGT. Il gruppo pubblica il singolo \"Please Don't Go\" (remix di un precedente brano di Tank), e parte con un tour chiamato \"The Shirts Off Tour\". Il gruppo rimane in piedi fino al 2013, anno in cui pubblica l'album \"Three Kings\".\nNel 2010 pubblica l'album \"Now or Never\", che include collaborazioni con colleghi come Chris Brown, Drake, Letoya Luckett. Nel 2012 pubblica l'album \"This Is How I Feel;\" nel 2014 pubblica l'album \"Stronger,\" che tuttavia manca l'ingresso nella Billboard 200. Ciononostante, la maggior parte dei singoli entrano nella top 10 della classifica R&amp;B di Billboard. Nel 2015 pubblica il mixtape \"If You Were Mine,\" a cui fa seguito l'anno successivo l'album \"Sex Love &amp; Pain II\", con il quale riesce ad ottenere risultati commerciali migliori rispetto al predecessore.\nNel 2017 ottiene un notevole successo con il singolo \"When We\", al quale segue la pubblicazione dell'album \"Savage\". Due anni dopo, nel 2019, pubblica l'album \"Elevation\", preceduto dal singolo di successo \"I Don't Think You're Ready\".\nAutore e produttore.\nTank nel corso della propria carriera ha collaborato, in veste di produttore o compositore, con Dave Hollister, Marques Houston, Omarion, Jamie Foxx, Donell Jones, Kelly Rowland e Monica. Inoltre, come associato al team produttivo The Underdogs, il cantante ha anche lavorato con numerosi altri artisti, ed ha contribuito alla colonna sonora di \"Dreamgirls\", nel quale compare in un cameo.\nAttore.\nOltre alla partecipazione in \"Dreamgirls\", Tank ha recitato da co-protagonista nel film musicale \"Preacher's Kid.\" Ha inoltre preso parte alla serie TV \"Born Again Virgin\" e nella miniserie \"The New Edition Story\".\nVita privata.\nTank ha sposato Zena Foster nel 2018. La coppia aveva precedentemente avuto due figli, Zion e Joey. Tank \u00e8 inoltre padre di altri tre figli, Jordan, Ryen e Durrell Jr, avuti da relazioni precedenti."}
{"id": "2792163", "revid": "1305772", "url": "https://it.wikipedia.org/wiki?curid=2792163", "title": "Oil City", "text": ""}
{"id": "2792169", "revid": "200568", "url": "https://it.wikipedia.org/wiki?curid=2792169", "title": "Olla", "text": ""}
{"id": "2792177", "revid": "6923", "url": "https://it.wikipedia.org/wiki?curid=2792177", "title": "Ford Ranger", "text": "Il Ford Ranger \u00e8 un pick-up compatto prodotto della Ford per il mercato americano dal 1983 e di cui \u00e8 stata presentata nel 1998 la quarta serie.\nIl nome \"Ranger\" era stato usato in precedenza (dal 1965 al 1981) per gli allestimenti pi\u00f9 lussuosi della Ford F-Series, una serie di pickup \"full size\", ovvero di dimensioni elevate.\nLa storia.\nLa prima serie, che andava a sostituire il Courier, venne presentata unitamente al Ford Bronco che utilizzava la stessa piattaforma ma era disponibile in versione chiusa, quasi un SUV ante litteram.\nPur raggiungendo una lunghezza che sfiorava, in alcune versioni, i 5 m di lunghezza, per gli standard statunitensi del tempo, era considerato come un pick-up compatto.\nLa dotazione di propulsori era diversificata ed erano disponibili cilindrate comprese tra i 2.0 e i 2.9 l.\nLa seconda serie, disponibile dal 1989, vide l'eliminazione del propulsore di minor cilindrata, mentre ne venne reso disponibile uno nuovo da 4.0 l.\nA partire dalla terza serie, presentata nel 1994, viene commercializzato con poche modifiche e nel resto del mondo compresa l'europa e anche commercializzato dalla Mazda, dapprima come Mazda B-Serie e, dal 2006 come Mazda BT-50.\nNel 1998 fu presentata la quarta serie del Ranger che presentava un ulteriore maggiorazione sia dei passi che delle lunghezze disponibili. La quinta e la sesta generazione furono introdotte rispettivamente nel 2005 e nel 2012."}
{"id": "2792178", "revid": "124941746", "url": "https://it.wikipedia.org/wiki?curid=2792178", "title": "Ponte San Lorenzo", "text": "Ponte San Lorenzo \u00e8 una frazione del comune di Narni (TR), popolata da 5.017 abitanti (dati Istat, 2021) e localizzata in pianura a 158\u00a0m s.l.m.\nL'incremento demografico \u00e8 stato notevole a partire dagli anni ottanta ed un decreto del sindaco, nei primi anni novanta, la eleva a frazione.\nNel 2019 ha inglobato le frazioni di Castelchiaro e San Faustino, questo ha contribuito ad un maggior sviluppo territoriale e ad aumento di popolazione. \nNel 2021 ingloba le zone di San Giacomo,Settecani,Porcivalle e Poscargano in precedenza segnate a Narni e Terni.\nLa frazione ospita una squadra di calcetto, e una squadra di calcio a 7.\nEconomia e manifestazioni.\nIl 10 agosto si svolge la festa di San Lorenzo, durante la quale sono organizzati giochi popolari."}
{"id": "2792184", "revid": "775372", "url": "https://it.wikipedia.org/wiki?curid=2792184", "title": "Monte Pulito (curazia)", "text": "Monte Pulito \u00e8 una \"curazia\" (frazione) della Repubblica di San Marino, appartenente al castello di Faetano."}
{"id": "2792201", "revid": "767487", "url": "https://it.wikipedia.org/wiki?curid=2792201", "title": "Monte Pulito (San Marino)", "text": "Il Monte Pulito \u00e8 un rilievo della Repubblica di San Marino che si trova nel castello di Faetano, con i suoi 346 m.s.l. \u00e8 per altezza l'ottava cima pi\u00f9 alta del piccolo Stato."}
{"id": "2792203", "revid": "326822", "url": "https://it.wikipedia.org/wiki?curid=2792203", "title": "Kentarou Miura", "text": ""}
{"id": "2792204", "revid": "6923", "url": "https://it.wikipedia.org/wiki?curid=2792204", "title": "Appledore (North Devon)", "text": ""}
{"id": "2792208", "revid": "1005847", "url": "https://it.wikipedia.org/wiki?curid=2792208", "title": "Livio Zambeccari", "text": "Figlio del conte Francesco Zambeccari e di Diamante Negrini, fu gran maestro del Grande Oriente d'Italia nel 1860 e tra il 1861 e il 1862.\nBiografia.\nPrima giovent\u00f9.\nAffiliato fin da giovane alla Carboneria, fu costretto all'esilio a seguito dei moti rivoluzionari del 1821. Dopo essersi rifugiato in Spagna, lott\u00f2 a fianco dei costituzionalisti di Rafael del Riego. Spentasi la rivoluzione, viaggi\u00f2 in tutta Europa seguendo le sue inclinazioni di naturalista, fino a che decise di partire per il Sud America.\nIn America meridionale.\nGiunto a Montevideo nel 1826, Zambeccari combatt\u00e9 in Argentina, tra le file degli ussari \"unitarios\" contro i \"federales\" di Juan Manuel de Rosas e, successivamente, prese parte ai moti separatisti della provincia brasiliana del Rio Grande do Sul, che videro tra i protagonisti anche Giuseppe Garibaldi. Catturato dall'esercito imperiale di Pietro II nel 1836, venne tenuto prigioniero per tre anni. Il 2 dicembre 1839 venne liberato, a patto di lasciare definitivamente il Brasile. Salpato a bordo della nave inglese \"La Lira\" giunse a Londra, dove conobbe Giuseppe Mazzini, e poi si spost\u00f2 in Francia.\nTra i Cacciatori del Reno.\nTornato in Italia nel 1841, Zambeccari partecip\u00f2 attivamente agli avvenimenti che portarono all'Unit\u00e0 del Paese: fu tra i protagonisti dei moti mazziniani che ebbero luogo in Romagna tra il 1843 e il 1845 e, nel 1848, prese parte alla prima guerra d'indipendenza come comandante del battaglione volontario dei Cacciatori del Reno, distinguendosi per varie operazioni, soprattutto nel Veneto.\nAlla difesa di Ancona nell'assedio del 1849.\nNel 1849 il governo della Repubblica romana lo pose al comando della piazzaforte di Ancona, assediata dagli austriaci, che volevano riconsegnarla al papa. L'assedio austriaco del 1849 ad Ancona fu un episodio significativo della prima guerra di indipendenza italiana. Il 21 giugno, dopo quasi un mese di eroica resistenza, la citt\u00e0, sottoposta a incessante bombardamento, fu costretta a cedere, ma il comandante austriaco generale Franz von Wimpffen, riconoscendo il valore dei difensori, tra cui il tenente colonnello Giulio Especo y Vera, comandante dell'Artiglieria della citt\u00e0, concesse loro l'onore delle armi. Nel 1859, quando l'unit\u00e0 italiana era stata ormai ottenuta, Ancona fu decorata con la medaglia d'oro del Risorgimento nazionale. Tutto ci\u00f2, ottenuto in condizioni di grande inferiorit\u00e0 di uomini e di mezzi, certo mostra il grande valore dello Zambeccari. In seguito alla sconfitta infertagli ad Ancona, dovette riparare in esilio, prima in Grecia e poi, dal 1854, in Piemonte.\nCon Garibaldi.\nDopo la partecipazione volontaria di Zambeccari alla battaglia del Volturno, svoltasi tra settembre e ottobre del 1860, Garibaldi lo nomin\u00f2 generale dell'esercito meridionale.\nPoco dopo, per\u00f2, si ritir\u00f2 a Bologna, a causa delle sue precarie condizioni di salute. Mor\u00ec a Bologna nel 1862.\nAttivit\u00e0 massoniche.\nL'8 ottobre 1859 fond\u00f2 a Torino, con altri sette fratelli massoni, la loggia \"Ausonia\" che fu all'origine, il 20 dicembre 1859, del Grande Oriente d'Italia. Zambeccari s'impegn\u00f2 molto per la rifondazione della Massoneria italiana, e, verso la fine dell'anno seguente, fu \"ad interim\" Gran Maestro del GOI, e di nuovo da ottobre 1861 a febbraio 1862.\nNel 1860, in qualit\u00e0 di Principe Rosa-Croce del Rito scozzese antico ed accettato, fond\u00f2 la loggia \"Concordia Umanitaria\" di Bologna e nel 1862 fu membro effettivo della loggia \"Osiride\" di Torino.\nToponomastica.\nA Livio Zambeccari sono dedicate una via nella natia citt\u00e0 di Bologna e una in quella di Vicenza, vicino ai luoghi in cui egli e i suoi uomini combatterono contro le truppe austriache."}
{"id": "2792213", "revid": "254059", "url": "https://it.wikipedia.org/wiki?curid=2792213", "title": "Contea di \u00c9vreux", "text": "La contea di \u00c9vreux era un'antica contea creata dal duca di Normandia Riccardo I di Normandia nel 989 per suo figlio Riccardo d'\u00c9vreux, arcivescovo di Rouen.\nLa contea pass\u00f2 poi nel 1118 al casato dei signori di Montfort-l'Amaury, ramo cadetto dei Hainaut, tramite il matrimonio tra Agnese d'\u00c9vreux, figlia di Riccardo d'\u00c9vreux, e Simone I di Montfort, conte di Montfort-l'Amaury.\nNel 1198 venne ceduta alla Francia e Filippo IV di Francia la concesse a suo fratello Luigi che diede vita al casato di \u00c9vreux, che dal sedette sul trono di Navarra.\nNel 1404 Carlo III di Navarra diede alla Francia la contea in cambio del ducato di Nemours, decretandone la temporanea fine. \nNegli anni titolo di conte di \u00c9vreux venne difatti creato appositamente per alcuni personaggi: \nLuigi XIII di Francia lo diede dal 1605 ai duchi di Bouillon La Tour d'Auvergne, che lo mantennero fino al 1753."}
{"id": "2792222", "revid": "122993348", "url": "https://it.wikipedia.org/wiki?curid=2792222", "title": "Torneo di Viareggio 1962", "text": "Il Torneo di Viareggio 1962 \u00e8 stata la quattordicesima edizione del torneo calcistico riservato alle formazioni giovanili di squadre di tutto il mondo ed organizzato dalla CGC Viareggio. Ad aggiudicarsi il torneo \u00e8 stata l'Inter per la prima volta nella storia della competizione.\nLe 16 squadre partecipanti arrivavano da 7 Paesi differenti e la maggior parte di esse, 8, dall'Italia. Per la prima volta nel torneo si inaugura la partecipazione di met\u00e0 squadre straniere e met\u00e0 squadre italiane, modello che denoter\u00e0 i successivi 20 anni della competizione\nFormato.\nLe 16 squadre sono organizzate in diversi turni ad eliminazione diretta. Il primo turno, gli ottavi di finale, prevedono gare di andata e ritorno. Dai quarti di finale in poi la qualificazione \u00e8 decisa in sfide ad eliminazione diretta."}
{"id": "2792226", "revid": "1543377", "url": "https://it.wikipedia.org/wiki?curid=2792226", "title": "Salto con gli sci ai XV Giochi olimpici invernali", "text": "Nel salto con gli sci ai XV Giochi olimpici invernali furono disputate tre gare, tutte riservate agli atleti di sesso maschile. Per la prima volta fu inserita nel programma olimpico la gara a squadre, gi\u00e0 inserita in quello iridato dall'edizione del 1982.\nRisultati.\nTrampolino normale.\nLa gara dal trampolino normale si disput\u00f2 il 14 febbraio sul trampolino olimpico K70 e parteciparono 58 atleti, che effettuarono due salti con valutazione della distanza e dello stile.\nTrampolino lungo.\nLa gara dal trampolino lungo si disput\u00f2 il 23 febbraio sul trampolino olimpico K90 e parteciparono 55 atleti, che effettuarono due salti con valutazione della distanza e dello stile.\nGara a squadre.\nLa gara a squadre si disput\u00f2 il 24 febbraio sul trampolino olimpico K90 e parteciparono 11 squadre nazionali, che effettuarono due salti con valutazione della distanza e dello stile. Ogni squadra era composta da quattro atleti; ai fini del punteggio venivano conteggiati i tre migliori salti di ogni serie."}
{"id": "2792227", "revid": "200568", "url": "https://it.wikipedia.org/wiki?curid=2792227", "title": "Mandrillus sphinx", "text": "Il mandrillo (\"Mandrillus sphinx\" ) \u00e8 un primate della famiglia Cercopithecidae, le cos\u00ec dette 'scimmie del Vecchio Mondo'. \u00c8 una delle due specie assegnate al genere \"Mandrillus\", insieme al drillo (\"M. leucophaeus\"). Sia il mandrillo che il drillo erano una volta classificati come babbuini all'interno del genere \"Papio\", ma ora sono classificati all'interno di un proprio genere, \"Mandrillus\". Questa classificazione era dettata dal loro aspetto esteriore, per l'appunto simile a quello dei babbuini, quando in realt\u00e0 questi animali sono pi\u00f9 strettamente imparentati con i cercocebi, del genere \"Cercocebus\". I mandrilli sono originari dell'Africa centro-occidentale, ed il loro areale comprende il sud del Camerun, Gabon, Guinea Equatoriale e Congo. I mandrilli vivono principalmente nella foresta pluviale tropicale, in grandi gruppi o \"truppe\". I mandrilli hanno una dieta onnivora composta principalmente da frutta e insetti. La stagione riproduttiva raggiunge il picco da luglio a settembre, con un corrispondente picco di nascita da dicembre ad aprile.\nI mandrilli sono le scimmie non-antropomorfe pi\u00f9 grandi del mondo, nonch\u00e9 le pi\u00f9 colorate. Questo animale \u00e8 classificato come Vulnerabile, dalla IUCN.\nDescrizione.\nIl mandrillo \u00e8 uno dei mammiferi pi\u00f9 sessualmente dimorfici conosciuti, per via della selezione sessuale esercitata dalle femmine che favoriscono i maschi pi\u00f9 grandi e colorati. I maschi pesano tipicamente 19-37 kg (42-82 libbre), con una massa media di 32,3 kg (71 libbre). Le femmine pesano circa la met\u00e0 del maschio, con un peso di 10-15 kg (22-33 libbre) ed una media di 12,4 kg (27 libbre). I maschi eccezionalmente grandi possono pesare fino a 54 kg (119 libbre), con segnalazioni non confermate di mandrilli fuori misura e del peso di 60 kg (130 libbre) secondo il Guinness dei primati. Il mandrillo \u00e8 la scimmia non-antropomorfa vivente pi\u00f9 pesante conosciuta, superando in peso anche i pi\u00f9 grandi babbuini, come il babbuino nero e il babbuino verde, anche tenendo conto dell'estremo dimorfismo sessuale di questi primati, sebbene il mandrillo sia in media pi\u00f9 corto (in lunghezza) e pi\u00f9 basso (altezza al garrese) rispetto a queste specie. In media i maschi sono lunghi 75-95 centimetri (30-37 pollici), mentre le femmine possono raggiungere anche 55-66 centimetri (22-26 pollici) di lunghezza, con la corta coda che aggiunge altri 5-10 centimetri (2-4 pollici). L'altezza al garrese, quando poggiano su tutte a quattro le zampe, pu\u00f2 variare da 45 a 50 centimetri (18\u201320 pollici) nelle femmine, e da 55 a 65 centimetri (22\u201326 pollici) nei maschi. Rispetto ai babbuini, il mandrillo ha una struttura corporea pi\u00f9 scimmiesca, con una corporatura muscolosa e compatta, arti pi\u00f9 corti e robusti, con braccia pi\u00f9 lunghe delle gambe, e la quasi totale assenza di coda. La testa del maschio \u00e8 di dimensioni eccezionali rispetto al corpo. Inoltre, i maschi hanno canini pi\u00f9 lunghi delle femmine, che nei maschi possono arrivare fino a 6,35 centimetri (2,50 pollici) mentre nelle femmine raggiungono appena 1 centimetro.\nIn cattivit\u00e0 i mandrilli possono vivere fino a 31 anni. Le femmine raggiungono la maturit\u00e0 sessuale a circa 3,5 anni.\nColorazione.\nIl mandrillo \u00e8 una scimmia assai variopinta: sul dorso il pelo \u00e8 bruno scuro, con sfumature verde oliva, sul petto invece \u00e8 giallastro, sul ventre diviene di consistenza ovattata ed \u00e8 di colore biancastro, mentre sui fianchi \u00e8 presente una fascia divisoria fra il pelo del dorso e del ventre, di colore bruno chiaro. In tutto il corpo il pelame \u00e8 un po' ruvido e ispido. Dietro le orecchie si nota una macchia glabra bianca, mentre il naso arde d'un rosso cinabro ed i rigonfiamenti delle guance splendono di un blu fiordaliso: i solchi, che dividono questi rigonfiamenti, appaiono di color nero. Le orecchie piccole e quasi celate dal pelo sono chiare, giallo-biancastre. Una mascherina nera incornicia gli occhi bruni, una barba giallo limone orna il mento. Le aree intorno ai genitali e all'ano variano da individuo, potendo essere rosse, rosa, blu, scarlatte o viola. Presentano anche callosit\u00e0 ischiatiche rosa pallido. La colorazione dell'animale \u00e8 pi\u00f9 pronunciata nei maschi adulti dominanti. Entrambi i sessi hanno ghiandole toraciche, che vengono utilizzate nella comunicazione olfattiva. Anche queste sono pi\u00f9 prominenti nei maschi adulti dominanti.\nI mandrilli sono noti per i loro colori accesi, inusuali per gli standard dei mammiferi. Nel suo \"The Descent of Man\", Charles Darwin scrisse: \"nessun altro membro nell'intera classe dei mammiferi ha colori cos\u00ec straordinari come il mandrillo maschio adulto\". I colori vivaci dei mandrilli non sono infatti prodotti convenzionalmente (nessun mammifero \u00e8 noto per avere pigmenti rossi e blu), essendo derivati dalla diffrazione della luce nelle fibre di collagene del viso.\nDistribuzione.\nL'areale dei mandrilli comprende principalmente l'Africa occidentale, soprattutto le foreste vergini del Camerun meridionale, Guinea Equatoriale, Congo e Gabon. Il loro areale pu\u00f2 includere anche la Nigeria. La loro distribuzione \u00e8 delimitata dal fiume Sanaga a nord e dai fiumi Ogoou\u00e9 e White a est. Ricerche recenti suggeriscono che le popolazioni di mandrilli a nord e a sud del fiume Ogoou\u00e9 sono cos\u00ec geneticamente diverse da poter essere considerate sottospecie separate. I mandrilli vivono nelle foreste pluviali tropicali. Vivono anche nelle foreste a galleria adiacenti alle savane, cos\u00ec come nelle foreste rocciose, nelle foreste ripariali, nelle aree coltivate, nelle foreste allagate ed i letti di ruscelli. Talvolta, le truppe di mandrilli attraversano anche aree erbose all'interno dei loro habitat forestali.\nBiologia.\nComportamento.\nI mandrilli vivono in gruppi molto grandi e stabili, chiamati \"truppe\" o \"orde\". Un'orda pu\u00f2 contare centinaia di mandrilli, con una media di circa 615 individui ed un massimo di 845. Tuttavia, \u00e8 difficile stimare con precisione le dimensioni di un'orda nella foresta; pertanto gli studiosi, solitamente, filmano questi gruppi quando attraversano un passaggio libero dagli alberi tra due macchie di foresta o attraversano una strada, come metodo per stimare il numero totale del gruppo. La pi\u00f9 grande orda accertata osservata in questo modo era composta da oltre 1.300 individui, nel Parco nazionale di Lop\u00e9 in Gabon, rappresentando la pi\u00f9 grande aggregazione di primati non-umani mai registrata. In natura, i maschi si disperdono e solo le femmine rimangono all'interno del loro gruppo di nascita. Ci\u00f2 avvantaggia le femmine, che stabiliscono forti relazioni con i loro parenti che possono fornire supporto durante i conflitti, una prole migliore e una vita pi\u00f9 lunga. Queste orde sono formate da un maschio dominante, da femmine adulte e dalla loro prole. I maschi hanno uno stile di vita solitario e rientrano nelle orde solo quando le femmine sono ricettive all'accoppiamento, periodo che dura tre mesi all'anno. Non si sa se i maschi solitari formino gruppi di soli maschi. Il maschio dominante ha il compito di proteggere le femmine ed i cuccioli con grande temerariet\u00e0 e, se adirato, pu\u00f2 trasformarsi in un terribile avversario. Eppure sorprende l'elevato numero di mandrilli che gli indigeni riescono ad uccidere. Forse la ragione per cui gli indigeni continuano a diffondere le vecchie storie terrificanti sui mandrilli ha lo scopo di aumentare il valore della preda agli occhi dell'acquirente.\nI mandrilli sono per lo pi\u00f9 terrestri, sebbene siano comunque pi\u00f9 arboricoli dei babbuini, e si nutrono anche in cima agli alberi. Quando a terra, i mandrilli si muovono con un'andatura quadrupede plantigrada (poggiando completamente la pianta dei piedi al terreno, e camminando sui palmi delle mani o, talvolta, sulle nocche). Quando sono sugli alberi, invece, si muovono spesso con salti laterali. I mandrilli sono per lo pi\u00f9 diurni, rimanendo attivi dalla mattina alla sera. Dormono sugli alberi in un luogo diverso ogni notte. Sono stati osservati dei mandrilli fare uso di strumenti; in cattivit\u00e0, i mandrilli sono stati osservati usare dei bastoncini per pulirsi.\nAlimentazione.\nIl mandrillo \u00e8 un onnivoro, la cui dieta si compone principalmente di piante, di cui consuma oltre un centinaio di specie. La sua dieta si compone di frutta, ma anche di foglie, liane, cortecce, steli e fibre vegetali. Possono anche cibarsi di funghi e terriccio. Oltre ai vegetali, il mandrillo integra nella sua dieta anche piccoli animali, principalmente invertebrati, in particolare formiche, coleotteri, termiti, grilli, ragni, lumache e scorpioni, sebbene possano nutrirsi anche di uova e persino vertebrati come uccelli, tartarughe, rane, istrici, ratti e toporagni. In alcune occasioni, i mandrilli (soprattutto grossi maschi solitari) sono stati osservati cacciare attivamente e nutrirsi di esemplari adulti di cefalofo baio e altre piccole antilopi. Questo comportamento, tuttavia, sembra essere limitato ai periodi della stagione secca, quando vi \u00e8 poco disponibilit\u00e0 di piante e frutta. Le prede di grandi dimensioni vengono probabilmente uccise con un morso alla nuca con i lunghi canini. Uno studio sulla dieta di questi animali ha rilevato che la dieta del mandrillo \u00e8 composta da frutta (50,7%), semi (26,0%), foglie (8,2%), midollo (6,8%), fiori (2,7%) e alimenti animali (4,1%), con altri alimenti che compongono il restante (1,4%).\nNei luoghi dove i mandrilli sono piuttosto comuni, \u00e8 abbastanza frequente che sconfinino dalla foresta per nutrirsi nelle piantagioni, causando danni anche ingenti: in questi luoghi, la gente non ha generalmente una buona considerazione dei mandrilli, considerandoli dannosi e cacciandoli con cani, reti o fucili, per poi venderne la carne ai mercati sotto forma di \"bushmeat\".\nRiproduzione.\nLa stagione degli amori per i mandrilli va da giugno ad ottobre; in questo periodo le femmine presentano i tipici gonfiori sessuali, presenti in molte specie di primati. Questi animali si riproducono ogni due anni. L'accoppiamento \u00e8 preceduto da una corte serrata, nella quale il maschio segue la femmina emettendo continuamente suoni simili a grugniti e digrignando i denti, fino a quando essa non capitola. Il segnale di disposizione all'accoppiamento da parte della femmina consiste nel mostrare il posteriore al maschio, che a questo punto la monta. In questo periodo i maschi adulti possono assumere due forme differenti: i maschi dominanti, dai colori vivaci e pi\u00f9 robusti, ed i maschi subordinati, pi\u00f9 pallidi e gracili. Entrambe le due categorie di maschi si accoppiano, ma solo i maschi dominanti possono generare prole. Quando i maschi si riuniscono per accoppiarsi con le femmina, \u00e8 inevitabile che si creino degli scontri per il diritto all'accoppiamento, che si traducono con l'attestarsi di un singolo maschio dominante. Sebbene gli scontri fisici siano rari, possono essere mortali. Guadagnare lo status di maschio dominante si traduce in un \"aumento del volume testicolare, l'arrossamento della pelle sul viso e sui genitali e una maggiore secrezione della ghiandola cutanea sternale\". Quando, invece, un maschio perde lo status di dominante, accade il contrario, sebbene i rigonfiamenti blu sulle guance rimangano brillanti. Segue anche un calo nel suo successo riproduttivo. Questo effetto \u00e8 graduale e si verifica nell'arco di vari anni. Quando i maschi subordinati difendono una femmina, la competizione tra loro consente ai maschi dominanti di avere maggiori possibilit\u00e0 di generare prole, poich\u00e9 i maschi subordinati sono pi\u00f9 numerosi dei dominanti, in un rapporto di 21 a 1. Anche tra le femmine esiste una dominanza gerarchica, in cui il successo riproduttivo si manifesta in intervalli tra un parto e l'altro pi\u00f9 brevi e iniziando a riprodursi in et\u00e0 precoce.\nLe femmine tendono ad accoppiarsi in modo tale che il termine della gestazione avvenga fra gennaio e maggio. La maggior parte delle nascite, in Gabon, si verifica durante la stagione delle piogge, da gennaio a marzo, e la gestazione, solitamente, dura 175 giorni. In cattivit\u00e0, ogni nascita \u00e8 separata da 405 giorni. I cuccioli, in numero di uno per parto, nascono con gli occhi aperti e gi\u00e0 ricoperti da un rado pelo nero e pelle rosa, che cambier\u00e0 colore intorno ai due mesi d'et\u00e0. Le cure parentali sono fornite quasi unicamente dalle femmine e talvolta le femmine si occupano anche della prole delle compagne. Il cucciolo resta solitamente attaccato al ventre materno fino a quando non \u00e8 in grado di seguire il gruppo da solo. La madre gioca col piccolo e stabilisce con lui un profondo legame affettivo, che fra femmine dura per tutta la vita, mentre coi maschi dura fino alla maturit\u00e0 sessuale, all'et\u00e0 di sei anni, quando il figlio \u00e8 costretto ad allontanarsi dal gruppo.\nIn cattivit\u00e0 la speranza di vita dei mandrilli si aggira attorno alla trentina d'anni.\nPredatori.\nI mandrilli sono predati principalmente dai leopardi. Anche l'aquila coronata ed il pitone delle rocce africano possono rappresentare una minaccia sia per gli esemplari adulti che per i giovani. Inoltre, possono essere morsi dai boomslang, quando si muovono sugli alberi e disturbano accidentalmente questi serpenti. Si pensa che la maggior parte dei predatori costituisca una minaccia principalmente per i giovani, con la probabilit\u00e0 di predazione in diminuzione nelle femmine adulte e in particolare nei maschi adulti, che non hanno praticamente alcun predatore naturale, al di fuori dei rari agguati dei leopardi. In uno studio in cui una truppa di mandrilli \u00e8 stata esposta a stimoli relativi ai loro predatori naturali, solo il leopardo ha causato la fuga della maggior parte del gruppo sugli alberi. Tuttavia, \u00e8 stato osservato che i grandi maschi dominanti, in risposta alla presenza di un leopardo rimangono fermamente sul posto, camminando avanti e indietro e scoprendo i denti, indicando generalmente la loro aggressivit\u00e0 nel proteggere il gruppo in tali circostanze.\nConservazione.\nIl mandrillo \u00e8 considerata una specie Vulnerabile secondo la Lista Rossa IUCN, a causa della deforestazione e della distruzione del suo habitat. Tuttavia, la caccia per la carne per il mercato della \"bushmeat\" \u00e8 forse il pericolo maggiore per questi animali. I mandrilli sono particolarmente minacciati nella Repubblica del Congo. Tuttavia, alcuni individui allevati in cattivit\u00e0 e negli zoo sono stati reintrodotti con successo in natura.\nNella cultura popolare.\nGeneralmente, l'immagine del mandrillo all'occhio del profano \u00e8 quella di una creatura rozza, stupida e sessuomane: non a caso, ai libidinosi si suole dire \"\"Sei proprio un mandrillo!\". Questa credenza popolare deriva dallo scarsissimo arredamento delle gabbie nei giardini zoologici di vecchia concezione, dove i mandrilli, abituati al folto della foresta vergine, soffrivano fortemente la prigionia, dimostrandosi di salute cagionevole e sempre malinconici, restandosene accoccolati in uno stato catatonico, somigliando a dei \"gargoyle\". Non a caso Brehm definisce questi animali \"caricature del diavolo, allegorie del vizio, mostri demoniaci, creature veramente ripugnanti\"\".\nIl leoncino bianco Kimba, protagonista dell'omonimo manga di Tezuka, ha come amico e consigliere il mandrillo Mandy.\nIl saggio Rafiki del film \"Il re leone\" e nei successivi \"Il re leone II - Il regno di Simba\", \"Il re leone 3 - Hakuna Matata\" \u00e8 un mandrillo, sebbene presenti una coda da babbuino, che i mandrilli non possiedono."}
{"id": "2792230", "revid": "1632387", "url": "https://it.wikipedia.org/wiki?curid=2792230", "title": "Movimento LGBT", "text": "Il movimento LGBT, conosciuto anche come movimento di liberazione omosessuale, \u00e8 il nome collettivo attribuito alla serie di gruppi, organizzazioni e associazioni accomunati dal progetto di cambiamento della condizione sociale, culturale, umana, giuridica e politica delle persone omosessuali, bisessuali e transessuali.\nGi\u00e0 alla fine del XIX secolo esistevano forme pi\u00f9 o meno ufficiali di associazionismo omosessuale ma il movimento omosessuale contemporaneo nasce negli anni sessanta del XX secolo negli Stati Uniti d'America.\nStoria.\nLe origini del movimento di liberazione omosessuale.\nNel 1897 il sessuologo tedesco Magnus Hirschfeld, insieme a un ristretto gruppo di intellettuali, fond\u00f2 a Berlino il \"Wissenschaftlich-humanit\u00e4res Komitee\" (comitato scientifico-umanitario) o WHK, considerato il primo gruppo organizzato della storia del movimento omosessuale. Hirschfeld aveva approfondito la teoria del \"drittes Geschlecht\" (terzo sesso) elaborata nella seconda met\u00e0 del XIX secolo da Karl Heinrich Ulrichs, che per primo aveva coniato alcuni termini per descrivere i differenti orientamenti sessuali come \"Urning\" (gay), \"Urninds\" (lesbica), \"Uranodionings\" (bisessuale) e \"Zwitter\" (ermafrodito). Strettamente collegato allInstitut f\u00fcr Sexualwissenschaft\", il WHK aveva come scopo principale la mobilitazione dell'opinione pubblica contro il paragrafo 175, che puniva con la reclusione l'omosessualit\u00e0. Il WHK aveva sedi in 25 citt\u00e0 tedesche, austriache e olandesi. Il Comitato guidato da Hirschfeld, riusc\u00ec a raccogliere oltre 5000 firme per abolire il paragrafo 175 tra i pi\u00f9 importanti intellettuali residenti in Germania dell'epoca. Tra i firmatari, Albert Einstein, Hermann Hesse, Thomas Mann, Rainer Maria Rilke e Lev Tolstoj.\nLa petizione venne portata all'attenzione del Reichstag nel 1898, ma venne appoggiata solo da una minoranza del Partito Socialdemocratico di Germania, stimolando il Hirschfeld a utilizzare una controversa strategia di \"outing\" - cio\u00e8 obbligare alcuni eminenti legislatori segretamente omosessuali a uscire allo scoperto e prendere una chiara posizione.\nLa petizione continu\u00f2 a essere discussa dal Parlamento e cominci\u00f2 a realizzare progressi negli anni venti, poco prima che l'ascesa in Germania del partito nazionalsocialista bloccasse ogni speranza di riforma. Nel 1921 Hirschfeld organizz\u00f2 il \"Primo congresso per la riforma sessuale\" (a cui partecip\u00f2 per l'Italia Aldo Mieli), che port\u00f2 successivamente alla formazione di una \"Lega mondiale per la riforma sessuale\". I congressi di questa organizzazione si tennero a Copenaghen (1928), Londra (1929), Vienna (1930) e Brno (1932).\nHirschfeld mor\u00ec poco prima dello scoppio della Seconda guerra mondiale. Il suo principale collaboratore, Kurt Hiller, fu internato in un campo di concentramento. Riusc\u00ec a sopravvivere e, dopo la fine della guerra, nel 1955, rientr\u00f2 ad Amburgo dove cerc\u00f2 di rifondare il WHK, senza riuscire a ottenere gli appoggi necessari. Era, di fatto, stata superata l'idea di un \"comitato scientifico\" formato da eterosessuali che avesse lo scopo di dimostrare la non patologicit\u00e0 degli orientamenti sessuali differenti da quello eterosessuale e da l\u00ec a poco sarebbero emerse le rivendicazioni di diritti da parte di gruppi costituiti da persone dichiaratamente omosessuali e transessuali.\nLo sterminio nazista e la persecuzione sovietica.\nDurante la Seconda guerra mondiale, gli omosessuali furono vittime della persecuzione nazista insieme a ebrei, rom, sinti e disabili, in quello che \u00e8 stato definito \"Omocausto\". Perseguitati prima attraverso la prigionia e la sterilizzazione forzata, prevista dal \"Paragrafo 175\", cominciarono poi a essere deportati nei campi di concentramento, dove venivano identificati con un triangolo rosa cucito sulla giacca all'altezza del petto. A partire dal 1943 le SS iniziarono il \u201cProgramma di sterminio attraverso il lavoro forzato\u201d specificatamente progettato per condurre alla morte omosessuali e criminali. Il numero di persone omosessuali deportati non \u00e8 mai stato accertato, si ipotizzano centomila omosessuali vittime del nazismo di cui 60.000 scontarono la pena in carcere, e dai 10.000 ai 15.000 furono internati nei campi di concentramento.\nContemporaneamente, in URSS, dopo l'iniziale tolleranza e il sostegno al movimento di Magnus Hirschfeld, con l'abolizione delle leggi repressive del periodo zarista, nel 1934, per intervento diretto di Stalin, viene introdotta una legge che punisce l'omosessualit\u00e0 con una reclusione fino a otto anni. La stampa intraprese una dura campagna contro l'omosessualit\u00e0, definita come un sintomo della \"degenerazione della borghesia fascista\" cui segu\u00ec una persecuzione molto vicina a quella contemporanea in Germania, con la deportazione di migliaia di omosessuali in Siberia.\nIl secondo dopoguerra e il \"movimento omofilo\".\nNel corso della seconda guerra mondiale tutte le speranze del movimento omosessuale furono ovviamente annientate. Subito dopo la fine del conflitto, iniziarono una serie di iniziative e nacquero una serie di gruppi costituiti, per la prima volta, da omosessuali dichiarati, che avevano come scopo fondamentale la depatologizzazione dell'omosessualit\u00e0. Il movimento in questa fase viene comunemente indicato come \"Movimento omofilo\". Si trattava di gruppi \"moderati\" (venne per questo coniato il termine \"omofilia\" al posto di omosessualit\u00e0, a loro parere connotato troppo negativamente per la presenza al suo interno del termine \"sessualit\u00e0\"), che chiedevano l'integrazione degli \"omofili\" nella societ\u00e0 cos\u00ec come essa era (il movimento gay chieder\u00e0 il cambiamento della societ\u00e0 in modo tale da poter integrare anche coloro che erano giudicati \"marginali\").\nNei Paesi Bassi i membri della sezione locale del WHK sopravvissuti al conflitto diedero vita, nell'immediato dopoguerra, al primo gruppo omofilo, tuttora esistente col nome di \"COC\". In Svizzera il gruppo \"Der Kreis\", fondato su ispirazione del WHK, continu\u00f2 ad operare per tutto il periodo della guerra e dopo, costituendo cos\u00ec di fatto l'unico, prezioso anello di congiunzione fra il periodo pre e post-bellico.\nIn Francia nacque \"Arcadie\", gruppo costituito da intellettuali che pubblicava anche una rivista, principale riferimento anche in Italia e a cui collaborarono Maurizio Bellotti, Massimo Consoli e lo scrittore Giovanni Comisso. Parteciparono alle attivit\u00e0 di \"Arcadie\", tra gli altri, Michel Foucault e Jean Cocteau, prima di prendere parte alla fase pi\u00f9 militante del movimento omosessuale francese entrando nel \"Fhar\" (Fronte omosessuale di azione rivoluzionaria), fondato nel 1971 e alle cui attivit\u00e0 contribu\u00ec anche il filosofo Jean-Paul Sartre.\nNel Regno Unito venne fondata la \"Homosexual Law Reform Society\", come risposta al \"Wolfenden report\", del 1957. La maggior parte dei suoi soci erano eterosessuali. Negli Stati Uniti nacquero la Mattachine Society a New York e la Daughters of Bilitis a San Francisco, quest'ultima prima associazione di sole donne lesbiche.\nNascita del movimento omosessuale contemporaneo.\nLa nascita del movimento omosessuale contemporaneo, caratterizzato da una maggiore connotazione \"rivoluzionaria\", si inserisce a pieno nella fase delle rivendicazioni del movimento sessantottino, di cui fece propria la volont\u00e0 di cambiamento della societ\u00e0 in favore di una maggiore libert\u00e0 di scelta e del riconoscimento della dignit\u00e0 di ogni persona. La data simbolica di inizio del movimento omosessuale contemporaneo \u00e8 il 28 giugno 1969. In quella data, in un bar gay del Greenwich Village a New York, lo \"Stonewall Inn\", all'ennesimo tentativo della polizia di disperdere i clienti, questi si ribellarono, scatenando quelli che sono passati alla storia come Moti di Stonewall. Simbolo della rivolta di Stonewall divenne Sylvia Rivera, la ragazza transgender che, a quanto sembra, per prima si ribell\u00f2 gettando una bottiglia contro la polizia.\nLa lettura storica dell'evento collega direttamente la rivolta di Stonewall alle rivolte del Sessantotto e alle rivendicazioni libertarie del movimento sessantottino americano. Il Greenwich Village era tra l'altro il cuore della controcultura americana in quegli anni e luogo prediletto per la comunit\u00e0 hippie newyorchese.\nPrima del 1965, l'identit\u00e0 dei presenti nei bar gay al momento della retata veniva registrata dalla polizia, e in alcune occasioni venne anche pubblicata sui quotidiani. Talvolta si caricavano sui cellulari quanti pi\u00f9 avventori possibile. All'epoca, la polizia usava tutti i motivi che riusciva a escogitare per giustificare un arresto con accuse di \"indecenza\", tra cui: baciarsi, tenersi per mano, indossare abiti del sesso opposto, o anche il semplice essersi trovati nel bar al momento dell'irruzione.\n\u00c8 importante guardare a prima del 1969 ed esaminare il diverso atteggiamento esistente a New York nei confronti dei bar gay e dei diritti gay. Nel 1965 salirono alla ribalta due figure importanti. John Lindsay, esponente del Partito Repubblicano, venne eletto sindaco di New York con una piattaforma riformatrice. Dick Leitsch divenne presidente della \"Mattachine Society\" a New York, all'incirca nello stesso periodo. Leitsch era considerato relativamente militante rispetto ai suoi predecessori, e credeva nelle tecniche di azione diretta comunemente usate da altri gruppi per i diritti civili degli anni 1960.\nAll'inizio del 1966, a causa delle lamentele della Mattachine, erano cambiate le politiche per cui la polizia stava in strada anche per incastrare i gay e accusarli di atteggiamenti osceni. Il commissario, Howard Leary, istru\u00ec le forze di polizia perch\u00e9 non adescassero i gay spingendoli a infrangere la legge e richiese inoltre che ogni poliziotto in borghese avesse un civile come testimone quando veniva arrestato un gay. Ci\u00f2 pose quasi fine al cosiddetto \"entrapment\" (la pratica dell'adescamento con lo scopo di arrestare) dei gay con tali accuse a New York.\nNello stesso anno, allo scopo di sfidare la \"State Liquor Authority\" (SLA) sulle sue politiche circa i bar gay, Dick Leitsch condusse un \"sip in\" (il termine deriva da \"sit in\", e \"sip\" significa \"sorseggiare\"). Leitsch aveva avvisato la stampa e progettato un incontro in un bar con altri due uomini gay (un bar poteva vedersi revocata la sua licenza di vendita dei liquori se serviva da bere volontariamente a un gruppo di tre o pi\u00f9 omosessuali); per verificare la politica della SLA sulla chiusura dei bar. Quando il barista del Julius li mand\u00f2 via, essi reclamarono davanti alla commissione cittadina per i diritti umani. A seguito del \"sip in\", il presidente della SLA dichiar\u00f2 che il suo dipartimento \"non proibiva la vendita di liquori agli omosessuali\".\nInoltre, l'anno seguente, due distinte sentenze giudiziarie dichiararono che erano richieste \"prove sostanziali\" per poter revocare una licenza per gli alcolici. I baci tra due uomini non erano pi\u00f9 considerati comportamento indecente. Il numero di bar gay a New York crebbe stabilmente dopo il 1966.\nCos\u00ec, se nel 1969 i bar gay erano legali, perch\u00e9 allora ci fu l'irruzione allo Stonewall Inn? John D'Emilio, storico gay statunitense, fa notare che la citt\u00e0 era nel mezzo di una campagna per l'elezione del sindaco e John Lindsay, che aveva perso le primarie del suo partito, aveva motivo di chiedere un repulisti dei bar della citt\u00e0. Lo Stonewall Inn forniva pretesti per un intervento della polizia. Operava senza licenza per i liquori, aveva legami con il crimine organizzato, e forniva dei \"go-go boys\" scarsamente abbigliati come intrattenimento.\nIl vice ispettore Seymour Pine, che guid\u00f2 l'incursione nel bar della prima notte, sostenne che gli venne ordinato di chiudere lo Stonewall Inn perch\u00e9 era il luogo principale ove raccogliere informazioni sugli uomini gay che lavoravano a Wall Street: un incremento nel numero di furti organizzati in aziende di intermediazione di Wall Street aveva portato la polizia a sospettare che dietro a questi furti ci fossero gay che venivano ricattati.\nI moti di Stonewall.\nI moti di Stonewall furono una serie di conflitti violenti fra gli omosessuali e gli ufficiali di polizia di New York. Iniziarono venerd\u00ec 27 giugno 1969 all'1:20, quando la polizia irruppe nel locale \"Stonewall Inn\", un gay bar aperto senza autorizzazione. Stonewall \u00e8 considerato una svolta per il movimento per i diritti LGBT di tutto il mondo.\nLa polizia invi\u00f2 rinforzi composti dalla Tactical Patrol Force, una squadra anti-sommossa originariamente addestrata per contrastare i dimostranti contro la Guerra del Vietnam. Le squadre anti-sommossa arrivarono per disperdere la folla, ma non riuscirono nel loro intento e vennero bersagliate da pietre e altri oggetti. Ad un certo punto si trovarono di fronte a una fila di drag queen che li prendeva in giro cantando:\nAlla fine la situazione si calm\u00f2, ma la folla ricomparve la notte successiva. Le schermaglie tra rivoltosi e polizia proseguirono fino alle 4 del mattino. Il terzo giorno di rivolta si svolse cinque giorni dopo la retata allo Stonewall Inn. In quel mercoled\u00ec, 1.000 persone si radunarono al bar e causarono gravi danni alle cose. La rabbia contro il modo in cui la polizia aveva trattato i gay nei decenni precedenti affior\u00f2 in superficie. Vennero distribuiti volantini con la scritta \"Via la mafia e gli sbirri dai bar gay!\". Il poeta della Beat Generation Allen Ginsberg, apertamente omosessuale, celebr\u00f2 con una frase fatidica quanto era accaduto: \nDopo Stonewall, cambi\u00f2 profondamente la storia del movimento omosessuale. Inizi\u00f2 una fase militante, con la nascita di associazioni che muovevano rivendicazioni chiare in modo manifesto. Simbolo della nuova fase del movimento di liberazione omosessuale divenne la \"Gay Pride parade\", che cominci\u00f2 a tenersi nelle varie citt\u00e0 degli Stati Uniti e poi del mondo nella data dei moti di Stonewall, il 28 giugno. La provocazione divenne uno strumento attraverso cui scuotere l'opinione pubblica e rivendicare il \"diritto alla felicit\u00e0\".\nHarvey Milk e l'inizio della battaglia per i diritti.\nDopo la fase delle lotta per i diritti fondamentali, a partire dalla fine degli anni novanta l'attenzione del movimento gay si concentra, in tutti i paesi del mondo, sulla rivendicazione di diritti quali il riconoscimento civile delle coppie omosessuali e l'adozione per i gay. La lotta inizia negli Stati Uniti, prima con l'impegno di singoli attivisti e poi con la creazione di associazioni \"ad hoc\". Nel 1977, Harvey Milk, attivista omosessuale, eletto \"supervisor\" di San Francisco si batt\u00e9 in difesa di una legge per i diritti dei gay della Citt\u00e0. Fu inoltre decisivo nel rigetto della \"Proposition 6\", supportata dal senatore dello Stato, Briggs, che avrebbe permesso il licenziamento degli insegnanti dichiaratamente gay in base alla loro identit\u00e0 sessuale. Milk dibatt\u00e9 pubblicamente con Briggs sull'argomento, rivelando arguzia e personalit\u00e0 di fronte alla nazione. Si tratt\u00f2 del primo caso di uomo delle istituzioni attivamente impegnato per il movimento. Viene per\u00f2 assassinato nel 1978. Di fatto bisogner\u00e0 aspettare la seconda met\u00e0 degli anni novanta perch\u00e9 si inizi a parlare di unioni civili per i gay, con la creazione dell'associazione \"Human Rights Campaign\" (HRC).\nAnni ottanta del XX secolo: l'AIDS e la lotta contro il pregiudizio.\nNegli anni ottanta il percorso di liberazione dovette fare i conti con l'epidemia dell'AIDS, che proprio in quel periodo inizi\u00f2 a fare le prime vittime. La data ufficiale che segn\u00f2 l'inizio dell'epidemia della Sindrome da Immunodeficienza Acquisita fu il 5 giugno 1981, quando il centro per il monitoraggio e la prevenzione delle malattie degli Stati Uniti identific\u00f2 un'epidemia di pneumocistosi polmonare dovute al virus dell'HIV in cinque uomini gay di Los Angeles.\nBench\u00e9 la sindrome fosse stata chiamata inizialmente \"GRID\", acronimo di \"Gay-Related Immune Deficiency\" (immunodeficienza dei gay), le autorit\u00e0 sanitarie si accorsero ben presto che non v'era alcuna prova di un legame tra l'omosessualit\u00e0 e la trasmissione del virus: In seguito, gli studi accertarono che il virus si trasmetteva perlopi\u00f9 attraverso i rapporti sessuali e che pi\u00f9 diffuso invece tra le coppie eterosessuali per motivi anticoncezionali.\nNell'opinione pubblica, tuttavia, si diffuse l'opinione che l'AIDS fosse correlato all'omosessualit\u00e0; ci\u00f2, anche per effetto della propaganda di alcune Chiese, soprattutto negli Stati Uniti, che diffusero la convinzione che la malattia fosse una \"punizione di Dio\" verso i gay. Ad alimentare questa idea la morte per Aids di diversi esponenti del mondo della cultura e dello spettacolo notoriamente omosessuali: Nel 1985 mor\u00ec l'attore americano Rock Hudson, nel 1990 il pittore della Pop art Keith Haring, nel 1991 il cantante dei \"Queen\", icona degli anni ottanta, Freddie Mercury, nel 1993 il ballerino di fama internazionale Rudolf Nureyev e l'anno successivo lo stilista Franco Moschino. Alla morte di Nureyev, il \"Times\" pubblic\u00f2 in prima pagina un articolo sull'AIDS dal titolo \"The lost generation\".\nPer tutti gli anni ottanta e fino alla met\u00e0 degli anni novanta quello dell'AIDS divenne il tema principale da affrontare per la comunit\u00e0 omosessuale, prima americana e poi internazionale. Tutte le principali associazioni diedero vita a campagne che allo stesso tempo puntavano a promuovere l'uso del preservativo e combattere la falsa credenza che il virus colpisse solo gli omosessuali, oltre a tutti i pregiudizi che si andavano diffondendo nei confronti dei malati.\nIn Italia, i primi casi di AIDS iniziarono a registrarsi nel 1985. Le istituzioni, diversamente da quanto stava accadendo nel resto del mondo, rimasero per lungo tempo indifferenti al problema. Solo nel 1988 fu emanata una direttiva del Ministero della Sanit\u00e0 che prevedeva il controllo delle sacche di sangue per la trasfusione, e nello stesso anno viene commissionata dal Ministero la prima campagna sull'AIDS, in cui non veniva fatto nessun riferimento esplicito all'uso del preservativo. Il Ministro della sanit\u00e0 Carlo Donat-Cattin dichiar\u00f2 pubblicamente: Ruolo fondamentale acquisirono dunque le associazioni omosessuali, in particolare la neonata Arcigay, che promossero campagne per l'uso del preservativo e cominciarono ad offrire servizi di assistenza alle persone sieropositive.\nGli anni 2000 e la lotta per i diritti civili.\nIstituzione della \"Giornata internazionale contro l'omofobia e la transfobia\".\nNel 2007, in seguito ad alcune dichiarazioni di autorit\u00e0 polacche contro la comunit\u00e0 LGBT, l'Unione europea ha istituito ufficialmente la Giornata internazionale contro l'omofobia e la transfobia sul suo territorio. Alcuni estratti del testo approvato:\nLe unioni civili tra persone dello stesso sesso.\nCon l'avvento del 2000, i governi di diversi paesi del mondo iniziano a porsi il problema del riconoscimento dei diritti delle coppie omosessuali. Precorritrice nel regolamentare le unioni omosessuali \u00e8 stata la Danimarca, nel 1989. Hanno successivamente riconosciuto attraverso il matrimonio o altri istituti giuridici le coppie omosessuali: Svezia (1994), Francia (1999, PACS), Paesi Bassi (2001), Germania (2001), Finlandia (2002), Belgio (2003), Croazia (2003), Spagna (2005), Irlanda (2005), Regno Unito (2005), Slovenia (2005), Repubblica Ceca (2006), Norvegia (2008), Svezia (2008), Portogallo (2010), Islanda (2010), Francia (2013, matrimonio), Grecia (2015) e Italia (2016).\nNegli Stati Uniti, l'accesso al matrimonio \u00e8 competenza tradizionalmente delegata ai singoli Stati. Attualmente, riconoscono le unioni omosessuali New York, Connecticut, Iowa, Massachusetts, New Hampshire, Vermont, Washington DC, California, Maine, New Jersey, Oregon, Distretto di Columbia, Rhode Island - Hawaii (solo unioni civili, \u00e8 vietato l'uso del matrimonio). Con una sentenza del 25 giugno del 2013 la Corte Suprema degli Stati Uniti, giudicando incostituzionale il \"Defense of Marriage Act\" (DOMA), ha stabilito che i matrimoni gay contratti negli stati americani in cui sono permessi hanno valore legale in tutti gli stati americani.\nNel 2010, con l'introduzione del matrimonio omosessuale in Argentina, anche negli Stati dell'America Meridionale \u00e8 iniziato il percorso di riconoscimento dei diritti delle coppie gay. Le unioni omosessuali sono poi state regolamentate anche in Brasile, Colombia, Ecuador, Uruguay e Guyana francese (parte della Francia), come nel distretto federale di Citt\u00e0 del Messico e in Quintana Roo. In Asia-Oceania, il solo paese che ha cambiato la definizione di matrimonio \u00e8 la Nuova Zelanda (2013).\nNel maggio 2012 Barack Obama diventa il primo Presidente degli Stati Uniti in carica a prendere ufficialmente posizione a favore del matrimonio per le coppie omosessuali, durante un'intervista concessa alla ABC. Nel gennaio 2013, lo stesso Obama diventa il primo Presidente a parlare dei diritti dei gay durante il discorso di insediamento alla Casa Bianca.\nLa situazione italiana.\nL'Italia \u00e8 attualmente l'unico tra i paesi fondatori dell'Unione europea a non riconoscere il matrimonio tra persone omosessuali, mentre nel maggio 2016 il Parlamento ha approvato in via definitiva una legge che riconosce le unioni civili tra persone dello stesso sesso. Il primo tentativo di introduzione di una forma di regolamentazione delle coppie omosessuali \u00e8 avvenuta nel 2007, con i cosiddetti \"DICO\" (Diritti e doveri delle coppie di conviventi), per iniziativa dell'allora Ministro per le pari opportunit\u00e0 Barbara Pollastrini. L'opposizione delle gerarchie ecclesiastiche, congiuntamente con il non accordo di forze della stessa maggioranza, fecero per\u00f2 cadere il disegno di legge poco prima che lo stesso Governo Prodi entrasse in crisi.\nIl 15 marzo 2012 la Corte di cassazione, esprimendosi sulla richiesta di una coppia omosessuale sposata all'estero di vedere riconosciuto il matrimonio in Italia, pur negando tale riconoscimento in mancanza di leggi specifiche nello Stato italiano, dichiar\u00f2: \nNell'aprile 2013 la Corte costituzionale, in occasione di una conferenza straordinaria sulle sue attivit\u00e0 e attraverso il presidente Franco Gallo, richiam\u00f2 alla necessit\u00e0 di legiferare in merito ai diritti delle coppie omosessuali, sostenendo:\nLe unioni civili tra persone dello stesso sesso vengono definitivamente introdotte nel 2016 con la cosiddetta \"legge Cirinn\u00e0\", dal nome della deputata del Pd e prima firmataria Monica Cirinn\u00e0.\nL'adozione per gli omosessuali.\nIl 24 gennaio 2008, la Corte europea dei diritti dell'uomo stabilisce che anche gli omosessuali hanno diritto ad adottare un bambino, aprendo la strada a leggi nazionali.\nL'adozione da parte di coppie dello stesso sesso \u00e8 legale in Regno Unito, Spagna, Svezia, Belgio, Paesi Bassi, Islanda, Israele e Francia.\nGermania, Norvegia, Danimarca e Finlandia permettono la \"stepchild-adoption\" (traduzione letterale: \"adozione del figliastro\"), cio\u00e8 permette ai partner di una unione civile di adottare i figli naturali (o adottati) che la/il partner avesse avuto da precedente matrimonio o unione. In Irlanda i single, sia omosessuali che eterosessuali, possono richiedere l'adozione.\nProposta ONU per la depenalizzazione dell'omosessualit\u00e0.\nNel 2008, 83 paesi firmano la \"Proposta dell'Unione Europea per una dichiarazione ONU che condanni formalmente le discriminazioni contro gli omosessuali\" presentata dalla Francia, che, all'art. 11, recita: \nA non firmare la risoluzione ONU per la depenalizzazione dell'omosessualit\u00e0 Iran, Arabia Saudita, Nigeria, Zimbabwe e Citt\u00e0 del Vaticano.\nIl movimento omosessuale in Italia.\nI precursori.\nAldo Mieli.\nIl primo vero tentativo di creare un movimento di liberazione omosessuale anche in Italia, sull'esempio di quello tedesco, fu compiuto da Aldo Mieli (1879-1950), che era in corrispondenza con Magnus Hirschfeld e fu non a caso il solo delegato italiano presente al primo Congresso mondiale sulla libert\u00e0 sessuale tenutosi in Germania dopo la prima guerra mondiale.\nI tempi non erano per\u00f2 favorevoli al progetto di Aldo Mieli, dato che la sua attivit\u00e0 ebbe inizio, con la fondazione del periodico \"Rassegna di studi sessuali\", nello stesso anno della Marcia su Roma, nel 1922. Dopo aver cercato invano per qualche anno di portare avanti la sua battaglia senza entrare nel mirino del regime fascista, Mieli, che era anche antifascista ed ebreo, abbandon\u00f2 il progetto e si rifugi\u00f2 in Francia, nel 1926.\nBernardino Del Boca.\nIntellettuale e scrittore, punto di riferimento del movimento omofilo, a Del Boca (1919 - 2001) si deve la creazione della prima rubrica omosessuale in Italia, \"Sesso e Libert\u00e0\", su un periodico pubblicato dall'anarchico milanese Pepe Diaz. Pi\u00f9 tardi, tenter\u00e0 senza successo di fondare una rivista, sull'esempio della \"Der Kreis\" svizzera, che avrebbe dovuto chiamarsi \"Tages\". La creazione fu per\u00f2 impedita dalla dirigenza della DC da poco salita al potere. Collaboratore della rivista gay francese \"Futur\", scrittore di talento riconosciuto, sub\u00ec la censura delle istituzioni. Lo stesso Del Boca ricorda l'impegno dell'allora giovane militante della DC Oscar Luigi Scalfaro per impedire la pubblicazione della sua opera \"La lunga Notte di Singapore\" (1952).\nLe prime esperienze di associazionismo.\nNell'immediato dopoguerra, superato il periodo di maggior potere della Democrazia Cristiana, che aveva avversato qualsiasi tentativo di associazionismo omosessuale, cominciarono a farsi spazio i primi attivisti e a nascere le prime associazioni. Il primo gruppo gay nato in Italia fu fondato da Massimo Consoli nel 1963 con il nome \"ROMA-1\" (Rivolta Omosessuale Maschi Anarchici - prima fase). Nel gennaio 1972 l'associazione ROMA-1 cambia nome, diventando per un breve periodo \"Fronte Nazionale di Liberazione Omosessuale\", quindi \"Rivolta Omosessuale\".\nNel maggio del 1973 Consoli d\u00e0 vita al CIDAMS (Centro Italiano per la Documentazione delle Attivit\u00e0 delle Minoranze Sociali). Da questa esperienza di tipo sociologico, prenderanno le mosse iniziative di vario tipo: dal TIPCCO (Tribunale internazionale permanente per i crimini contro l'omosessualit\u00e0) al premio Triangolo rosa che dopo l'uccisione di Pier Paolo Pasolini (2 novembre 1975) prender\u00e0 il nome del poeta.\nTra le iniziative dell'associazione, che rester\u00e0 attiva fino al maggio del 1978, quella di aver aperto ufficialmente nel Pci la cosiddetta \"questione omosessuale\". Avvenne con una manifestazione sotto la sede del partito il 30 ottobre del 1976 che apr\u00ec le celebrazioni commemorative in onore di Pier Paolo Pasolini a un anno dal suo assassinio. Nel dicembre di quello stesso anno il TIPCCO organizza un contro-processo parallelo a quello ufficiale contro Pino Pelosi, l'assassino reo confesso del grande poeta massacrato a bastonate. Collaborano con Consoli in quegli anni Mario Mieli e Angelo Pezzana.\nIl \"Fuori!\".\nFuori! (o F.U.O.R. I. acronimo per Fronte Unitario Omosessuale Rivoluzionario Italiano), fondato nel 1971 da Angelo Pezzana, fu una delle prime associazioni gay in Italia. L'associazione, che aveva la sua sede principale a Torino, fond\u00f2 presto (nel 1972) anche un suo giornale che portava lo stesso nome. La rottura con tutto quel che c'era stato fino a quel momento era netta e totale.\nAngelo Pezzana enunciava in un editoriale sul primo numero del \"Fuori!\" quello che sar\u00e0 il programma rivendicativo dell'associazione e di tutte quelle a venire: \"Noi oggi rifiutiamo quelli che parlano per noi. (...) Per la prima volta degli omosessuali parlano ad altri omosessuali. Apertamente, con orgoglio, si dichiarano tali. Per la prima volta l'omosessuale entra sulla scena da protagonista, gestisce in prima persona la sua storia (...). Il grande risveglio degli omosessuali \u00e8 cominciato. \u00c8 toccato a tanti altri prima di noi, Ebrei, Neri (ricordate?), ora tocca a noi. Ed il risveglio sar\u00e0 immediato, contagioso, bellissimo\". Membri del comitato di redazione della rivista erano tra gli altri Angelo Pezzana, Mario Mieli e Alfredo Cohen.\nLa rivista viene pubblicata fino al 1982, seppure con periodicit\u00e0 irregolare (in dieci anni circa furono pubblicati una trentina di numeri). Nel novembre 1974 il Fuori! aderisce come tale al Partito Radicale, rinunciando all'idea di essere associazione di tutti gli omosessuali italiani per divenire un'associazione di omosessuali che si riconoscono nel Partito Radicale e nelle sue battaglie di libert\u00e0 ed emancipazione. Mario Mieli in polemica con questa scelta, abbandona l'associazione. Nel 1976, per la prima volta, cittadini dichiaratamente omosessuali saranno candidati per il Partito Radicale. Il \"Fuori!\" si \u00e8 ufficialmente sciolto nel 1982, al congresso di Vico Equense, su proposta di Angelo Pezzana.\nIl 5 aprile 1972 ha luogo a Sanremo la prima manifestazione pubblica di omosessuali in Italia, per protesta contro il \"Congresso internazionale sulle devianze sessuali\" organizzato dal Centro italiano di sessuologia, di ispirazione cattolica. Alla manifestazione parteciparono una quarantina di persone appartenenti alle associazioni omosessuali aderenti: il Front homosexuel d'action r\u00e9volutionnaire (FHAR) francese, il Mouvement Homosexuel d'Action R\u00e9volutionnaire (MHAR) belga, il Gay Liberation Front britannico, l'Internationale Homosexuelle R\u00e9volutionnaire (IHR), di recente costituzione, ed il Fuori! italiano. Tra gli esponenti italiani figurarono Angelo Pezzana, Mario Mieli e Alfredo Cohen. Vi partecip\u00f2 anche Fran\u00e7oise d'Eaubonne.\nIl delitto di Giarre e il riconoscimento della realt\u00e0 omosessuale: la nascita di Arcigay.\nIl 31 ottobre 1980 a Giarre, avviene un fatto di cronaca nera che diventer\u00e0 fondamentale per il movimento omosessuale italiano e porter\u00e0 alla fondazione della prima branca di un circolo Arci esplicitamente dedicata alla realt\u00e0 gay. Due ragazzi, Giorgio Giammona, 25 anni, e Antonio Galatola detto Toni, 15 anni, vengono trovati morti, mano nella mano, uccisi con un colpo di pistola alla testa. Tutti conoscevano i due ragazzi, che nel paese venivano chiamati \"'i ziti\" (i fidanzati), e che due settimane prima erano spariti da casa. A tutti apparve subito chiaro che i due erano vittime del pregiudizio omofobo. Nonostante non si sia mai arrivati all'individuazione di un colpevole, tutte le piste portarono a pensare che i due fossero stati uccisi dal nipote di Toni, allora tredicenne, su incarico delle famiglie e, sembra, con il benestare dei due ragazzi, convinti che non avrebbero mai potuto vivere serenamente. Il caso sal\u00ec all'attenzione della stampa nazionale e per la prima volta l'opinione pubblica italiana dovette riconoscere l'esistenza di un problema di discriminazione contro gli omosessuali.\nCome immediata conseguenza, si costitu\u00ec il primo collettivo del \"Fuori!\" della Sicilia orientale. Un mese dopo a Palermo da un'idea di don Marco Bisceglia, un sacerdote apertamente omosessuale, e con la collaborazione di un giovane obiettore di coscienza, Nichi Vendola, Massimo Milani, Gino Campanella ed altri militanti fondano l'Arci-gay, la prima sezione dell'Arci dedicata ai gay, che si diffonder\u00e0 di l\u00ec a poco in tutta Italia. Anche le donne femministe lesbiche diedero vita al primo collettivo lesbico siciliano \"Le Papesse\".\nIl delitto di Giarre mise di fatto il seme per la nascita del movimento omosessuale italiano contemporaneo. Di l\u00ec a poco, a Bologna, per la prima volta ci fu un riconoscimento ufficiale di un gruppo gay da parte delle istituzioni con la concessione da parte del Comune di una sede all'associazione \"Il Cassero,\" che porr\u00e0 le basi per la nascita di Arcigay.\nIl movimento gay e la Chiesa cattolica italiana.\nIl movimento omosessuale italiano si \u00e8 confrontato dall'inizio con le posizioni espresse contro l'omosessualit\u00e0 dalla Chiesa cattolica apostolica romana in maniera molto pi\u00f9 aspra di quanto non sia avvenuto negli altri paesi occidentali. Forti i contrasti fin dalla nascita del movimento gay italiano, che si dovette scontrare con la politica italiana fortemente clericale degli anni sessanta. La prima reazione della Chiesa cattolica allo sviluppo del movimento omosessuale \u00e8 la \"Dichiarazione circa alcune questioni di etica sessuale\" emanata dalla Congregazione per la dottrina della fede nel gennaio 1976. In essa, dopo aver distinto tra \"omosessuali la cui tendenza [...] \u00e8 transitoria\" e \"omosessuali [...] di istinto innato o di costituzione patologica, giudicata incurabile\", indica per questi ultimi che: Dieci anni pi\u00f9 tardi, durante il pontificato di Giovanni Paolo II, la posizione della Chiesa cattolica nei confronti dell'omosessualit\u00e0 \u00e8 espressa nel documento emanato dalla stessa Congregazione per la dottrina della fede, a firma cardinale Joseph Ratzinger, intitolato \"Cura pastorale delle persone omosessuali\" (\"De pastorali personarum homosexualium cura\"), che in merito stabilisce:\nMa i momenti di maggiore conflitto si registrano a partire dagli anni novanta, con il rafforzarsi del Movimento. Una serie di fatti hanno segnato la difficile convivenza tra la comunit\u00e0 LGBT e la Chiesa in Italia. Il 13 gennaio 1998 Alfredo Ormando, scrittore omosessuale con un passato in seminario, si cosparge di benzina e si d\u00e0 fuoco in piazza San Pietro a Roma, per protesta contro l'omofobia della Chiesa. Ormando muore pochi giorni dopo in ospedale. Aveva consegnato una lettera alla sala stampa del Vaticano poco prima, ma questa non la divulg\u00f2 dopo la morte sostenendo che Ormando non si fosse suicidato in segno di protesta contro la Chiesa cattolica. Lo scrittore aveva per\u00f2 inviato la lettera anche all'ANSA, che la rese pubblica. Nella lettera, Ormando scriveva ad un amico: \nNel 2000, in occasione del World Pride di Roma, il papa condann\u00f2 apertamente la manifestazione dalla finestra di Piazza San Pietro, affermando: \nNell'aprile 2010, la Chiesa, attraverso il segretario di Stato Tarcisio Bertone, negando il legame tra celibato e pedofilia, sostiene quella tra pedofilia e omosessualit\u00e0. Ne segue una forte polemica che vede coinvolti i principali esponenti del movimento italiano contro la Chiesa di Roma, accusata di omofobia.\nIl movimento omosessuale in Italia oggi.\nAssociazioni.\nArciGay e ArciLesbica.\nIl 3 marzo 1985, all'assemblea di Bologna dei circoli arcigay, questi decisero di unirsi in un'associazione nazionale, assumendo il nome di ArciGay. Il primo presidente dell'associazione fu Beppe Ramina, e segretario fu eletto Franco Grillini. Bologna fu scelta anche come sede nazionale dell'associazione, che fu ospitata al \"Cassero\" di Porta Saragozza, dal 1982 gi\u00e0 utilizzato - in locazione dal Comune - dal \"Circolo Culturale 28 giugno\", prima associazione di cultura omosessuale a usufruire di uno spazio pubblico.\nTra i primi atti della neonata associazione vi fu la collaborazione con il gruppo \"Abele\" di Torino alla stesura della prima opera italiana sull'AIDS (siamo nella seconda met\u00e0 degli anni ottanta, in piena espansione del contagio), primo passo dell'impegno dell'ArciGay per diffondere la lotta alla sindrome da immunodeficienza acquisita, all'epoca molto diffusa soprattutto tra gli omosessuali maschi.\nPer tutto il resto del decennio l'Arcigay si spese in iniziative di vario genere; tra le pi\u00f9 rilevanti il convegno del 20 giugno 1986 a Roma, sul tema \"Omosessualit\u00e0 e Stato\"; il congresso nazionale del dicembre 1987, che elesse Franco Grillini alla presidenza dell'associazione; varie consulenze legislative a disegni e progetti di legge presentati in Parlamento, tra i primi dei quali vi fu quello del deputato socialista Alma Agata Cappiello del 1988, tendente a regolamentare le unioni omosessuali; altre iniziative riguardarono la regolamentazione delle unioni civili e la disciplina delle fattispecie di discriminazione basata sugli orientamenti sessuali.\nArcilesbica nasce nel dicembre 1996 dalla separazione di ArciGay in due distinti soggetti, autonomi ma federati, ed \u00e8 costituita e composta esclusivamente da donne. Ha lo scopo specifico di occuparsi della discriminazione nei confronti delle donne omosessuali, pur occupandosi anche, ovviamente, della discriminazione basata sull'orientamento sessuale in genere. L'associazione fa propria, inoltre, la lotta femminista per il raggiungimento della totale parit\u00e0 tra i sessi.\nCircolo di cultura omosessuale Mario Mieli.\nIl Circolo nasce nel 1983, l'anno della morte di Mario Mieli, dalla fusione delle associazioni 'Fuori' e 'Collettivo Narciso'. Si trova subito a dover fare i conti con l'epidemia di AIDS, offrendo in collaborazione con l'Ospedale Spallanzani di Roma la possibilit\u00e0 di fare il test i cui risultati venivano consegnati presso la sede dell'associazione (all'epoca a Piazza Vittorio Emanuele II) per andare incontro alla volont\u00e0 di non esporsi pubblicamente. Dal 1989 offre un servizio di assistenza domiciliare per persone malate di AIDS, formato da uno staff di operatori, psicologi e assistenti sociali. Inoltre offre servizi di consulenza psicologica, assistenza legale, counseling telefonico, gruppi di auto-aiuto per persone sieropositive. \nDall'inizio degli anni novanta comincia a occuparsi di diritti e tutela delle persone LGBT. Dal 1990 organizza la festa di autofinanziamento \"Muccassassina\", che diventa punto di riferimento per la comunit\u00e0 omosessuale e una delle serate pi\u00f9 note in generale della capitale.\nGruppi di gay credenti.\nNegli anni novanta nascono i primi gruppi di cattolici gay riuniti nel COCI, che naufraga dopo pochi anni per dissidi interni. Attualmente esistono una trentina di piccoli gruppi cristiani sparpagliati nella penisola; tra cui i gruppi cattolici diocesani di Torino e Vigevano, un gruppo parrocchiale a Pistoia e due gruppi di genitori con figli omosessuali a Parma e Reggio Emilia. A Roma e a Milano aveva sede la REFO - Rete evangelica fede e omosessualit\u00e0, fondata nel 1998 e dormiente dal 2010. Il mondo evangelico in Italia \u00e8 di fatto rappresentato solo dalle due comunit\u00e0 della MCC (Metropolitan Community Church) di Firenze e Lecco. L'Islam \u00e8 invece rappresentato dal MOI - Musulmani Omosessuali in Italia.\nManifestazioni.\n1975: la \"Marcia di liberazione sessuale\" di Napoli.\nNel settembre del 1975 si svolge a Napoli, in Piazza Dante, su iniziativa del \"Fuori!\" e del Partito Radicale, una delle prime manifestazioni pubbliche a sostegno del neonato movimento gay italiano: la \"Marcia di liberazione sessuale\".\n1983: le \"Giornate dell'orgoglio omosessuale\".\nIl 17, 18 e 19 giugno del 1983, pochi mesi dopo la morte di Mario Mieli e la nascita del Circolo a lui dedicato, si tennero a Roma le \"Giornate dell'orgolio omosessuale\", con il patrocinio del Comune di Roma.\n1994: il primo Gay Pride ufficiale.\nIl 28 giugno del 1994 si svolge a Roma il primo Gay Pride ufficiale in Italia, grazie ad un accordo fra l'associazione Arcigay e il Circolo di cultura omosessuale Mario Mieli. Ad organizzare l'evento Imma Battaglia, Vladimir Luxuria e Vanni Piccolo. Vi presero parte la parlamentare europea tedesca Claudia Roth, promotrice della risoluzione europea per i diritti degli omosessuali, diversi esponenti del Partito Radicale ed il sindaco di Roma Francesco Rutelli. La marcia si svolse sul Lungotevere e termin\u00f2 a Piazza Farnese, dove si tennero gli interventi politici. Vide la partecipazione di oltre ventimila persone, oltre qualsiasi aspettativa.\n2000: il \"World Gay Pride\" a Roma.\nNel 2000 a Roma si svolge la manifestazione internazionale dell'orgoglio gay (World Gay Pride), dal 1\u00ba al 9 di luglio. La candidatura di Roma era stata avanzata cinque anni prima dal Circolo Mario Mieli, dopo il suo ingresso nell'EPOA (\"European Pride Organisers Association\"), promossa dall'allora presidente Imma Battaglia che divenne anche organizzatrice del Pride. Si trasform\u00f2 in breve in uno dei maggiori momenti di scontro tra la politica e il movimento omosessuale italiano, che sal\u00ec alla ribalta della cronaca.\nDopo l'iniziale appoggio del Comune di Roma, che aveva stanziato un patrocinio di 300 milioni di lire, nacque una forte polemica politica. Le previsioni che volevano che oltre un milione di persone avrebbero partecipato alla manifestazione, provenienti da ogni parte del mondo, preoccuparono le gerarchie ecclesiastiche, in considerazione del fatto che contemporaneamente nella Citt\u00e0 del Vaticano si stavano svolgendo le celebrazioni per il Giubileo. Il papa Giovanni Paolo II condann\u00f2 esplicitamente la manifestazione dalla finestra di Piazza San Pietro. Immediate furono le reazioni del mondo politico. Il Presidente del Consiglio Giuliano Amato rifer\u00ec in Parlamento sulla questione esprimendosi contro il \"World Pride\" (pur affermando l'impossibilit\u00e0 di impedirlo per il diritto a manifestare garantito \"purtroppo\"- come disse, scatenando ulteriori polemiche - dalla Costituzione).\nL'allora Sindaco di Roma Francesco Rutelli ritir\u00f2 il patrocinio che era stato concesso dal Comune. Molti esponenti politici rilasciarono dichiarazioni contrarie al \"World Pride\". Il Presidente della Regione Lazio Francesco Storace chiese pubblicamente il rinvio della manifestazione. Il Ministro Alfonso Pecoraro Scanio minacci\u00f2 le dimissioni nel caso in cui non si fosse riconosciuto il diritto di manifestare alla comunit\u00e0 omosessuale. L'onorevole Nichi Vendola dichiar\u00f2 : \nNonostante il ritiro del patrocinio e l'opposizione della Chiesa, il \"World Gay Pride\" si svolse regolarmente e il corteo finale vide la partecipazione di oltre settecentomila persone. Alla manifestazione si esibirono Gloria Gaynor, Grace Jones, i Village People, RuPaul, Geri Halliwell, Marc Almond e Romina Johnson.\nIl taglio del nastro da parte della madrina della manifestazione, Maria Grazia Cucinotta, venne mandato in onda in diretta dal TG1 diretto da Gad Lerner (che verr\u00e0 rimosso dall'incarico pochi giorni dopo).\n2011: Roma Europride.\nNel 2011 Roma ospita dal 1\u00b0 al 12 giugno la manifestazione europea dell'orgoglio gay, chiamata \"Europride\", che vede la partecipazione di circa 1.000.000 di persone. Diversamente da quanto accaduto nel 2000, la manifestazione ottiene il patrocinio del Comune di Roma. Importanti esponenti del mondo della cultura, dello spettacolo e della politica danno la loro adesione alla manifestazione (Luciana Littizzetto, Maurizio Costanzo, Luca Argentero, Carmen Consoli, Fiorella Mannoia, Nichi Vendola, Glauco Mauri, Antonio Di Pietro, il Trio Medusa, Claudio Bisio, Paola Cortellesi, Leo Gullotta ed altri, fino al sindaco della Capitale Gianni Alemanno), che diventa la pi\u00f9 importante occasione per il movimento LGBT italiano dal World Pride del 2000. A Roma, a Piazza Vittorio Emanuele II, viene allestito il \"Pride Park\", che diventa luogo di dibattiti ed eventi culturali e di spettacolo. Madrina dell'evento \u00e8 l'attrice Claudia Gerini. A concludere la manifestazione, l'intervento di Lady Gaga dal palco del Circo Massimo a sostegno delle lotte del movimento con un lungo discorso e con un concerto durante il quale canta \"Born this way\" e \"The Edge of Glory\".\nIl movimento transessuale.\nLa realt\u00e0 transessuale in Italia era conosciuta gi\u00e0 negli anni cinquanta. Nel mondo del cinema e dello spettacolo erano diversi gli artisti che si distinguevano con ruoli transgender, il pi\u00f9 famoso fu Dominot, tra gli altri, anche donne transessuali. Gi\u00f2 Stajano, nata Gioacchino Stajano Starace, pittrice e attrice, \u00e8 una delle protagoniste degli anni cinquanta della \"dolce vita\" a Roma, e prende parte al film di Fellini, in un ruolo maschile. Pubblica nel 1959 \"Roma capovolta\", primo libro a raccontare la realt\u00e0 omosessuale italiana di quegli anni, sebbene sequestrato pochi mesi dopo l'uscita. Sempre Fellini dar\u00e0 notoriet\u00e0 a Marcella Di Folco, che recita in \"Fellini Satyricon\", in \"Amarcord\", in \"La citt\u00e0 delle donne\" e in \"Roma\". Contemporaneamente si fa strada in teatro la cantante transgender Giorgia O'Brien.\nLa realt\u00e0 della societ\u00e0 civile era invece molto differente. Nel 1968 Romina Cecconi, detta \"la Romanina\", prima transessuale operata in Italia, viene inviata al confino in un paesino del Foggiano, Volturino, perch\u00e9 considerata socialmente pericolosa. I transessuali vivono una realt\u00e0 in cui non hanno nessuna possibilit\u00e0 di trovare lavoro e condurre una vita serena. La figura della transessuale viene comunemente associata nei mass media e nella cultura popolare italiana agli ambienti della prostituzione.\nIl movimento transessuale nasce ufficialmente nel 1979, quando in un'affollata piscina comunale di Milano alcune transessuali inscenano una clamorosa protesta. Si tolgono il reggiseno con lo slogan \u201cla nostra identit\u00e0 femminile non \u00e8 riconosciuta e noi indossiamo il costume da uomo\u201d. Da quella protesta nasce il Movimento Identit\u00e0 Trans (MIT). Inizia la battaglia per il diritto alla vita dei transessuali. Nel 1982, grazie anche all'interessamento del Partito Radicale, in Italia viene approvata la legge che permette la riassegnazione chirurgica del sesso a carico del Sistema Sanitario Nazionale. Nel 1995 Marcella Di Folco viene eletta Presidente del MIT, e nel 1997 Nasce l'O. N. I.G. (Osservatorio Nazionale Identit\u00e0 di Genere). Nello stesso anno la Di Folco, eletta consigliere comunale di Bologna, \u00e8 la prima persona al mondo sottopostasi all'operazione di cambio del sesso ad ottenere una carica pubblica.\nIl nuovo millennio vede in Italia, nel 2006, l'elezione della prima persona transessuale in un Parlamento in Europa, Vladimir Luxuria.\nI pride.\nIn Italia, il primo gay pride vero e proprio si svolge nel 1994, a Roma, organizzato dal Circolo di cultura omosessuale Mario Mieli. Una delle organizzatrici fu Vladimir Luxuria, che fu inoltre front woman della manifestazione. La marcia, andando oltre le aspettative, vide la partecipazione di oltre diecimila persone. Vi presero parte esponenti del Partito Radicale, tra cui il futuro sindaco di Roma Francesco Rutelli.\nNel 2000, dal 1\u00ba al 9 luglio, si svolge a Roma il World Gay Pride, la manifestazione internazionale dell'orgoglio gay. L'evento, cui presero parte molti personaggi noti anche internazionali (tra cui Gloria Gaynor, i Village People, RuPaul e Geri Halliwell), vide la partecipazione di oltre cinquecentomila persone. Promorice e poi organizzatrice fu Imma Battaglia, allora Presidente del Circolo Mario Mieli."}
{"id": "2792232", "revid": "2171049", "url": "https://it.wikipedia.org/wiki?curid=2792232", "title": "Scud Race", "text": "Scud Race \u00e8 un videogioco arcade del 1996 pubblicato da SEGA. Distribuito in America settentrionale con il titolo Sega Super GT, il simulatore di guida \u00e8 uno dei primi titoli sviluppati per Sega Model 3.\nNon ne sono mai state prodotte versioni per console, anche se i programmatori della casa giapponese ne avevano progettato una conversione casalingo per Sega Saturn trasformato in seguito in uno per Dreamcast (del quale venne mostrata una demo nel 1998) anche se il progetto venne poi abbandonato.\nLa sigla SCUD del titolo sta per \"Sports Car Ultimate Drive\". Il titolo venne cambiato nella versione nordamericana perch\u00e9 suonava troppo Engrish e anche per il fatto che la SEGA voleva evitare riferimenti ai missili Scud utilizzati durante la Guerra del Golfo.\nModalit\u00e0 di gioco.\nIl cabinato di \"Scud Race\" comprende, oltre all'hardware, il monitor e gli speaker, il sedile in stile \"racing\", il volante a tre razze, la leva del cambio con quattro possibili posizioni (nel gioco \u00e8 anche possibile scegliere il cambio automatico) e due pedali per acceletarore e freno. Da due a quattro postazioni possono essere collegate per permettere l'ingresso contemporaneo delle vetture nel caso si selezioni la stessa pista. Le quattro automobili selezionabili dal giocatore sono repliche abbastanza fedeli di quelle viste nella stagione 1996 nella BPR Global GT Series (che oggi \u00e8 il Campionato FIA GT). Come in \"Daytona USA\" l'operatore del cabinato pu\u00f2 cambiare la modalit\u00e0 in \"Endurance\" per avere gare pi\u00f9 lunghe.\nTracciati.\nSega Super GT ha in totale quattro tracciati:\nGiri: 4\nAvversari: 40\nDifficolt\u00e0: Principiante\nCurve: 8\nPartenza in corsa.\nSi gareggia in una citt\u00e0 e si passa attraverso due tunnel che scorrono all'interno di una sorta di acquario gigante.\nGiri: 4\nAvversari: 40\nDifficolt\u00e0: Principiante\nCurve: 6\nPartenza in corsa.\nGara notturna in un circuito cittadino con illuminazione aeroportuale. In vicinanza si possono intravedere aerei di linea in decollo e atterraggio.\nGiri: 3\nAvversari: 30\nDifficolt\u00e0: Avanzato\nCurve: 16\nPartenza da fermo.\nSi gareggia fra le rovine in un tracciato che \u00e8 quasi a forma di 8. La linea di partenza \u00e8 demarcata da dei totem e sono presenti cascate d'acqua.\nGiri: 3\nAvversari: 20\nDifficolt\u00e0: Esperto\nCurve: 16\nPartenza da fermo\nSi gareggia in una citt\u00e0 italiana di fantasia e si passa addirittura dentro il Colosseo.\nI quattro tracciati di Scud Race sono sbloccabili come bonus nella versione di OutRun 2 per Xbox. Essi sono disposti per\u00f2 uno di seguito all'altro lungo un'unica strada, in pieno stile OutRun.\nAutomobili.\nBasata sulla Porsche 911 GT2, nel gioco quest'auto ha una buona accelerazione ed una buona tenuta di strada, doti che la rendono adatta ai piloti meno esperti e alle gare in strade strette (come in Classic Castle). Fra le quattro disponibili, questa ha la velocit\u00e0 massima pi\u00f9 bassa. La colorazione \u00e8 giallo-rossa con il logo della Elf.\nLa Ferrari F40 \u00e8 un'auto bilanciata sotto tutti gli aspetti e ci\u00f2 la rende adatta a tutti e quattro i tracciati. Ha una colorazione blu e gialla con il logo della Igol.\nLa Dodge Viper GTS-R \u00e8 l'auto con pi\u00f9 coppia e ci\u00f2 le permette di scaricare a terra la potenza prima delle altre vetture. Ha una buona accelerazione e velocit\u00e0 massima, ma \u00e8 un po' difficile da controllare. \u00c8 bianca con due strisce longitudinali e il logo della Cica.\nCome la sua controparte reale, una delle supercar pi\u00f9 veloci al mondo, la McLaren F1 GTR del gioco ha la velocit\u00e0 massima pi\u00f9 elevata di tutte. Ha anche una buona accelerazione, ma risulta molto difficile da controllare in curva. \u00c8 la scelta di piloti esperti per ottenere giri veloci. La colorazione \u00e8 blu e arancione con il logo della Gulf sul cofano anteriore.\nTutti gli avversari controllati dall'IA, se non sono a bordo di una delle quattro vetture selezionabili dal giocatore, hanno delle Renault Alpine GTA.\n\"Scud Race Plus\".\nSoltanto per le sale giochi giapponesi venne pubblicato un aggiornamento per i cabinati, chiamato \"Scud Race Plus\", nel 1997. Questa nuova versione permette di scegliere i vecchi tracciati in versione contraria e anche un tracciato ovale per \"super-principianti\" in stile micromachines a cui fa da sfondo una stanza con i suoi oggetti giganti in proporzione alle automobili. In quest'ultima pista, inoltre, premendo il tasto start al momento della selezione della vettura , si poteva gareggiare nelle \"vesti\" di un gatto, di un carroarmato, di un autobus o di un'auto a razzo."}
{"id": "2792235", "revid": "367445", "url": "https://it.wikipedia.org/wiki?curid=2792235", "title": "L'Orda del Vento", "text": ""}
{"id": "2792237", "revid": "120486", "url": "https://it.wikipedia.org/wiki?curid=2792237", "title": "Sega Super GT", "text": ""}
{"id": "2792252", "revid": "697352", "url": "https://it.wikipedia.org/wiki?curid=2792252", "title": "Alessandro Levi", "text": "Biografia.\nDi famiglia ebraica, figlio di Giacomo Levi, direttore delle Assicurazioni Generali, e di Irene Levi Civita (sorella di Giacomo Levi Civita), si laure\u00f2 nel 1902 in Giurisprudenza nell'Universit\u00e0 degli Studi di Padova con una tesi su \"Delitto e pena nel pensiero dei Greci\", pubblicata l'anno successivo a Torino dai Fratelli Bocca, e recensita su La Critica da Georges Sorel.\nDi idee democratiche e socialiste, collabor\u00f2 a \"Critica Sociale\", e dopo l'avvento del fascismo, al gruppo di Giustizia e Libert\u00e0.\nNel 1931 prest\u00f2 il giuramento di fedelt\u00e0 al fascismo, come il cugino Tullio Levi Civita decise di giurare \"ma con riserva\", ossia scrivendo al rettore che \"in alcun modo avrebbe modificato l'indirizzo del proprio insegnamento\". \nNel 1938, a seguito delle Leggi razziali fasciste, fu estromesso dall'insegnamento della Filosofia del diritto presso l'Universit\u00e0 degli Studi di Catania. Nel giugno del 1940 fu internato e prosciolto nel dicembre dello stesso anno. In seguito espatri\u00f2 in Svizzera. Dopo la caduta del fascismo torn\u00f2 a insegnare presso l'Universit\u00e0 degli Studi di Firenze. Fu membro dell'Accademia Nazionale dei Lincei."}
{"id": "2792265", "revid": "1543377", "url": "https://it.wikipedia.org/wiki?curid=2792265", "title": "Salto con gli sci ai XVI Giochi olimpici invernali", "text": "Nel salto con gli sci ai XVI Giochi olimpici invernali furono disputate tre gare, tutte riservate agli atleti di sesso maschile.\nRisultati.\nTrampolino normale.\nLa gara dal trampolino normale si disput\u00f2 il 9 febbraio sul Trampolino del Praz K90 e parteciparono 58 atleti, che effettuarono due salti con valutazione della distanza e dello stile.\nTrampolino lungo.\nLa gara dal trampolino lungo si disput\u00f2 il 16 febbraio sul Trampolino del Praz K120 e parteciparono 59 atleti, che effettuarono due salti con valutazione della distanza e dello stile.\nGara a squadre.\nLa gara a squadre si disput\u00f2 il 14 febbraio sul Trampolino del Praz K120 e parteciparono 14 squadre nazionali, che effettuarono due salti con valutazione della distanza e dello stile. Ogni squadra era composta da quattro atleti; ai fini del punteggio venivano conteggiati i tre migliori salti di ogni serie."}
{"id": "2792269", "revid": "152625", "url": "https://it.wikipedia.org/wiki?curid=2792269", "title": "Sandra e Raimondo Show", "text": ""}
{"id": "2792276", "revid": "196390", "url": "https://it.wikipedia.org/wiki?curid=2792276", "title": "Acido idroxamico", "text": ""}
{"id": "2792283", "revid": "118195478", "url": "https://it.wikipedia.org/wiki?curid=2792283", "title": "Musica liquida", "text": "La locuzione musica liquida \u00e8 un neologismo utilizzato in riviste di musica, Hi-Fi, informatica, tecnologia e sul World Wide Web per indicare quella porzione della musica fruibile senza supporto fonografico tradizionale (CD, vinile, nastro). \nUso della locuzione.\nNon si conosce il momento esatto in cui la locuzione \"musica liquida\" \u00e8 stata creata. La rivista italiana \"Audio Review\" l'ha utilizzata nell'ottobre del 2006, mentre altre riviste italiane di Hi-Fi hanno iniziato ad utilizzarla a partire dal maggio 2007, subito dopo l'accordo del 2 aprile fra la Apple e la EMI, che prevedeva la possibilit\u00e0 di scaricare da iTunes file musicali di qualit\u00e0 migliore (256\u00a0kbit/s in luogo dei 128\u00a0kbit/s) e soprattutto liberi dal DRM. \nIn particolare, la rivista \"SUONO\" usc\u00ec a maggio 2007 con una copertina raffigurante un CD nell'atto di sciogliersi e con il titolo: \"musica liquida\".\nFile musicali.\nI file musicali scaricabili da internet usano differenti formati digitali, compressi e non compressi, anche ad alta qualit\u00e0; quelli di musica digitale in formati compressi (MP3, AAC, ogg ed altri) hanno avuto diffusione grazie alle piattaforme di scambio peer-to-peer come Napster, Audiogalaxy, LimeWire, eMule ecc. e successivamente con la diffusione delle piattaforme per l'acquisto dei suddetti file come iTunes. \nLa relativa lentezza delle connessioni ad Internet, unitamente ai limiti dei supporti fisici di immagazzinamento dei dati (disco rigido) avevano imposto un sistema di compressione di tali file. Diverse piattaforme utilizzano il formato compresso AAC, altre utilizzano il formato MP3.\nAlta definizione (HD).\nUno studio pubblicato sul \"Journal of the Audio Engineering Society\" ha confrontato in doppio cieco il formato classico del CD a 16 bit/44,1\u00a0kHz con l'HD a 24 bit/192\u00a0kHz (DVD audio) su 60 ascoltatori sottoposti complessivamente a 554 test nel periodo di un anno; il test ha dimostrato che, a parit\u00e0 di qualit\u00e0 dell'incisione (medesimo \"mastering\") nessuno \u00e8 in grado di distinguere fra CD e HD. \nTuttavia lo studio conclude che \u00abvirtualmente tutti i SACD e DVD audio suonano meglio, spesso molto meglio del CD\u00bb, non per la maggiore risoluzione ma per la migliore qualit\u00e0 dell'incisione, del mixaggio e della produzione artistica delle registrazioni che vengono poi proposte dalle etichette discografiche nei supporti ad alta definizione, solidi o liquidi.\nFormati musicali liquidi.\nI formati musicali pi\u00f9 diffusi sono:\nEsistono anche formati che, a differenza dei comuni PCM, trasmettono il segnale audio usando solo un bit e due valori (0 o 1) con una frequenza di campionamento non fissa ma variabile intorno ad una frequenza centrale, molto pi\u00f9 elevata (64 volte ovvero 2.8MHz per il SACD, e si parla di DSD64 oppure 128 volte 5.6MHz per il DSD128). \nTuttavia, per questione di spazi di archiviazione limitati, si predilige l'utilizzo di comuni PCM."}
{"id": "2792284", "revid": "599013", "url": "https://it.wikipedia.org/wiki?curid=2792284", "title": "Uche Okafor", "text": "Carriera.\nClub.\nDebutt\u00f2 nell'ACB Lagos nel 1986, lasciando l'Africa nel 1988 per il Belgio: al KRC Mechelen gioc\u00f2 fino al 1991, trasferendosi in Francia nel 1992 dopo una breve esperienza al Namur sempre in Belgio; una stagione in Germania ed una in Portogallo fecero da preludio al suo trasferimento in Israele, all'Ironi Ashdod, dove gioc\u00f2 tredici gare nel campionato di calcio israeliano. Nel 1996, durante il draft inaugurale della neonata Major League Soccer venne assegnato al Kansas City Wizards, dove concluse la sua carriera nel 2000 dopo la vittoria della lega nazionale.\nStabilitosi a fine carriera negli Stati Uniti, muore nel 2011 all'et\u00e0 di 43 anni. Il suo corpo viene rinvenuto senza vita nella propria abitazione dalla ex-moglie; ma quello che si pensa fosse un suicidio,le successive indagini dell'FBI portano alla conclusione che l'ex calciatore sia stato ucciso.\nNazionale.\nGioc\u00f2 con la durante il e vinse la . Totalizz\u00f2 31 presenze e un gol nel corso della sua carriera internazionale, svoltasi dal 1990 al 1998."}
{"id": "2792294", "revid": "6923", "url": "https://it.wikipedia.org/wiki?curid=2792294", "title": "Salto con gli sci ai XVII Giochi olimpici invernali", "text": "Nel salto con gli sci ai XVII Giochi olimpici invernali furono disputate tre gare, tutte riservate agli atleti di sesso maschile.\nRisultati.\nTrampolino normale.\nLa gara dal trampolino normale si disput\u00f2 il 25 febbraio sul Lysg\u00e5rdsbakken K90 e parteciparono 58 atleti, che effettuarono due salti con valutazione della distanza e dello stile. \nTrampolino lungo.\nLa gara dal trampolino lungo si disput\u00f2 il 20 febbraio sul Lysg\u00e5rdsbakken K120 e parteciparono 58 atleti, che effettuarono due salti con valutazione della distanza e dello stile. \nGara a squadre.\nLa gara a squadre si disput\u00f2 il 22 febbraio sul Lysg\u00e5rdsbakken K120 e parteciparono 12 squadre nazionali, che effettuarono due salti con valutazione della distanza e dello stile. Ogni squadra era composta da quattro atleti; ai fini del punteggio vennero conteggiati tutti e quattro i salti di ogni serie, e non pi\u00f9 solo i migliori tre come fatto fino ad . "}
{"id": "2792295", "revid": "1516566", "url": "https://it.wikipedia.org/wiki?curid=2792295", "title": "Cropalati", "text": "Cropalati \u00e8 un comune italiano di abitanti della provincia di Cosenza in Calabria.\nOrigini del nome.\nIl nome del paese \u00e8 di evidente origine greco bizantina, cui si riferisce etimologicamente a \"Kouropal\u00e0tes\" (Maresciallo di palazzo, funzionario bizantino governatore del paese), oppure in onore all'imperatore Michele Curopal\u00e0tis. Dai documenti storici, si hanno notizie del paese a partire dal 1325, con il nome di Caropilati.\nStoria.\nLe prime tracce di civilt\u00e0 sul territorio risalgono al VII secolo a.C., quando a pochi chilometri di distanza sorgevano le antiche citt\u00e0 della Magna Grecia: \"S\u00fdbaris e Kroton.\" Dapprima territorio di passaggio, nel 510 a.C. assume un ruolo centrale per via della battaglia che si svolse nei pressi del fiume Nika (Cariati), da dove i crotoniati inseguirono e annientarono le forze sibarite in una battaglia finale al guado del fiume Trionto (nei pressi di Mirto Crosia). Secondo la leggendaria tradizione, si erano fronteggiati ben 100.000 crotoniati, guidati dall'atleta olimpico Milone, contro i sibariti che li superavano per tre volte. La vittoria arrise a \"Kroton\" nonostante l'inferiorit\u00e0 numerica poich\u00e9 i sibariti usarono, per la battaglia, cavalli ammaestrati a eseguire passi di danza negli spettacoli al suono dei flauti. I crotoniati, nella Battaglia di Nika, iniziarono a suonare i flauti, eseguendo la stessa melodia con la quale i cavalli erano stati ammaestrati per danzare, col risultato che le avanguardie delle truppe sibarite furono disarcionate immediatamente. E dopo settanta giorni di saccheggi venne deviato, sembra su idea di Pitagora, il corso del fiume Crati i cui flutti fecero sparire Sibari per sempre. La leggenda vuole, che, alcuni Sibariti scampati allo scontro, ricostruirono la citt\u00e0 sulle colline del fiume Trionto (confine naturale tra le due citt\u00e0), nacque cos\u00ec la famosa \"S\u00fdbaris sul Traente,\" situata nell'odierno centro storico di Cropalati dove, secondo alcuni storici, venne eretta la nuova Acropoli. A conferma di questa tesi, vi \u00e8 anche un'antica tradizione popolare che riconosce una vallata poco distante dal paese, come La Strage (in dialetto \"Strangi\" ), nome che venne attribuito al luogo della disfatta di Sibari, proprio al confine tra il comune di Cropalati e quello di Corigliano-Rossano, di fronte l'odierna Crosia. Il territorio \u00e8 stato frequentato, successivamente, da vari popoli italici, specialmente dai Bruzi: infatti, recenti rinvenimenti archeologici confermano ci\u00f2. Il comune \u00e8 di probabile origine bizantina. Un'altra tesi \u00e8 che sia stato un accampamento fortificato, con il nome di \"Castrum Cropalatum\", con funzione di controllo della transumanza sulla via Ionio-Sila, sul fiume Trionto e anche dei traffici di oro e argento che provenivano dalle miniere di Longobucco. Durante il primo Medioevo, il borgo si \u00e8 sviluppato intorno a numerose grotte tufacee, scavate dai monaci per abitarvi e pregare. L'attuale centro cittadino sorse a fianco ad un castello feudale, verso il XIV secolo. Gi\u00e0 appartenente allo Stato di Rossano, Cropalati appartenne ai Ruffo, ai Sambiase, ai d'Aragona Montalto (1507-1600) e ai Badolato (1600-1617), che vi incardinarono il titolo di Marchese. Ritornato allo Stato di Rossano nel 1617, vi appartenne fino al 1806 diventando feudo degli Aldobrandini e dei Borghese (famiglia) di Roma come baronia. Nel 1799, per ordinamento del Gen. Championnet, fu incluso nel cantone di Cir\u00f2. Nel 1807 divenne \"luogo\" del \"governo di Cariati\". Il 4 maggio del 1811, Cropalati venne elevato a capoluogo di Circondario, che comprese i comuni di Paludi, Calopezzati, Crosia e Caloveto. Cropalati.\nSimboli.\nLo stemma del comune di Cropalati \u00e8 stato concesso con decreto del presidente della Repubblica del 26 aprile 1984.\nMonumenti e luoghi d'interesse.\nArchitetture religiose.\nChiesa del SS. Rosario: nota, prima dell'Anno Mille, come chiesa dell'Annunziata, di cui attualmente si festeggia la ricorrenza il 25 marzo, \u00e8 databile intorno al X secolo. Solo nel XVI secolo fu dedicata alla Madonna del Rosario in seguito all'arrivo dei domenicani che ne diffusero il culto e fu sede dell'omonima congrega. Sicuramente il sacro edificio, anticamente, tenendo conto della tipologia del manufatto, si snodava lungo le mura di cinta del centro abitato, e, visto posteriormente, ha l'aspetto di una torre esagonale. Al suo interno \u00e8 presente una sola navata con l'abside centrale ove \u00e8 posto l'altare centrale di antica fattura e sul quale \u00e8 posta la nicchia nella quale \u00e8 contenuta l'antichissima statua della madonna del Rosario che veniva portata in processione fino alla fine degli anni settanta del XX secolo. La facciata principale, in frontespizio al palazzo Amantea ed al palazzo Pugliese, \u00e8 ornata da un portale litico, in pietra locale, accuratamente scolpito, risalente al XVIII secolo come ricorda la lapide soprastante l'arco del portone d'ingresso. Nell'unica navata sono presenti due altari: sull'altare di destra, dalle forme barocche, \u00e8 presente una tela settecentesca che raffigura l'Ecce Homo, di scuola napoletana. A sinistra \u00e8 presente un altare finemente scolpito, in pietra locale, risalente al 1574 che incastona un polittico raffigurante la Madonna del Rosario, tra santi domenicani e tutt'attorno delle formelle nelle quali sono rappresentati i tre misteri del Rosario allora conosciuti: gloriosi, gaudiosi e dolorosi. Il tutto \u00e8 sormontato da una lunetta raffigurante l'Eterno Padre che regge il mondo. Sul soffitto \u00e8 situato un affresco rappresentante la Vergine con il Bambino in braccio. Il portone d'ingresso \u00e8 sormontato dalla cantoria dove \u00e8 ubicato l'organo, in legno, dalle forme molto semplici.\nAltri siti di interesse.\nNel caratteristico centro storico si conservano importanti testimonianze storico-monumentali ed artistiche: i ruderi del medievale castello feudale; la Chiesa Matrice dedicata a S. Maria Assunta (sec. XVII), da poco restaurata, con interessanti reperti archeologici; la chiesa dell'Annunziata, oggi del Rosario, con l'annesso ex-Convento dei Domenicani, a forma di castello (che conserva una pregevole tela del '700 raffigurante l\"Ecce Homo\", un altare in stile corinzio con un polittico su legno raffigurante la madonna del Rosario e i tre misteri allora conosciuti); la chiesa di S. Antonio Abate; la chiesa di S. Maria ad Gruttam, con gli annessi ruderi dell'ex Convento (che conserva un'icona bizantina rappresentante la Madonna con il Bambino, affrescata sulla parete di una grotta tufacea); il Palazzo Amantea; le sculture di Baccelli nella ex sala consiliare; il monumento ai Caduti in guerra.\nLa Vurga.\nSul territorio di Cropalati, a pochi chilometri dal centro, sorge un laghetto artificiale denominato \"Vurga\". Il flusso d'acqua che lo alimenta proviene dal torrente \"Coserie\". Da sempre meta turistica molto ambita per i paesini limitrofi, per i Cropalatesi \u00e8 un luogo in cui rinfrescarsi dal torrido caldo estivo.\nSport.\nCalcio.\nLa principale squadra di calcio \u00e8 la Polisportiva Cropalati 1983 A.S.D. che milita nel girone A di Seconda Categoria. \u00c8 nata nel 1983."}
{"id": "2792309", "revid": "125729618", "url": "https://it.wikipedia.org/wiki?curid=2792309", "title": "Deposizione dalla croce (Antelami)", "text": "La Deposizione dalla croce \u00e8 una scultura marmorea (110x230 cm) di Benedetto Antelami, databile al 1178 e conservata nel transetto destro della cattedrale di Parma. \nStoria.\nL'altorilievo con la \"Deposizione\" \u00e8 l'unico pannello sopravvissuto di un pontile che si trovava nella cattedrale di Parma, e oggi rappresenta la prima grande opera nota dell'Antelami, nonch\u00e9 un capolavoro della scultura gotica nella transizione tra le severe forme di Wiligelmo a modi pi\u00f9 sciolti e naturalistici. \nIn quest'opera sono incisi il nome dell'autore e la data: , ovvero \"Nell'anno 1178 (mese di aprile) uno scultore realizz\u00f2 (quest'opera); questo scultore fu Benedetto detto Antelami\". Il distico concede molte licenze alla metrica e alla rima, soprattutto per l'aggiunta non prevista della precisazione del mese (\"mense secundo\"); nel calendario medievale il primo mese \u00e8 marzo, pertanto l'opera fu completata nel mese di aprile, probabilmente in coincidenza con la Settimana Santa. \nDescrizione.\nTutta la scena \u00e8 contenuta in una cornice decorata formata da viticci che si avvolgono geometricamente. Numerose iscrizioni aiutano l'osservatore a capire la scena. \nL'altorilievo, basato sul solo Vangelo di Giovanni, raffigura il momento nel quale il corpo di Cristo viene calato dalla croce, con vari elementi tratti dall'iconografia canonica della \"Crocifissione\" (i soldati romani che maneggiano la veste di Cristo, le personificazione dell\"'Ecclesia\" e della \"Sinagoga\", ecc.) e della \"Resurrezione\" (le tre Marie), mentre di origine classica sono la personificazione del sole e della luna (due teste umane inserite in ghirlande) e le rosette che ornano il bordo superiore. Classico \u00e8 anche l'ornato a racemi della fascia che orla la composizione, ma la tecnica orientale della niellatura e la bidimensionalit\u00e0 dell'ornato dimostrano che il portato antico \u00e8 filtrato dalla tradizione bizantina.\nAl centro della composizione la figura inerte di Cristo \u00e8 piegata verso sinistra, sorretta da Giuseppe di Arimatea (\"Ioseph ab Arimathia\"), che secondo un'iconografia nuova gli bacia il costato. Un braccio di Ges\u00f9 \u00e8 sorretto amorevolmente dalla Vergine (\"Sancta Maria\") e dall'arcangelo Gabriele (\"Gabriel\"), giunto amorevolmente in volo. Dietro stanno l'\"Ecclesia\" vincente (\"Ecclesia exaltatur\"), in dalmatica e alba, che tiene lo stendardo crociato sventolante e il calice col sangue di Ges\u00f9, san Giovanni (\"Sanctus Iohannis\") nel gesto del dolore (una mano che tiene l'altra), Maria Maddalena (\"Maria Madalene\"), Maria di Giacomo (\"\"Maria Jacobi\") e Maria Salom\u00e8 (\"Salome\"\"). Queste ultime due fanno il gesto della testimonianza, con la mano aperta accostata al petto, come a dire che l'uomo crocifisso \u00e8 veramente il Messia. \nIl legno della croce \u00e8 stato tratto da un fusto verdeggiante, come fanno pensare i mozziconi di rami spezzati: \u00e8 il \"lignum vitae\", l'Albero della Vita che allude gi\u00e0 alla Resurrezione. Lungo il braccio orizzontale si legge \"Ihesus Nazarenus rex Iudeorum\". \nA destra Nicodemo (\"\"Nicodemus\"), su una scala, toglie il secondo chiodo. L'inclinazione di Giuseppe e Nicodemo bilancia in senso opposto quella di Cristo. Seguono la \"Sinagoga\", personificazione del mondo ebraico, cui l'arcangelo Raffaele (\"Raphael\") fa chinare il capo in segno di sconfitta: il suo stendardo \u00e8 spezzato e rovesciato, con la scritta \"Sinagoga deponitur\"\"; ella ha gli occhi chiusi perch\u00e9 \"non vede e non crede\". Accanto ad essa un centurione armato di spada e di un grande scudo rotondo (dove si legge \"\"Centurio\"), seguito da cinque militi, due dei quali alzano il dito puntando Cristo; il soldato esclama \"vere iste Filius Dei erat\"\", \"veramente costui era Figlio di Dio\" (Mt 27, 54). Si tratta di una figura positiva, ma qui \u00e8 messo nella met\u00e0 negativa dell'opera. Il copricapo che indossa, simile a quello della sinagoga, lo indica come ebreo (la sua figura nella tradizione orientale e occidentale si fonde a pi\u00f9 riprese con quella di Longino, \"ebraizzato\" in attuazione di una polemica antigiudaiaca avviata dal Vangelo di Giovanni, che assegn\u00f2 tutta la responsabilit\u00e0 della morte di Cristo agli Ebrei). In primo piano infine due uomini imberbi e due barbati, seduti su sgabelli, dispiegano verso chi osserva la veste di Cristo, che \u00e8 inconsutile, cio\u00e8 senza cuciture: indecisi se tagliare la stoffa o meno col coltello, se la giocano intanto a dadi (Mt 27, 35-36). \nFortemente simbolica \u00e8 la contrapposizione della parte destra rispetto alla sinistra: da una parte il Sole splende sulla Vergine e le Tre Marie (prefigurazione della resurrezione), e sull'Ecclesia; la Luna, al contrario, spande la sua debole luce sui soldati romani che si spartiscono la tunica di Cristo e sulla \"Sinagoga\" perdente.\nStile.\nLa scultura risale a un periodo di transizione tra l'arte romanica e quella gotica. Il risultato nella modellazione dei corpi umani appare meno tozzo delle figure di Wiligelmo, ma la dinamica della scena \u00e8 meno vivace, con le figure ferme in pose espressive. L'impressione di spazialit\u00e0 data dai due piani sovrapposti sui quali sono posti i soldati che tirano a sorte le vesti \u00e8 il primo esempio del genere in Italia.\nLa rigida struttura delle figure presentate in ritmate serie verticali risente della scultura del Sud della Francia.\nLa base della lastra di marmo, le rosette attorcigliate ornanti il bordo superiore, le personificazioni del sole e della luna (in forma di teste umane dentro ghirlande) sono elementi di origine classica come pure la fascia che orla la composizione con girali di racemi. La tecnica della niellatura e la bidimensionalit\u00e0 dell'ornato dimostrano che il motivo classico \u00e8 filtrato attraverso il bizantinismo, da cui deriva la simmetrica disposizione delle figure e la simbolica misura delle teste, superiore alla media del reale. Provenzale \u00e8 il predominio delle linee, borgognona \u00e8 la punteggiatura di alcune vesti mediante bucherelli."}
{"id": "2792314", "revid": "29811327", "url": "https://it.wikipedia.org/wiki?curid=2792314", "title": "Antropogenesi", "text": ""}
{"id": "2792324", "revid": "124450586", "url": "https://it.wikipedia.org/wiki?curid=2792324", "title": "Acidi idrossamici", "text": "Gli acidi idrossammici, a volte erroneamente tradotto dall'inglese come idrossamici, sono una classe di composti chimici nei quali \u00e8 presente il gruppo funzionale idrossammico ottenuto dalla condensazione di un acido carbossilico con l'idrossilammina o con una \"N\"-alchil- o una \"N\"-arilidrossilammina. La struttura generale \u00e8 R-CO-NH-OH, o R-CO-NR'-OH, dove R (o R') \u00e8 un qualsiasi residuo organico, alifatico o aromatico. \nAlcuni idrossammati (sali e complessi degli acidi idrossammici) sono fattori di crescita e vitamine essenziali in certi microorganismi. La loro funzione siderofora \u00e8 quella di solubilizzare il ferro, presente nella sua forma ossidata Fe3+ come composto minerale insolubile, trasportandolo all'interno delle cellule\nIl gruppo funzionale idrossammico presenta tautomeria fra la forma carbonilica e la forma idrossimminica.\nUsi.\nConosciuti da sempre per la propriet\u00e0 di chelare metalli in maniera selettiva, formando prodotti stabili specialmente con Cu2+, Fe3+, V5+, UO22+. Sono stati oggetto di studio anche per la realizzazione di catene polimeriche con propriet\u00e0 chelanti da utilizzarsi nella rimozione selettiva dei metalli pesanti\nAlcuni acidi idrossammici come l'SAHA il Vorinostat, il PXD101 e la Belinostatina, il LAQ824/LBH589 e la Trichostatina A, sono HDAC inibitori con propriet\u00e0 anticancro.\nSintesi.\nGli acidi idrossammici possono essere sintetizzati a partire dall'aldeide corrispondente attraverso la reazione di Angeli e per reazione di idrossilammina basica su un composto contenente un gruppo acile, preferibilmente esteri e lattoni, ammidi ed anidridi o un acilfosfato.\nReattivit\u00e0.\nTipica reazione degli acidi idrossammici \u00e8 il riarrangiamento di Lossen.\nSaggio ed analisi colorimetrica.\nLa formazione del cosiddetto idrossammato ferrico rosso, ovvero di un complesso tra lo ione Fe(III) e 3 molecole di idrossammato, \u00e8 alla base della reazione di riconoscimento (o spot test) degli acidi carbossilici e dei suoi derivati quali esteri, lattoni, ammidi, anidridi..\nLa reazione prevede la conversione del composto carbossilico in acido idrossammico con idrossilammina alcalina, seguita dalla formazione del complesso colorato in porpora fra l'acido idrossammico e una soluzione acida di Fe3+:\n R-CO-OR' + NH2OH \u2192 R-CO-NHOH + R'OH\n R-CO-NHOH + 1/3Fe+++ \u2192 R-C=O-(Fe)\n NH-OH\nil complesso formato risulta tanto pi\u00f9 stabile quanto meno acqua si \u00e8 utilizzata nella preparazione delle soluzioni, spesso sostituibile con alcoli metilico, etilico o con glicoli.\nUna variante del saggio chimico pi\u00f9 sensibile e che forma un complesso pi\u00f9 stabile prevede l'uso di soluzioni di vanadio(V) in soluzioni cloridriche, con conseguente formazione di un complesso vanadio(V)-idrossammato dal colore viola-porpora."}
{"id": "2792325", "revid": "122993343", "url": "https://it.wikipedia.org/wiki?curid=2792325", "title": "Torneo di Viareggio 1963", "text": "Il Torneo di Viareggio 1963 \u00e8 stata la quindicesima edizione del torneo calcistico riservato alle formazioni giovanili di squadre di tutto il mondo ed organizzato dalla CGC Viareggio. Ad aggiudicarsi il torneo \u00e8 stata la Sampdoria per la terza volta nella storia della competizione.\nLe 16 squadre partecipanti arrivavano da 8 Paesi differenti e la maggior parte di esse, 8, dall'Italia.\nFormato.\nLe 16 squadre sono organizzate in diversi turni ad eliminazione diretta. Il primo turno, gli ottavi di finale, prevedono gare di andata e ritorno con i calci di rigore a decidere la qualificazione in caso di parit\u00e0 dopo le due partite. Dai quarti di finale le gare sono ad eliminazione diretta."}
{"id": "2792328", "revid": "287204", "url": "https://it.wikipedia.org/wiki?curid=2792328", "title": "Panath\u012bna\u00efkos Athl\u012btikos Omilos 1974-1975", "text": "Questa voce raccoglie le informazioni riguardanti il Panath\u012bna\u00efkos Athl\u012btikos Omilos nelle competizioni ufficiali della stagione 1974-1975.\nStagione.\nUscito indebolito dalla campagna acquisti (furono ceduti tutti gli stranieri pi\u00f9 Tomaras mentre Pusk\u00e1s torn\u00f2 ad allenare in Spagna), il disput\u00f2 una stagione anonima in cui concluse al quinto posto guadagnando la qualificazione europea come finalista perdente della Coppa di Grecia (vinta da un Olympiakos gi\u00e0 qualificato in Coppa dei Campioni). Poco degna di nota fu anche la prestazione della squadra in Coppa UEFA, eliminata ai trentaduesimi di finale dal Grasshopper.\nMaglie e sponsor.\nNella stagione 1974-75 venne introdotta una nuova maglia per il Panathinaikos, di colore verde chiaro con bordi neri e verdi. Il colletto, costituito da uno scollo a \"V\", \u00e8 di colore verde."}
{"id": "2792340", "revid": "927322", "url": "https://it.wikipedia.org/wiki?curid=2792340", "title": "Ottorino Tombolan Fava", "text": "Si distinse in vari episodi della grande guerra, ottenendo la Medaglia di Bronzo al Valor Militare a San Zanut nel 1915, un encomio solenne a San Pier d'Isonzo e un secondo encomio a Salgarola nel 1916.\nCapitano della 7\u00aa batteria del 34\u00ba reggimento artiglieria campagna, nel 1918 affianc\u00f2 il tenente colonnello Giulio Marinetti nel ritardare l'avanzata dell'esercito austro-ungarico il quale era riuscito a sfondare il fronte del Piave e ad avanzare di qualche chilometro verso ovest. Il gruppo resistette eroicamente perdendo molti uomini, tra cui appunto Tombolan Fava e Marinetti.\nOnorificenze.\nGli furono peraltro intitolate una piazza di Stra, una scuola elementare di Tombolo e la caserma militare di Fiorentina di San Don\u00e0 di Piave, gi\u00e0 sede del 5\u00ba reggimento artiglieria contraerei \"Pescara\" e dismessa nell'ottobre 2001."}
{"id": "2792342", "revid": "76963", "url": "https://it.wikipedia.org/wiki?curid=2792342", "title": "Giulio Marinetti", "text": "Biografia.\nFiglio di Luigi Gaetano e Sofia Bracco, frequent\u00f2 il Collegio Militare di Milano (ora Scuola Militare \"Teuli\u00e9\") e successivamente la Regia Accademia per le Armi di Artiglieria e Genio di Torino, nel 1897 venne nominato sottotenente dell'Arma di Artiglieria.\nPromosso tenente, venne destinato a un gruppo di artiglieria da costa e inviato in Tripolitania. Rientrato in Italia allo scoppio della prima guerra mondiale, si trov\u00f2 a operare prima in Cadore, al comando di una batteria d'assedio del 9\u00ba Artiglieria da Fortezza, poi, promosso maggiore, fu trasferito al 39\u00ba Artiglieria da Campagna, impiegato nella primavera del 1916 sull'Altipiano di Asiago, nel corso della Strafexpedition austriaca, dove fu decorato con una medaglia d'argento al valor militare.\nPassato al 34\u00ba Artiglieria da Campagna, trasferito sul Carso, si merit\u00f2 una medaglia di bronzo al valor militare per i combattimenti sul Debeli del 5 e 6 giugno 1917, nel corso della decima battaglia dell'Isonzo.\nPromosso tenente colonnello due mesi dopo, nel giugno del 1918, nel corso della Battaglia del Solstizio, si trova in linea sul Piave, al comando di un gruppo di batterie del suo reggimento. Il giorno 15, dopo ore di bombardamento sulle linee italiane, reparti d'assalto austriaci varcano il fiume, attaccano le batterie al comando di Marinetti, che, con i pochi artiglieri superstiti, si difese disperatamente, ma colpito dallo scoppio di una bomba a mano cadde gravemente ferito; per questa azione venne decorato con la medaglia d'oro al valor militare. Raccolto dagli austriaci, terminer\u00e0 la guerra in prigionia e rientrer\u00e0 in Italia dopo l'armistizio.\nNel 1919 viene assegnato al 23\u00ba Artiglieria da Campagna, e nominato poi aiutante di campo del re. Promosso colonnello nel 1926, gli viene assegnato il comando del 9\u00ba Artiglieria da Campagna. Promosso generale di brigata nel 1934, fu nominato aiutante di campo generale del re. Generale di divisione nel 1937, fu collocato in ausiliaria nel giugno del 1939. Allo scoppio della seconda guerra mondiale venne nominato comandante dell'Artiglieria della 2\u00aa Armata, promosso generale di corpo d'armata nel 1941, fu collocato definitivamente in congedo nel dicembre dello stesso anno."}
{"id": "2792345", "revid": "486946", "url": "https://it.wikipedia.org/wiki?curid=2792345", "title": "Tatiana Victorovna Stepanova", "text": ""}
{"id": "2792348", "revid": "141558", "url": "https://it.wikipedia.org/wiki?curid=2792348", "title": "P. cubensis", "text": ""}
{"id": "2792349", "revid": "433605", "url": "https://it.wikipedia.org/wiki?curid=2792349", "title": "Gasponi", "text": "G\u00e0sponi (\"Ch\u00e0spones\", \u03a7\u03ac\u03c3\u03c0\u03bf\u03bd\u03b5\u03c2 in greco bizantino) \u00e8 una frazione del comune di Drapia di 251 abitanti, in provincia di Vibo Valentia.\nOrigini del nome.\nLa sicura origine bizantina dell'agglomerato urbano \u00e8 avvalorata dallo stesso nome del paese, il quale \u00e8 senza dubbio un antroponimo (cio\u00e8 prende il nome da una famiglia eponima): \"O\u1f33 X\u1f70\u03c3\u03c0o\u03bd\u03b5\u03c2\" (\"oi Ch\u00e0spones\"), cio\u00e8 della famiglia \"X\u1f70\u03c3\u03c0\u03b1\" (\"Ch\u00e0spa\").\nStoria.\nPeriodo tardoantico.\nProbabilmente il primo nucleo di abitanti del paese sorse nel periodo tardoantico come agglomerarto inserito all'interno della cosiddetta \"Massa Trapeiana\" (da cui anche il nome Drapia). Tale massa, una delle tre che formavano il patrimonio dei Santi Pietro e Paolo in territorio brettio, era costituita da un insieme di fattorie, era abitata da contadini, servi e coloni, ed era condotta da un \"livellare\" (affituario) che, per conto del Papa, riscuoteva le rendite delle terre stesse.\nPeriodo bizantino.\nNel periodo bizantino, probabilmente tra VI e VII secolo d. C., la detta \"massa\" si evolse in vera e propria citt\u00e0, andando a costituire la citt\u00e0 - diocesi di Tropea. Da questo momento in poi le sorti di Gasponi e di tutto il territorio circostante si legarono indissolubilmente alle vicende della citt\u00e0 di Tropea che, proprio in questo periodo, andava a costituire un avamposto fortificato (\"castron\") all'interno del quale risiedevano il vescovo e l'amministratore civile del territorio e, in caso di pericolo, la popolazione che abitava nei territori limitrofi e traeva sostentamento dalla terra.\nPeriodo medievale.\nPer il primo medio evo la documentazione in nostro possesso ci porta a conoscenza di un insediamento abitativo nella contrada Sant'Agata, che in questo periodo faceva parte del territorio di \"Mesubiano\" (Mesiano).\nNel periodo medioevale, per difendere il suo territorio dalle continue invasioni saracene, Gasponi disponeva di tre torri:\nPeriodo moderno.\nLa continuit\u00e0 abitativa del luogo e l'importanza del paese come centro rurale gravitante intorno a Tropea \u00e8 testimoniata da alcune evidenze architettoniche del '500, '600 e '700 site sia nel centro abitato che nei dintorni.\nPeriodo contemporaneo.\nGasponi ha partecipato ai moti risorgimentali. Garibaldini di Gasponi hanno preso parte alla spedizione dei Mille cos\u00ec come altri hanno combattuto nelle file dell'esercito borbonico.\nSoldati nativi del villaggio hanno partecipato a tutte le guerre combattute dopo l'Unit\u00e0, inclusa la Resistenza.\nNegli anni quaranta, con l'inizio della Repubblica il paese ha partecipato alle lotte contadine per l'applicazione dei Decreti Gullo e per l'occupazione dei latifondi di Monte Poro.\nDistruzione e ricostruzione.\nIl paese \u00e8 stato totalmente distrutto dal terremoto del 1905. Le baracche che hanno dato rifugio ai superstiti sono state abitate fino agli anni settanta del Novecento e uno dei quartieri del villaggio porta ancora oggi il nome di rione Baracche.\nIl paese, come prescrive un regio decreto del 1906, avrebbe dovuto essere trasferito integralmente in un sito pi\u00f9 sicuro, in contrada Fontananuova - Taccone. \nIl progetto di trasferimento \u00e8 stato abbandonato e, in seguito alla guerra, l'abitato \u00e8 stato definito con decreto del Presidente della Repubblica Pertini come centro da consolidare. In virt\u00f9 di tale decreto le costruzioni di legno del \"Rione baracche\" sono state via via sostituite da costruzioni in muratura che ne riproducono quasi sempre la volumetria.\nLa migrazione degli anni '50.\nGasponi \u00e8 storicamente un paese di emigranti, le cui destinazioni principali sono state l'Argentina e gli Stati Uniti D'America oltre oceano; la Svizzera e la Francia in Europa; Genova, Torino, Milano e Roma per l'Italia.\nEconomia.\nL'economia del villaggio \u00e8 stata a lungo concentrata sulla produzione di cipolla rossa di Tropea, peperoncino rosso, noccioline americane, grano, fagioli, pomodori e vino da tavola rosso.\nIl paesaggio agrario \u00e8 stato modificato negli ultimi decenni da insediamenti turistici sui quali si basa l'economia odierna del villaggio.\nTradizioni religiose.\nUn aspetto peculiare della religiosit\u00e0 del villaggio \u00e8 il santo protettore, un santo di origine greca martirizzato in Persia nel IV secolo d. C., Sant'Acindino. Sono tuttora ignote le vie attraverso le quali dalla lontana Persia il culto del santo \u00e8 arrivato a Gasponi. \nUna delle ipotesi pi\u00f9 plausibili vuole che il culto provenga dal vicino monastero italo-greco di Sant'Angelo. \u00c8 probabile infatti che in questo cenobio, in un periodo non ben precisato, sia esistito un monaco di nome Acindino vissuto e morto in odore di santit\u00e0.\nCol tempo il suo culto dovette crescere e il vicino villaggio di Gasponi lo dovette venerare come Patrono sotto le spoglie del S. Acindino, per antonomasia.\nNel villaggio di Gasponi esiste anche la chiesa di Santa Domenica, in onore della Santa originaria di Tropea. \nLa chiesa \u00e8 stata probabilmente costruita nel periodo bassomedievale e poi rimaneggiata nel XVIII secoli. Intorno alla chiesa, oggi sconsacrata e adibita in seguito a frantoio, presumibilmente si sono costruite le prime case, e da qui l'origine del villaggio."}
{"id": "2792351", "revid": "125167454", "url": "https://it.wikipedia.org/wiki?curid=2792351", "title": "Les feuilles mortes", "text": "Les feuilles mortes (nota anche con il titolo in lingua inglese Autumn Leaves) \u00e8 un brano musicale del 1946.\nIl brano.\nIl brano \u00e8 stato composto da Joseph Kosma su versi di Jacques Pr\u00e9vert per la colonna sonora del film \"Mentre Parigi dorme\" del 1946 diretto da Marcel Carn\u00e9 resa celebre dall'interpretazione di Yves Montand, qui al suo debutto cinematografico, e divenuta in breve tempo uno standard jazz. \nIl testo della versione inglese fu scritto da Johnny Mercer. La stessa canzone \u00e8 il titolo dell'omonimo film pubblicato nel 1956. La versione originale francese comprende lunghe sezioni di recitativo che mancano nella versione inglese: anche il significato del testo cambia tra le due versioni: nella versione francese \u00e8 pi\u00f9 triste e drammatico, mentre nella versione inglese - la storia un po' convenzionale del ricordo di un amore finito - la drammaticit\u00e0 \u00e8 stemperata.\nDel brano esiste una versione in italiano, cantata anche da Patty Pravo.\nInterpretazioni.\nDella canzone sono state realizzate innumerevoli versioni da parte di artisti francesi (Yves Montand, \u00c9dith Piaf, Juliette Gr\u00e9co, Dalida, Michel Petrucciani), internazionali (Frank Sinatra, Nat King Cole, Barbra Streisand, Doris Day, Oscar Peterson, Julian Cannonball Adderley, Miles Davis, Chet Baker, Bill Evans, Natalie Cole, Keith Jarrett, Eva Cassidy, Grace Jones, Tom Jones, Eric Clapton, Y\u016bji \u014cno, Diamanda Gal\u00e1s, Blue Knights,Bob Dylan, Mark Lanegan, Chick Corea) e italiani (Andrea Bocelli, Patty Pravo, Susanna Rigacci, Renato Sellani).\nLa versione strumentale al pianoforte eseguita da Roger Williams ha raggiunto, nel 1955, la prima posizione della classifica statunitense."}
{"id": "2792352", "revid": "1573940", "url": "https://it.wikipedia.org/wiki?curid=2792352", "title": "Acomys nesiotes", "text": "Il topo spinoso di Cipro (Acomys nesiotes ) \u00e8 un roditore della famiglia dei Muridi endemico dell'isola di Cipro.\nDescrizione.\nDimensioni.\nRoditore di piccole dimensioni, con la lunghezza della testa e del corpo tra 106 e 130\u00a0mm, la lunghezza della coda tra 92 e 118\u00a0mm, la lunghezza del piede tra 18 e 21\u00a0mm, la lunghezza delle orecchie tra 18 e 22\u00a0mm e un peso fino a 64\u00a0g.\nAspetto.\nLe parti superiori sono bruno-grigiastre, i fianchi sono brunastri, mentre le parti ventrali le zampe sono bianche. Il muso \u00e8 appuntito. La coda \u00e8 pi\u00f9 corta della testa e del corpo, grigiastra sopra, pi\u00f9 chiara sotto e ricoperta di piccoli peli, pi\u00f9 lunghi all'estremit\u00e0. Il cariotipo \u00e8 2n=38 FN=68.\nBiologia.\nComportamento.\n\u00c8 una specie notturna, terricola ed eccellente arrampicatrice. Si rifugia nelle feritoie delle rocce.\nAlimentazione.\nSi nutre principalmente di lumache.\nDistribuzione e habitat.\nQuesta specie \u00e8 diffusa in due aree montane disgiunte a Nord e a Sud dell'isola di Cipro.\nVive in zone rocciose con substrato calcareo e ricoperte di macchia mediterranea fino a 1.220 metri di altitudine.\nStato di conservazione.\nLa IUCN Red List, considerata l'incertezza sulla validit\u00e0 come specie distinta e sulla possibilit\u00e0 che sia stata introdotta sull'isola dall'uomo, classifica \"A.nesiotes\" come specie con dati insufficienti (DD)."}
{"id": "2792354", "revid": "324090", "url": "https://it.wikipedia.org/wiki?curid=2792354", "title": "Artificial Horizon (album)", "text": ""}
{"id": "2792355", "revid": "113383117", "url": "https://it.wikipedia.org/wiki?curid=2792355", "title": "Adelscott", "text": "La Adelscott \u00e8 una birra francese prodotta dalla Brasserie Fischer. Si tratta di una lager a doppio malto con gradazione alcolica pari a 5,8% vol. In particolare il malto usato nella produzione non viene tostato ma affumicato a fuoco di torba con un procedimento simile a quello impiegato nella produzione del whisky scozzese, questa particolarit\u00e0 dona alla birra un gusto del tutto peculiare.\nLa birra fu lanciata nel 1982 e in breve tempo riscosse molto successo tanto che gi\u00e0 nel 1987 divenne il prodotto di punta della Brasserie Fischer. Dal 1996 il marchio Adelscott fa parte della gamma dei prodotti Heineken."}
{"id": "2792360", "revid": "126257", "url": "https://it.wikipedia.org/wiki?curid=2792360", "title": "Centro cardiologico Monzino", "text": "L'IRCCS Centro cardiologico Monzino, conosciuto ai pi\u00f9 come \u00abil Monzino\u00bb, \u00e8 il primo ospedale in Europa interamente ed esclusivamente dedicato alle malattie cardiovascolari, sito in Milano nel quartiere Ponte Lambro.\nStoria.\nIl Centro Cardiologico Monzino \u00e8 nato nel 1981 da una donazione del Cavaliere del lavoro Dr. Italo Monzino e dall'idea originale del Prof. Cesare Bartorelli, dell'Universit\u00e0 degli Studi di Milano, che sognava di poter creare un ospedale per il cuore. Ed \u00e8 proprio con l\u2019Universit\u00e0 degli Studi di Milano che nel 1985 viene istituita al Monzino la prima cattedra universitaria di Cardiochirurgia a Milano.\nAccreditato fin da subito all\u2019interno del Servizio Sanitario Nazionale, il Centro Cardiologico Monzino nel 1992 diventa anche il primo Istituto di Ricovero e Cura a Carattere Scientifico (IRCCS) in Italia a esclusiva vocazione cardiovascolare. In quanto IRCCS, il Monzino persegue finalit\u00e0 di ricerca, prevalentemente clinica e traslazionale, unitamente a prestazioni di ricovero e cura di alta specialit\u00e0 per le patologie cardiovascolari.\nNell\u2019anno 2000, il Monzino \u00e8 stato acquisito dallo IEO, l\u2019Istituto Europeo di Oncologia fondato da Umberto Veronesi; insieme i due centri si occupano delle maggiori cause di malattia al mondo.\nIl Monzino \u00e8 oggi un punto di riferimento nazionale e internazionale per la diagnosi e le terapie in cardiologia, oltre che un centro all'avanguardia della ricerca clinica e scientifica. La sua unicit\u00e0 di specializzazione ha reso l'ospedale un laboratorio permanente di sperimentazione delle nuove frontiere della cardiologia: se al mondo esiste una tecnologia innovativa o un nuovo trattamento, al Monzino \u00e8 disponibile. Questa tensione al futuro ha aperto la strada a scelte illuminate, e anche coraggiose, come quella di creare al suo interno un\u2019area di imaging cardiovascolare integrato tra i pi\u00f9 avanzati d\u2019Europa, oppure di installare nel 2007 la prima sala operatoria multifunzionale in Italia, dove il paziente pu\u00f2 ricevere contemporaneamente diversi tipi di trattamento: chirurgico, interventistico, aritmologico. Una scelta coerente con la pi\u00f9 moderna evoluzione clinica, che guida verso una nuova figura di medico cardiovascolare: iperspecializzato, e al tempo stesso in grado di aprirsi a competenze interdisciplinari e trasversali.\nAttivit\u00e0 clinica.\nL'operativit\u00e0 del Monzino si articola in sei Dipartimenti clinici: \nTutte le attivit\u00e0 sono caratterizzate da un approccio multidisciplinare che, attraverso una discussione collegiale fra le diverse figure specialistiche dei quattro settori, offre al paziente un percorso di cura con le migliori competenze cliniche.\nIl Monzino \u00e8 inoltre dotato dell'unico Pronto Soccorso Specialistico in Italia esclusivamente dedicato alle emergenze-urgenze cardiovascolari.\nIl Centro Cardiologico Monzino riveste un ruolo attivo anche per la comunit\u00e0 locale in cui \u00e8 inserito, il quartiere milanese di Ponte Lambro; in un ruolo cresciuto nel tempo e, in particolare, dal 2014 con l\u2019inaugurazione del Monzino 2: uno spazio di propriet\u00e0 del Comune di Milano e a due passi dalla sede principale, dedicato alla prevenzione e alla salute cardiovascolare e molto attivo sul territorio anche con progetti di prevenzione di comunit\u00e0.\nIl Monzino riserva inoltre un\u2019attenzione speciale alla prevenzione delle malattie cardiovascolari nella donna e negli sportivi con due programmi dedicati: Monzino Women e Monzino Sport.\nMonzino Women affronta il problema della malattia cardiovascolare femminile su tutti i fronti: prevenzione, ricerca, cura, informazione e sensibilizzazione. Perch\u00e9, contrariamente a quanto si pensa comunemente, le donne \u2013 soprattutto dopo la menopausa \u2013 hanno un rischio cardiovascolari pari, se non superiore a quello degli uomini.\nMonzino SPORT \u00e8 il Centro avanzato di cardiologia sportiva dedicato agli atleti professionisti e amatoriali. Segue in modo iperspecializzato gli sportivi che hanno gi\u00e0 avuto episodi di aritmia o arresto cardiaco e offre agli sportivi sani un percorso cardiovascolare che permetta loro di praticare sport in sicurezza.\nAttivit\u00e0 di ricerca.\nLa ricerca scientifica \u00e8 parte integrante dell\u2019attivit\u00e0 del Monzino, in quanto IRCCS. La ricerca svolta al Monzino in particolare rappresenta un modello eccezionale di integrazione tra laboratorio e cura del paziente. Ricerca di base e ricerca clinica infatti sono pienamente integrate per trasferire le scoperte nel pi\u00f9 breve tempo possibile dal laboratorio ai pazienti, affinch\u00e9 possano avere accesso alle cure pi\u00f9 innovative e sempre pi\u00f9 personalizzate.\nI medici e ricercatori del Monzino hanno contribuito alle scoperte e alle innovazioni che in 40 anni hanno cambiato il volto della cardiologia e oggi il Monzino \u00e8 un centro all\u2019avanguardia internazionale, punto di riferimento per tanti pazienti, anche critici, che arrivano da tutto il Paese per ricevere le terapie pi\u00f9 avanzate. \nFormazione universitaria e post universitaria.\nIl Centro Cardiologico Monzino ospita il Dipartimento di Scienze Cliniche e di Comunit\u00e0 (DISCCO), il Dipartimento di Scienze Biomediche, Chirurgiche ed Odontoiatriche, e infine il Dipartimento di Scienze Biomediche e Cliniche L. Sacco dell\u2019Universit\u00e0 degli Studi di Milano.\nIn quanto sede universitaria, le strutture assistenziali del Monzino sono a disposizione delle esigenze, didattiche e di ricerca, dei corsi di laurea della Facolt\u00e0 di Medicina e Chirurgia nell\u2019ambito cardiovascolare.\nIl Monzino \u00e8 sede didattica di:\nInoltre, il Monzino \u00e8 struttura di sede di:\nCollegamenti esterni.\nCentro Cardiologico Monzino"}
{"id": "2792361", "revid": "599013", "url": "https://it.wikipedia.org/wiki?curid=2792361", "title": "Benedict Iroha", "text": "Carriera.\nClub.\nDopo i successi in campo nazionale in Nigeria ed in Costa d'Avorio fu acquistato dal Vitesse Arnhem nel 1992, ma fu utilizzato a sprazzi dal club olandese e nel 1996 venne assegnato al San Jose Clash durante i trasferimenti inaugurali della Major League Soccer; con il trasferimento al D.C. United arriv\u00f2 anche il titolo MLS 1997. Le buone prestazioni nella lega statunitense gli fecero ottenere un'altra possibilit\u00e0 europea, stavolta in Spagna all'Elche CF; pass\u00f2 al Watford nel dicembre 1998, giocando 10 partite con la squadra dell'Hertfordshire. Nel marzo 2000 ha chiuso la carriera.\nNazionale.\nGioc\u00f2 con la durante il e vinse la . Totalizz\u00f2 50 presenze e un gol nel corso della sua carriera internazionale, svoltasi dal 1990 al 1998."}
{"id": "2792362", "revid": "709565", "url": "https://it.wikipedia.org/wiki?curid=2792362", "title": "Clash of the Titans", "text": ""}
{"id": "2792363", "revid": "76963", "url": "https://it.wikipedia.org/wiki?curid=2792363", "title": "Dan Povenmire", "text": "Cresciuto a Mobile in Alabama, Povenmire sin da piccolo aveva un talento per il disegno, tant'\u00e8 che passava le sue estati a fare film. Ha frequentato la University of South Alabama, prima di decidere per\u00f2 di proseguire negli studi di cinema alla University of Southern California School of Cinematic Arts. \u00c8 conosciuto per essere il co-creatore, insieme a Jeff \"Swampy\" Marsh, della popolare serie prodotta da Disney Phineas e Ferb. \u00c8 stato in precedenza anche regista della prima stagione de I Griffin."}
{"id": "2792366", "revid": "15756", "url": "https://it.wikipedia.org/wiki?curid=2792366", "title": "International Game Technology", "text": "International Game Technology, PLC (sigla IGT, in precedenza \"Lottomatica Group S.p.A.\" e \"GTECH S.p.A.\"), \u00e8 un'azienda multinazionale del settore delle lotterie e delle scommesse specializzato in progettazione, sviluppo, produzione, vendita e distribuzione di macchine da gioco, sistemi di lotteria e piattaforme online a livello internazionale. Appartiene al 52,1% al gruppo De Agostini.\nLa sede centrale \u00e8 a Londra e possiede sedi operative a Las Vegas, Providence e Roma. Gli uffici IGT sono dislocati in Argentina, Australia, Brasile, Canada, Cina, Colombia, Estonia, Finlandia, Italia, Messico, Nuova Zelanda, Paesi Bassi, Polonia, Regno Unito, Repubblica Ceca, Russia, Sudafrica, Spagna, Stati Uniti d'America e Svezia.\nNell'attuale assetto, nato ufficialmente il 7 aprile 2015 dall'acquisto da parte dell'americana \"International Game Technology, Inc.\", dando origine al maggior operatore mondiale di giochi regolamentati e delle lotterie., \u00e8 quotato fino al 2015 alla Borsa di Milano, segmento Blue Chip, ora \u00e8 quotato alla Borsa di New York (NYSE).\nStoria.\nStoria di Lottomatica Group S.p.A. e GTECH S.p.A..\nIl gruppo nacque dall'acquisizione da parte di \"Lottomatica S.p.A.\" dell'americana \"GTECH Corporation\", completata in data 29 agosto 2006, dando origine al maggior gruppo mondiale nel settore dei giochi e delle scommesse.\nIl 3 giugno 2013, Lottomatica Group S.p.A. annunci\u00f2 il rebranding del gruppo, assumendo la denominazione di \"GTECH S.p.A.\"\nNel mese di luglio 2014, GTECH S.p.A. ha ufficializzato l'avvio delle trattative per l'acquisizione dell'americana \"International Game Technology, Inc.\", con un'offerta pari a 6,4 miliardi di dollari USA, dei quali 4,7 in contanti e 1,7 di debito assunto. Le aziende si sarebbero unite sotto un'unica entit\u00e0 con sede nel Regno Unito e con il marchio IGT utilizzato come effigia.\nIl 7 aprile 2015, GTECH ha effettuato la fusione con IGT Inc., assumendo la denominazione \"International Game Technology, PLC\". Nello stesso giorno prendono il via le quotazioni del nuovo titolo presso la Borsa di New York, dopo aver chiuso il titolo presso la Borsa di Milano.\nIl 1 luglio 2020 IGT annuncia una nuova struttura organizzativa incentrata principalmente su due segmenti di business: Global Gaming e Global Lottery. \u00a0Renato Ascoli ricopre il ruolo di CEO di Global Gaming; Fabio Cairoli quello di CEO di Global Lottery. Global Gaming ha la piena responsabilit\u00e0 del business IGT Gaming. Global Lottery ha la piena responsabilit\u00e0 del business IGT Lottery.\nIl 7 dicembre 2020 IGT annuncia che la sua controllata al 100% Lottomatica Holding S.r.l. ha firmato un accordo definitivo con Gamenet Gruop S.p.A. per la vendita del 100% del capitale sociale di Lottomatica Videolot Rete SpA e Lottomatica Scommesse Srl, le due aziende del gruppo IGT che guidano le attivit\u00e0, rispettivamente, delle macchine da gioco B2C e delle scommesse sportive e giochi digitali. L\u2019accordo prevede anche la completa cessione del marchio \u201cLottomatica\u201d.\nA seguito della cessione, il 15 marzo 2021, Lottomatica cambia la propria denominazione in IGT Lottery srl.\nIl 29 aprile, 2021, IGT Lottery S.r.l. muta la propria ragione sociale in IGT Lottery S.p.A.\nIl 10 maggio 2021, IGT annuncia di aver completato le operazioni di vendita del 100% del capitale sociale di Lottomatica Videolot Rete S.p.A. e Lottomatica Scommesse S.r.l.\nStoria di Lottomatica dal 1990 al 2021.\nLa societ\u00e0 venne fondata a Roma il 6 dicembre 1990 come consorzio tra BNL, Sogei (gruppo IRI-Finsiel), Olivetti, Alenia, Mael, Federazione Italiana Tabaccai e Consorzio nazionale per l'informatica (Cni).\nLa societ\u00e0 venne quotata alla Borsa di Milano nel 2001. Nel febbraio 2002 Tyche S.p.A. controllata da FinEuroGames S.A., che tramite De Agostini Invest S.A. faceva capo a De Agostini S.p.A., promosse un'OPA da 1.2 miliardi di euro a cui aderirono i maggiori soci, che insieme controllavano il 52,2% della societ\u00e0: Olivetti (33,9%) e BNL (18,3%). Nel luglio dello stesso anno Tyche venne fusa per incorporazione in Lottomatica.\nIl 29 agosto 2006, Lottomatica S.p.A. complet\u00f2 l'acquisizione di \"GTECH Corporation\" per 4 miliardi di euro, creando il maggior gruppo mondiale nel settore dei giochi e scommesse.\nIl 3 giugno 2013, Lottomatica Group S.p.A. annunci\u00f2 il rebranding del gruppo, assumendo la denominazione di \"GTECH S.p.A.\", mentre Lottomatica S.p.A. rimase filiale del gruppo.\nNel mese di luglio 2014, GTECH S.p.A. ha ufficializzato l'avvio delle trattative per l'acquisizione dell'americana \"International Game Technology, Inc.\", con un'offerta pari a 6,4 miliardi di dollari USA, dei quali 4,7 in contanti e 1,7 di debito assunto. Le aziende si sarebbero unite in un'unica entit\u00e0 con sede nel Regno Unito e con il marchio IGT utilizzato come effigie.\nIl 7 aprile 2015, GTECH ha completato la fusione con IGT Inc., assumendo la denominazione \"International Game Technology, PLC\". Nello stesso giorno prendono il via le quotazioni del nuovo titolo presso la Borsa di New York, dopo aver chiuso il titolo presso la Borsa di Milano.\nAlla fine del 2020, IGT ha venduto Lottomatica a Gamenet Group per 950 milioni di euro.\nAttivit\u00e0.\nIGT opera nell'ambito del processing ad alta sicurezza per le Lotterie online. Inoltre progetta, vende e gestisce terminali per punti vendita abilitati alla gestione delle Lotterie e sistemi centrali, terminali e servizi.\nFiliali.\nIl gruppo si compone di 4 filiali a seconda del segmento di competenza:\nAzionariato.\nFonte: www.gruppodeagostini.it\nRiconoscimenti internazionali.\nNel 2009 la societ\u00e0, primo operatore in Italia e fra pochi in Europa, ha ottenuto la certificazione di conformit\u00e0 agli standard dall'European Lotteries Association; sempre nel 2009, la World Lottery Association ha premiato l'azienda con la certificazione al massimo livello previsto del WLA Responsible Gaming Framework.\nLe piattaforme Lottomatica.it e Totosi.it hanno ottenuto, nel febbraio 2011, dalla Global Gambling Guidance Group (G4), il riconoscimento della certificazione internazionale sul gioco responsabile.\nLa Global Gambling Guidance Group (G4) \u00e8 un'organizzazione istituita da un gruppo internazionale di esperti che affronta le tematiche legate al gioco responsabile con regole e protocolli all'avanguardia in Europa.\nLa societ\u00e0, nel 2010, \u00e8 entrata a far parte del paniere di Societ\u00e0 costituenti l'indice etico FTSE4Good e da marzo 2012 \u00e8 stata inoltre inserita nell'indice ASI, Axia Sustainable Index, commercializzata da Axia Financial Research.\nIGT Lottery, nel 2021, ottiene per la quinta volta consecutiva la certificazione European Lotteries per il Gioco Responsabile."}
{"id": "2792368", "revid": "767487", "url": "https://it.wikipedia.org/wiki?curid=2792368", "title": "Purple Hearts", "text": "I Purple Hearts sono un gruppo musicale mod revival inglese in attivit\u00e0 tra il 1978 e il 1982.\nBiografia.\nNascono a Romford, una cittadina nel distretto londinese di Havering, nel 1978 dall'unione di quattro adolescenti affascinati dal punk rock e dall'atmosfera mod revival che in quegli anni prendeva sempre pi\u00f9 piede in Inghilterra, grazie al film Quadrophenia degli Who.\nIl singolo di debutto della band fu \"Millions Like Us\" (1979), una canzone che si ispirava al sempre crescente movimento mod inglese che proprio in quegl'anni viveva il massimo della sua espansione, e grazie a questo accostamento riusc\u00ec a raggiungere la 57\u00aa posizione nella Official Singles Chart.\nIl secondo singolo \"Frustration\" non riprese il successo del precedente lavoro, non riuscendo ad entrare in classifica, ma la b-side del disco, chiamata \"Extraordinary Sensations\", ispir\u00f2 Eddie Piller, un personaggio in voga all'epoca nell'ambiente mod, a fondare una fanzine dallo stesso nome. Qualche anno pi\u00f9 tardi proprio Eddie Piller fond\u00f2 la Acid Jazz Records.\nIl terzo singolo \"Jimmy\" usc\u00ec nel febbraio del 1980, e fu altro successo per la band che vide la canzone raggiungere il 60\u00ba posto nella classifica dei singoli inglesi, facendo da traino all'uscita del primo album musicale \"Beat That!\" con l'etichetta Fiction Records, un album che era un mix tra canzoni inedite e cover di vecchi pezzi rock degli anni sessanta.\nDopo una separazione dalla Fiction Records nell'estate del 1980 per incomprensioni artistiche, i Purple Hearts vennero scritturati dalla pi\u00f9 piccola Safari Records, che pubblic\u00f2 il loro quarto singolo \"\"My Life's a Jigsaw\", che venne seguito da \"Plane Crash\"\" pubblicato dalla \"Road Runner\", un'etichetta indipendente.\nDopo una breve pausa tornano nel 1985 con \"Head on Collision Time\", il primo album live registrato durante un'esibizione al famoso 100 Club di Londra, che verr\u00e0 seguito dal secondo lavoro in studio \"Pop-ish Frenzy\" l'anno successivo (1986) sotto etichetta Razor Records. Nello stesso periodo usc\u00ec il sesto ed ultimo singolo \"\"Friends Again\".\nDopo un periodo di stallo i Purple Hearts tornarono a suonare insieme durante il \"Mods Mayday\" del 1999, per celebrare il ventesimo compleanno della rassegna musicale lanciata in pieno periodo mod revival, dove registrarono \"Head on Collision Time Again\"\", una compilation dei loro pi\u00f9 grandi successi.\nNel 2009 dopo una riunione decidono di tornare ad esibirsi live in giro per la Gran Bretagna nei vari festival organizzati dal movimento modernista inglese."}
{"id": "2792376", "revid": "123457657", "url": "https://it.wikipedia.org/wiki?curid=2792376", "title": "Cesario d'Arles", "text": "Biografia.\nPrimi anni e formazione.\nNacque dalla cattolica \"gens Firmina\" (la stessa gens del coevo vescovo Ennodio) nel 469 o nel 470 a Chalon-sur-Sa\u00f4ne, nella provincia della Gallia Lugdunensis I, allora nel territorio dei Burgundi. Verso i diciotto anni entr\u00f2 nel clero di Chalon ma dopo due anni si trasfer\u00ec come monaco nel monastero di L\u00e9rin, diventando allievo di Giuliano Pomerio. Per motivi di salute nel 499 dovette abbandonare il monastero di L\u00e9rin e fu accolto dallo zio Eonio di Arles, arcivescovo di Arles, nel clero di quella Chiesa, ove fu ordinato prima diacono e poi sacerdote. Cesario fu designato quindi come abate per ristabilire l'ordine in un monastero, nel quartiere di Trinquetaille o, pi\u00f9 probabilmente, nell'Isola di la Cappe, sul fiume Rodano fuori dalle mura di Arles, citt\u00e0 in territorio visigoto.\nVescovo di Arles.\nDivenne vescovo di Arles nel 502 su designazione di Eonio. La sua azione nella chiesa ad Arles trov\u00f2 presto dei contrasti e fu accusato di collaborare coi Burgundi. Fu quindi esiliato da Alarico II a Bordeaux, dove rimase fino al 506. In quello stesso anno presiedette il Concilio di Agde. Nel 507 Alarico affront\u00f2 i Franchi e i Burgundi a Vouill\u00e9, dove rimase ucciso e Arles venne messa sotto assedio. Nel 508 la spartizione assegn\u00f2 Arles agli Ostrogoti di Teodorico e ci\u00f2 consent\u00ec all'episcopato di Cesario di avere un lungo periodo di serenit\u00e0, permettendo al vescovo di dedicarsi all'attivit\u00e0 conciliare e all'organizzazione della vita religiosa nella sua diocesi. Nel 512 consacr\u00f2 il monastero femminile di San Giovanni alla cui guida mise come badessa la sorella Cesaria. La regola che Cesario diede al monastero divent\u00f2 la regola standard per i monasteri femminili nei secoli successivi; inoltre diede anche una nuova regola al monastero maschile di Arles, ma questa non fu seguita da altri centri religiosi.\nNel 513 fece un lungo viaggio fino a Ravenna da Teodorico per difendersi da alcune accuse politiche e venne assolto dal re. Insieme a Teodorico si rec\u00f2 a Roma da papa Simmaco e, grazie anche all'influenza di Teodorico, papa Simmaco riconobbe la devozione del vescovo di Arles, imponendogli il pallio; questa \u00e8 la pi\u00f9 antica imposizione del pallio conosciuta. Nel 514 Cesario torn\u00f2 ad Arles con il pallio e con il titolo di primate della Gallia e della Spagna conferitogli dal papa. Con la nuova autorit\u00e0 di primate indisse svariati concili e sinodi di grande importanza, come quelli del 524, 527, 529 e 533, per l'organizzazione cattolica successiva. Cesario presiedette vari concili anche in citt\u00e0 diverse da Arles che affrontarono problemi sia contingenti, sia di largo respiro, come ad esempio la regolamentazione della vita interna della Chiesa, dell'evangelizzazione, delle campagne (fu Cesario che divise per primo il contado in parrocchie) e questioni dottrinali, come la questione del Semipelagianesimo.\nIn un sinodo da lui presieduto, venne condannato il vescovo di Riez, Contumelioso, alla reclusione in un convento a causa della sua condotta riprovevole: nel 533 papa Giovanni II conferm\u00f2 la condanna di Contumelioso deponendolo e nominando Cesario amministratore \"pro tempore\" della diocesi di Riez fino alla nomina del successore di Contumelioso. Nel 535 partecip\u00f2 al Concilio di Clermont. Nel 536 Arles pass\u00f2 sotto il controllo dei Franchi. Nonostante essi fossero cattolici, ci\u00f2 non rese pi\u00f9 facile l'attivit\u00e0 del vescovo, perch\u00e9 il re franco voleva accentrare su di s\u00e9 anche le decisioni in ambito religioso. Cesario mor\u00ec ad Arles nel 542, dopo 40 anni di episcopato.\nOpere.\nFu molto attivo nel campo della predicazione e scrisse pure svariate opere. Si ricordano una compilazione sull'Apocalisse, alcuni lavori esegetici contro gli ariani e i pelagiani (il \"Libellus de mysterio sanctae Trinitatis\", il \"Breviarium adversus haereticos\", un \"Opusculum de gratia\"), due \"Regulae\" (una per i monaci, l'altra per le vergini) e un \"Testamentum\".\nSono per\u00f2 i \"Sermones\" che ci offrono un interessante quadro del suo animo e della societ\u00e0 dell'epoca. Le versioni conosciute sono in numero di 238, anche se non tutte autentiche. In uno stile particolarmente dimesso, elaborato proprio per accostarsi alle esigenze dei fedeli meno colti, Cesario fornisce esortazioni a preti e monaci, commenta testi biblici e illustra feste liturgiche inserendo, senza citarli, estesi brani di autori patristici (soprattutto Sant\u2019Agostino).\nData la partecipazione del vasto pubblico ai sermoni dei Vescovi nel periodo tardo antico e medievale, che avevano preso il posto a un'oratoria pagana elitaria, in auge fino al IV e V secolo, il principio basilare di Cesario d'Arles fu quello dell'uso di un \"sermo pedestris\", un linguaggio semplice e comprensibile anche da chi non \u00e8 acculturato o non abbia mai frequentato scuole, gli \"illitterati\". \nLe regole.\nLe due regole monastiche proposte da Cesario sono particolarmente degne di nota per almeno due fattori: per quanto riguarda la regola delle vergini, \u00e8 da notare il fatto che si tratti del primo caso in assoluto di una regola monastica rivolta esclusivamente ad un pubblico femminile. Il secondo fattore notevole \u00e8 da ricercarsi nelle grandi somiglianze che accomunano le regole di Cesario con quella, molto pi\u00f9 celebre, di san Benedetto da Norcia. Viste le attinenze tra i due precetti, \u00e8 legittimo pensare ad una sorta di reciproca dipendenza, ma sfortunatamente non \u00e8 possibile dire con certezza quale dei due legislatori abbia avuto l'altro come fonte. Il fatto che Cesario inizi a scrivere la sua regola delle Vergini attorno al 512, cio\u00e8 quasi 10 anni prima rispetto a Benedetto, fa pensare che sia l'abate di Norcia ad aver attinto e non viceversa, ma \u00e8 altrettanto vero che l'opera cesariana fu ultimata, dopo una lunga serie di correzioni, solo nel 534, non permettendoci di capire quali parti appartenessero alla redazione originale. Gli studiosi che si sono dedicati a questo argomento sono in disaccordo tra loro, dando vita ad una questione sulla Regola di san Benedetto. La storia dei due personaggi e delle loro scritture, almeno indirettamente, si incrocia nel misterioso Protocenobio di San Sebastiano di Alatri, luogo ove si presume sia stata redatta la Regola del Maestro, soprattutto per la volont\u00e0 del patrizio romano Pietro Marcellino Felice Liberio, gi\u00e0 Prefetto delle Gallie, che ne ordin\u00f2 la costruzione sul sito ove originariamente sorgeva la sua villa."}
{"id": "2792387", "revid": "767487", "url": "https://it.wikipedia.org/wiki?curid=2792387", "title": "Ritratto virile (Mantegna)", "text": "Ritratto virile \u00e8 un dipinto tempera su tavola (24,2x19 cm) attribuito ad Andrea Mantegna, databile al 1460-1470 circa e conservato nella National Gallery of Art di Washington D.C.\nStoria.\nIl ritratto viene in genere datato agli stessi anni della Camera picta o comunque ai decenni 1460 o 1470, per via della somiglianza del soggetto con uno dei due personaggi nella scena dell\"'Incontro\", proprio dietro Ludovico III Gonzaga.\nLa tavola \u00e8 documentata per la prima volta nel 1906, in una collezione privata di Ga\u00e1l, in Ungheria. Passata in una raccolta a Budapest, fu poi venduta a Parigi nel 1929 tramite la societ\u00e0 antiquaria Seligman e poi a New York. Qui fu acquistata nel 1950 dalla Samuel H. Kress Foundation, e pass\u00f2 poi immediatamente alla Galleria Nazionale.\nLa sua collocazione in un'area decentrata dell'Europa, nascose il dipinto agli studiosi fino agli anni trenta del XX secolo, quando l'opera inizi\u00f2 a circolare in una serie di mostre in America. La prima attribuzione a Mantegna risale a Wilhelm Suida, accolta poi da molti studiosi, sebbene siano stati fatti anche i nomi di Giovanni Bellini o di un anonimo allievo di Mantegna, anche per via delle condizioni di conservazione dell'opera che ne impediscono una valutazione esatta della qualit\u00e0 pittorica.\nDescrizione e stile.\nSu uno sfondo azzurrino \u00e8 ritratto, di profilo, un uomo di mezza et\u00e0, vestito di una casacca rossa con bordo di pelliccia, dalla quale sporge il colletto di una sottoveste bianca, e di un berretto nero. La posizione di profilo domin\u00f2 fino al 1475 circa nelle corti italiane, per le sue ascendenze umanistiche legate all'imitazione delle effigi degli imperatori romani sulle monete imperiali.\nL'uomo, basandosi sugli studi della \"Camera picta\", potrebbe essere uno stalliere di Ludovico Gonzaga (Lightbrown 1986), ma il fatto che non indossi la livrea Gonzaga ha fatto sorgere dubbi, facendo pensare piuttosto a un gentiluomo di corte. Frankfurter (1939 e 1952), pensando alla prima collocazione conosciuta dell'opera, ipotizz\u00f2 che si potesse trattare del vescovo e umanista ungherese Giano Pannonio (\"Janus Pannonius\")."}
{"id": "2792391", "revid": "287204", "url": "https://it.wikipedia.org/wiki?curid=2792391", "title": "Mario Francesconi", "text": "Biografia.\nNasce nel 1934 a Viareggio, dove vive tuttora. A partire dalla sua prima personale nel 1959 sviluppa un percorso artistico che attraversa diverse fasi, spesso riconducibili alla passione per le materie povere e di recupero. Spesso la sua attivit\u00e0 artistica si muove tra gli ambiti della pittura, della scultura, del collage e dell'installazione e confina con gli adiacenti ambiti della poesia e della letteratura, anche grazie ad amicizie e rapporti professionali con alcune tra le pi\u00f9 significative figure del mondo intellettuale italiano della seconda met\u00e0 del secolo scorso, da Emilio Villa a Cesare Garboli, da Leonardo Sciascia a Mario Luzi, da Cesare Zavattini a Pier Paolo Pasolini, da Alfonso Gatto a Sandro Penna a Venturino Venturi.\nDopo le prime esperienze figurative, all'inizio degli anni Sessanta si trasferisce a Roma dove frequenta le gallerie La Salita, La Tartaruga, San Luca, ed espone presentato da Emilio Villa.\nDal 1965 \u00e8 nuovamente in Toscana. Frequenta l'ambiente letterario del Premio Viareggio, fonte di stimolanti conoscenze da Neruda a Longhi, da Pasolini a Buzzati, da Carlo Bo a Mino Maccari. A Firenze stringe rapporti di amicizia con Romano Bilenchi, Mario Luzi ed altri letterati. Nel 1966 collabora con Mino Maccari alla realizzazione per il Maggio Musicale Fiorentino delle scenografie per il \"Naso\" di Dmitrij Dmitrievi\u010d \u0160ostakovi\u010d, la cui regia \u00e8 affidata a Eduardo De Filippo.\nNel 1971 Romano Bilenchi gli dedica un racconto Padre e figlio che uscir\u00e0 ne \u201cL'Approdo\u201d e poi nel libro \u201cAmici\u201d edito da Einaudi. \nGli anni '70 sono caratterizzati da frequenti viaggi, Parigi, Londra, Berlino, Francoforte, Amsterdam, durante i quali entra in contatto con artisti come Wilfred Lam, Hans Hartung, Henry Moore.\nNel frattempo si trasferisce a Firenze e stabilisce il suo studio in via Maggio. L'atelier fiorentino, che rappresenta tuttora una sede importante dell'attivit\u00e0 dell'artista, impressiona Mario Luzi per \u201cla grande abbondanza, la esondazione di pittura che trabocca da ammassi di tele accumulate\".\nIn questo periodo dedica una significativa serie di opere al proprio cane Tobia, a partire dalla quale Manlio Cancogni ha scritto un racconto edito da Pananti.\nNel 1998 lavora per un ciclo pittorico di tre trittici dedicati ai temi del Mistero, della Vita, della Morte, che sar\u00e0 collocato nell'antirefettorio dell'Abbazia di Vallombrosa.\nDopo una lunga frequentazione della poesia e dell'opera teatrale di Samuel Beckett, dall'anno 2000 realizzer\u00e0 centinaia di opere a lui dedicate tra cui molti libri d'artista interamente autografi, pittura, collages e diversi materiali.\nNel 2004 il Gabinetto Vieusseux di Firenze organizza presso il Palazzo Strozzi a Firenze un convegno sull'opera di Francesconi, con relazione tra l'altro, del direttore della Galleria d'Arte Moderna di Firenze Carlo Sisi; gli atti sono pubblicati nella rivista \u201cAntologia Vieusseux\u201d. \nIn occasione dei 90 anni di Mario Luzi Francesconi dedica all'amico poeta una lunga serie di ritratti \u201ca memoria\u201d, grafici, dipinti e collage alcuni dei quali verranno poi donati al Gabinetto Vieusseux - Archivio Contemporaneo A. Bonsanti di Firenze.\nNel 2008 realizza insieme a Maicol Borghetti il film \"Osmosi\".\nEsposizioni.\nNumerose le mostre in Italia e all'estero presentate da illustri critici d'arte e letterati, tra i quali Emilio Villa, Mario Tobino, Mino Maccari, Alfonso Gatto, Leonardo Sciascia, Cesare Garboli, Mario Luzi.\nNel 1959 Francesconi esordisce con una mostra personale alla Galleria d'Arte \u201cLa Navicella\u201d di Viareggio. Sempre a Viareggio espone nel 1960 e nel 1964 nell'ambito del Premio Viareggio. Nel 1962, presentato da Emilio Villa, espone a Roma presso la Galleria San Luca; successivamente, ancora nella capitale, presso la galleria Zanini. Nel'67 avviene la prima esposizione a Firenze, presso la galleria Santacroce. Al 1968 risale la prima mostra a Palermo, presentata da Leonardo Sciascia, e al 1969 la mostra alla galleria Santo Stefano a Venezia, con presentazione di Alfonso Gatto. Nel 1970 tiene la sua prima esposizione alla galleria Il Milione di Milano, con uno scritto di Mino Maccari. Nello stesso anno espone alla galleria Pananti di Firenze, con testo di presentazione di Mario Luzi. \nIn questi anni \u00e8 intensa l'attivit\u00e0 espositiva di Francesconi, presente in diverse sedi pubbliche e private, da Milano a Tokyo, da Basilea a Vienna, da Salerno a Francoforte. \nNel 1974 nel chiostro della Basilica di San Marco (Firenze), presenta una selezione di opere con soggetto sacro. \nNel 1978 a Spoleto nell'ambito della XX edizione del Festival dei due mondi\u201d. Nel 1985, ancora alla galleria Pananti a Firenze, con uno scritto di Mario Luzi.\nNel 1992 espone a Firenze, alla Fortezza da Basso, una significativa serie di opere con un racconto inedito di Manlio Cancogni. \nAncora a Firenze, nel 1996, alla Galleria Pananti si svolge la mostra\" Il caso e la necessit\u00e0\" con le ultime opere di Francesconi accompagnate da testi di Cesare Garboli e Mario Luzi. Al Gabinetto Vieusseux viene presentata una sua cartella di acqueforti per un racconto di Enrico Pea.\nNel 1998 lavora ad un ciclo pittorico di tre trittici dedicati ai temi del Mistero, della Vita, della Morte, che l'anno successivo sar\u00e0 collocato nell'antirefettorio dell'Abbazia di Vallombrosa. Sue opere sono esposte nella mostra \"Luzi critico d'arte\" che si tiene a Sesto Fiorentino nel 1998 e nella mostra \"I miei amici pittori. Romano Bilenchi e l'arte contemporanea\" che si tiene a Colle di Val d'Elsa nel 1999. \nNel 1998 e nel 2000 mostre alla Gold Smith Gallery - Maine U.S.A.\nNel 2003 viene realizzata la prima antologica su Francesconi, presso le Raccolte Frugone a Nervi: una mostra curata di Maria Flora Giubilei con prefazione in catalogo di Mario Luzi. \nNel 2004 espone opere del ciclo \u201cArchetipo\u201d al Museo Marino Marini (Firenze).\nDopo la morte di Mario Luzi, nel 2005 espone opere a lui dedicate nella Galleria d'Arte Moderna di Genova. \nNel 2006 avviene una donazione al Gabinetto Vieusseux - Archivio Contemporaneo A. Bonsanti di nove ritratti di Mario Luzi che, per la ricorrenza dell'anniversario della nascita, saranno esposti nella Sala Ferri di Palazzo Strozzi con presentazione di Stefano Verdino e Franco Zabagli.\nSempre nel 2006 \"Grazie Signor Beckett\", mostra nel carcere di Volterra nell'ambito del festival Volterrateatro organizzato da Armando Punzo. A Torino, nell'ambito della manifestazione Torino Capitale Mondiale del Libro; successivamente a Gorizia, nell'ambito del festival Beckett &amp; Puppet, presentazione di un documentario sulle opere di Francesconi realizzato da Luca Scarlini e Lino Greco. A Pordenone mostra delle opere dedicate a Samuel Beckett.\nNel 2008 realizza con Maicol Borghetti il film \"Osmosi\"; installazione nel Teatro Persio Flacco di Volterra dell'opera \"Seccatoio\". A Pienza, nel Palazzo Piccolomini, si svolge \"Lineamenti\", mostra dei ritratti di Mario Luzi e di opere, pitture e sculture, sul tema del dialogo. Per il Comune di Viareggio realizza il manifesto dell'Anniversario della liberazione.\nNel 2010 si \u00e8 svolta a Firenze la prima grande antologica dedicata a Mario Francesconi, con allestimento curato dall'artista stesso. La mostra, intitolata \"Mario Francesconi. Viaggio d'artista 1960-2010\", \u00e8 stata promossa dalla Provincia di Firenze, che ha accolto le opere nelle sale espositive di Palazzo Medici Riccardi a Firenze, ed \u00e8 stata organizzata da Maschietto Editore.\nNel 2011 \u00e8 presente alla LIV Biennale di Venezia, Padiglione Italia, scelto dallo scrittore Manlio Cancogni.\nLibri d'artista.\nI libri d'artista \u201ca stampa\u201d realizzati da Francesconi sono conservati presso la Biblioteca Nazionale Centrale di Firenze.\nGrafica.\nCon la Stamperia d'arte Il Bisonte ha partecipato alle Mostre Internazionali della Grafica di Francoforte, Basilea, D\u00fcsseldorf.\nSue opere di grafica sono conservate presso il Gabinetto Disegni e Stampe della Galleria degli Uffizi, il Museo dell'Incisione Albertine di Vienna, la Calcografia di Stato."}
{"id": "2792392", "revid": "287204", "url": "https://it.wikipedia.org/wiki?curid=2792392", "title": "Storia del sufismo", "text": "Alcuni studiosi credono che il primo sufismo fosse essenzialmente l'evoluzione dell'islam in senso mistico, nonostante alcune di queste convinzioni manchino di evidenza storica.\nAnnemarie Schimmel ipotizza che il sufismo nelle sue prime manifestazioni altro non sia che l'interiorizzazione dell'islam. \nLouis Massignon dichiara: \"\u00c8 dal Corano, costantemente recitato, meditato, messo in pratica, che deriva l'origine e lo sviluppo del sufismo.\"\nSecondo una teoria il sufismo ha un'origine nelle tradizioni mistiche preislamiche adattatesi poi alla nuova religione. il sufismo sarebbe perci\u00f2 cominciato non come una singola setta, ma come un termine neutro atto a descrivere metodi differenti.\nLe seguenti sezioni descrivono la storia del sufismo divisa per aree geografiche\nSufismo in Turchia.\nIl sufismo raggiunse l'Anatolia durante l'Impero selgiuchide, quando le trib\u00f9 turche attaccavano l'Impero bizantino. Prima di allora, i Bizantini erano stati gi\u00e0 scacciati quasi completamente dall'Anatolia e diversi capi delle trib\u00f9 turche ne controllavano il territorio. Pochi secoli prima della fondazione dell'Impero ottomano, i dervisci Sufi andavano di villaggio in villaggio, insegnando a leggere e a scrivere e convertendo i paesani all'islam.\nSufismo in Asia centrale.\nIl sufismo si diffuse sin da principio in Transoxiana e in Khorasan. Alcuni dei pi\u00f9 grandi e rinomati sufi erano originari di queste regioni, compreso al-Farabi (IX secolo), al-Ghazali (XII secolo), Jal\u0101l al-D\u012bn R\u016bm\u012b (XIII secolo), e N\u016br al-D\u012bn J\u0101m\u012b (XV secolo).\nI due lavori principali di R\u016bm\u012b, \"D\u012bw\u0101n-e \u0160ams\" e il \"Ma\u1e6dnawiyye Ma\u02bfnaw\u012b\", sono considerati come le principali opere di letteratura mistica sufi.\nSufismo in Asia meridionale.\nI musulmani dell'Asia meridionale seguono principalmente gli ordini Cishtiyya, Naqshbandiyya, Q\u0101diriyya e Suhrawardiyya. L'ordine della Cishtiyya \u00e8 il pi\u00f9 diffuso. \"Khw\u0101ja\" Mo'inoddin Cishti, discepolo di \"Khw\u0101ja\" Abu Ahmad Abd al-Cishti, fondatore dell'ordine, lo introdusse in India. Venne in India dall'Afghanistan con l'esercito di Shih\u0101b al-D\u012bn Gh\u016br\u012b nel 1192 e s'impiant\u00f2 nel 1195 ad Ajmer. Secoli dopo, col sostegno dei governanti Mughal, il suo tempio divenne m\u00e8ta di pellegrinaggio. Akbar lo visitava ogni anno.\nLe conquiste turche in Asia meridionale portarono in quei luoghi dall'Afghanistan anche quattro mistici sufi dell'ordine della Cishtiyya: Mo\u02bf\u012bnodd\u012bn (m. 1233 ad Ajmer), Qutbuddin (m. 1236 a Delhi), Nizamuddin (m. 1335 a Delhi) e Fariduddin (m. 1265 a Pakpattan ora in Pakistan). Sotto il regno di Muhammad bin Tughluq, che spinse il sultanato di Delhi verso sud, la Cistiyya mise le sue radici in tutta l'India. La scintilla del sufismo brill\u00f2 ad Ajmer in Rajasthan e a quest'ordine appartenne anche Nizamuddin Auliya a Delhi.\nAlcuni sufi della Cishtiyya non erano contrari all'idea di assorbire elementi del movimento Hindu Bhakti e usarono perfino la Lingua hindi per le canzoni devozionali. Per\u00f2 gli \"\u02bfUlam\u0101\u02be\" \"ortodossi\" richiesero col sostegno del sovrano che i sufi \"tornassero alla \"Shar\u012b\u02bfa\"\". Anche se gli \"\u02bfUlam\u0101\u02be\" avevano alcune differenze mistico/teologiche coi sufi, la \"Shar\u012b\u02bfa\" rimase come una forza cementante fra di loro.\nL'ordine della Suhrawardiyya fu creato da Shahab al-Din Suhrawardi di Baghdad e portato in India da Baha ul-Din Zakariyya' di Multan. La Suhrawardiyya divenne popolare nel Bengala. L'ordine della Q\u0101diriyya fu fondato da \u02bfAbd al-Q\u0101dir al-G\u012bl\u0101n\u012b la cui tomba si trova a Baghdad.\n\u00c8 popolare anche fra i musulmani dell'India meridionale.\nBah\u0101\u02be ul-Din Naqshband (1318-1389) del Turkestan fond\u00f2 l'ordine Naqshbandi. \"Khw\u0101ja\" Mohammad Baqi bi-llah Berang la cui tomba si trova a Delhi (E.I. Rose) port\u00f2 l'ordine Naqshbandi in India. L'essenza di quest'ordine insisteva molto su una rigida adesione alla \"Shar\u012b\u02bfa\" e sull'amore per il Profeta. La sua diffusione fu incoraggiata dai governanti Mughal, dal momento che il suo fondatore era il loro antico \"pir\" (guida spirituale). \"La conquista dell'India che Babur comp\u00ec nel 1526 diede una notevole spinta alla Naqshbandiyya\". I suoi discepoli rimasero leali al trono per via delle comuni origini turche. Con l'appoggio di molti dei Mughal, l'ordine Naqshbandi pot\u00e9 rivitalizzare l'Islam in quella che essa credeva fosse la sua pura forma.\nSufismo in Maghreb.\nGli ordini sufi prevalenti in Maghreb sono la Q\u0101diriyya, la San\u016bssiyya, la Tij\u0101niyya e la Ra\u1e25m\u0101niyya."}
{"id": "2792395", "revid": "287204", "url": "https://it.wikipedia.org/wiki?curid=2792395", "title": "Ekaterina Jur'eva", "text": "Nelle liste IBU \u00e8 registrata come Ekaterina Iourieva.\nBiografia.\nOriginaria di \u010cajkovskij e , in Coppa del Mondo ha esordito il 19 gennaio 2005 nell'individuale di Anterselva (43\u00aa), ha conquistato il primo podio il 2 marzo 2007 nella sprint di Lahti (3\u00aa) e la prima vittoria il 13 dicembre dello stesso anno nell'individuale di Pokljuka.\nLa definitiva consacrazione avvenne un paio di mesi pi\u00f9 tardi, ai Mondiali di \u00d6stersund del 2008, dove conquist\u00f2 ben tre medaglie individuali, una per metallo.\nIl 13 febbraio 2009 l'IBU ha annunciato la sua squalifica di due anni (assieme a quella dei compagni di nazionale Al'bina Achatova e Dmitrij Jaro\u0161enko) per doping: l'atleta era infatti risultata positiva all'EPO durante la tappa della Coppa del Mondo 2009 a \u00d6stersund.\nDopo lo scadere della qualifica \u00e8 tornata in Coppa del Mondo nella sprint di Presque Isle del 4 febbraio 2011, chiudendo al 22\u00ba posto. \u00c8 stata nuovamente sospesa per doping il 28 gennaio 2014, in seguito alla positivit\u00e0 all'EPO riscontrata nei controlli effettuati il 23 dicembre 2013 e il 1\u00ba gennaio 2014 e confermati nelle controanalisi del 27 febbraio 2014; il 21 dicembre 2014 \u00e8 stata squalificata per otto anni, a decorrere dal 13 dicembre 2013.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale"}
{"id": "2792398", "revid": "767487", "url": "https://it.wikipedia.org/wiki?curid=2792398", "title": "Watermelon Man", "text": "Watermelon Man \u00e8 un brano musicale jazz composto dal pianista statunitense Herbie Hancock.\nFu suonato e pubblicato per la prima volta nel 1962 ed era contenuto nell'album \"Takin' Off\". Nel 1963 il brano \u00e8 stato reso famoso dall'esecuzione di Mongo Santamar\u00eda nell'album \"Watermelon Man!\" entrata nella Grammy Hall of Fame nel 1998.\nCover (parziale).\nLa composizione \u00e8 stata riproposta in un numero rilevante di cover (148) tra le quali spiccano, oltre alla versione di Mongo Santamaria, quelle realizzate da Woody Herman, Xavier Cugat, Quincy Jones, Maynard Ferguson, Bill Haley, Les McCann, King Curtis, Julie London, Claus Ogerman, Erroll Garner, Marty Paich, e molte altre."}
{"id": "2792405", "revid": "4175", "url": "https://it.wikipedia.org/wiki?curid=2792405", "title": "Nikolai Legat", "text": ""}
{"id": "2792412", "revid": "4175", "url": "https://it.wikipedia.org/wiki?curid=2792412", "title": "Sergei Legat", "text": ""}
{"id": "2792417", "revid": "628767", "url": "https://it.wikipedia.org/wiki?curid=2792417", "title": "Cantone di Puntarenas", "text": "Il cantone di Puntarenas \u00e8 un cantone della Costa Rica facente parte della provincia omonima.\nGeografia antropica.\nSuddivisioni amministrative.\nIl cantone \u00e8 suddiviso in 13 distretti:"}
{"id": "2792419", "revid": "1498232", "url": "https://it.wikipedia.org/wiki?curid=2792419", "title": "Italia ai XXI Giochi olimpici invernali", "text": "L'Italia ha partecipato ai XXI Giochi olimpici invernali di Vancouver, che si sono svolti dal 12 al 28 febbraio 2010, con una delegazione di 109 atleti.\nPattinaggio di figura.\nL'Italia ha qualificato due pattinatori per il singolare maschile, una pattinatrice per il singolare femminile, una coppia per il pattinaggio di figura a coppie e due coppie per la danza sul ghiaccio per un totale di nove atleti."}
{"id": "2792420", "revid": "286870", "url": "https://it.wikipedia.org/wiki?curid=2792420", "title": "The Purple Hearts", "text": ""}
{"id": "2792427", "revid": "241071", "url": "https://it.wikipedia.org/wiki?curid=2792427", "title": "Madagascar", "text": "Il Madagascar (: ), ufficialmente Repubblica del Madagascar, \u00e8 uno Stato insulare situato nell'oceano indiano, al largo della costa orientale dell'Africa di fronte al Mozambico. L'isola principale, anch'essa chiamata Madagascar, \u00e8 la quarta pi\u00f9 grande isola del mondo. Ospita il 5% delle specie animali e vegetali del mondo, l'80% delle quali sono endemiche del Madagascar. Fra gli esempi pi\u00f9 noti di questa eccezionale biodiversit\u00e0 ci sono l'ordine dei lemuri, le oltre 250 specie di rane, le numerose specie di camaleonti e i tipici baobab.\nL'aggettivo associato al Madagascar (usato per indicarne la lingua nativa, le etnie e la cittadinanza) \u00e8 \"malgascio\". La lingua malgascia \u00e8 la prima lingua del Madagascar, ma la popolazione parla correntemente anche il francese (a seguito del passato coloniale dell'isola).\nEcoturismo e agricoltura, maggiori investimenti nel campo dell'istruzione, della sanit\u00e0 e le imprese private, sono gli elementi chiave dell'economia malgascia. Sotto il governo Ravalomanana, questi investimenti hanno prodotto una sostanziale crescita economica, ma i benefici non sono stati equamente distribuiti tra la popolazione, producendo tensioni in merito al crescente costo della vita e declino del tenore di vita tra i poveri e alcuni segmenti della classe media. Nel 2005 il Paese ha annunciato di aver scoperto giacimenti di petrolio, risorsa che potrebbe avere un ruolo importante nella crescita economica dell'isola africana; comunque al 2017 il Paese \u00e8 ancora economicamente tra i pi\u00f9 poveri e la qualit\u00e0 della vita rimane bassa per la maggior parte della popolazione.\nStoria.\nSi ritiene che il Madagascar si sia staccato dal supercontinente di Gondwana, e quindi dall'Africa a ovest e dall'India a est, circa 140 milioni di anni fa. Il conseguente isolamento \u00e8 testimoniato dallo straordinario grado di endemismo delle specie animali e vegetali dell'isola. I primi uomini a giungere sull'isola, fra 2000 e 1500 anni fa, erano probabilmente di origine indonesiana e malese; da questi primi coloni discendono le etnie malgasce dai tratti somatici e culturali pi\u00f9 evidentemente asiatico-indonesiani, come i Merina che abitano l'altopiano centrale. Successivamente, dall'Africa partirono flussi migratori di popoli bantu, che diedero origine a etnie come i Sakalava nell'ovest e i Bara nel sud dell'isola; tuttavia, i loro originari linguaggi africani furono abbandonati in favore della lingua malgascia, per esigenze di comunicazione con gli altri popoli dell'isola.\nGli arabi conobbero l'isola prima degli europei e iniziarono a fondare insediamenti in Madagascar intorno al X o XI secolo, soprattutto con l'intento di commerciare gli schiavi. Gli arabi ebbero numerosi contatti con le popolazioni del luogo e numerosi elementi della cultura malgascia (come le pratiche astrologiche degli \"ombiasy\", o i nomi dei mesi in lingua malgascia) testimoniano di questa antica influenza araba. Etnie malgasce come gli Antemoro e gli Antanosy discendono dai coloni arabi e praticano ancora oggi la fede dell'islam.\nGli Europei vennero a sapere dell'esistenza del Madagascar da fonti asiatiche o arabe; lo stesso Marco Polo cita quest'isola sconosciuta e misteriosa nel suo \"Milione\". \nL'isola fu poi avvistata fortuitamente da Diogo Dias, che era stato portato fuori rotta da una tempesta mentre rientrava dalle Indie diretto in Mozambico. Successivamente, portoghesi, che fondarono alcune colonie sulla costa meridionale dell'isola e sull'Isola San Lorenzo, francesi e olandesi tentarono di creare insediamenti stabili sull'isola; le malattie e l'ostilit\u00e0 degli indigeni si rivelarono per\u00f2 ostacoli insormontabili.\nRimasto fuori dalla sfera di influenza delle grandi potenze europee, il Madagascar del XVI e XVII secolo divenne il rifugio ideale per i pirati che depredavano le flotte mercantili in transito per le Indie.\nIl colonialismo e la conseguente crescita della richiesta di schiavi da parte delle potenze europee influ\u00ec pesantemente sugli equilibri interni del Madagascar. Alcuni clan malgasci iniziarono a trafficare in schiavi con l'Europa, ricevendo in cambio oro e armi da fuoco. Questo afflusso di ricchezza port\u00f2 alla formazione dei primi regni dell'isola; in particolare, i Sakalava dell'ovest diedero vita ai regni di Menabe e di Boina e gli Zana-Malata, etnia di origine mista indonesiano-europea, riuscirono a unificare tutto l'est nel regno dei Betsimisaraka.\nA questi regni si aggiunse nel XVIII secolo quello dei Merina, unificati nel regno di Andrianampoinimerina, collocando la sua capitale ad Antananarivo. Il suo successore, Radama I, strinse accordi strategici con gli inglesi, ottenendone l'appoggio militare ed economico in cambio di una serie di favori volti a ostacolare la presenza francese nella zona. Nel 1824 Radama estese i propri domini fino alle coste, diventando il primo sovrano del regno del Madagascar.\nI diversi re Merina che si susseguirono dopo Radama I ebbero atteggiamenti alternanti fra la chiusura nazionalista e tradizionalista (Ranavalona I) e il filo-europeismo (Radama II), orientato in diverse epoche pi\u00f9 verso gli inglesi o pi\u00f9 verso i francesi. Nel 1885, nel contesto della spartizione coloniale dell'Africa, gli inglesi rinunciarono a qualsiasi pretesa nei confronti del Madagascar, lasciando il campo libero ai francesi. Nel 1885, al termine della prima spedizione francese in Madagascar, la Francia dichiar\u00f2 il Madagascar un proprio protettorato; un tentativo di resistenza della regina Ranavalona III fu stroncato dalla presa della capitale Antananarivo da parte delle truppe francesi nel 1895.\nLa \"pacificazione\" guidata dall'amministrazione francese dur\u00f2 pi\u00f9 di quindici anni, in risposta ai guerriglieri rurali sparsi per il paese. In totale, la repressione di questa resistenza alla conquista coloniale fece tra le e le vittime malgasce, secondo le fonti\nEnormi concessioni minerarie e di disboscamento furono concesse alle grandi imprese. Anche ai leader indigeni fedeli all'amministrazione francese venne concessa una parte del territorio. Il lavoro forzato venne introdotto a favore delle imprese francesi. La colonizzazione fu accompagnata anche dalla costruzione di strade e scuole.\nDurante la prima guerra mondiale, quasi malgasci combatterono nell'esercito francese.\nTuttavia, il periodo coloniale fu accompagnato da movimenti in lotta per l'indipendenza: il Menalamba, il Vy Vato Sakelika, il MDRM. Nel 1927 ad Antananarivo furono organizzate grandi manifestazioni, in particolare su iniziativa dell'attivista comunista Fran\u00e7ois Vittori, che fu imprigionato in seguito a queste azioni. Gli anni '30 videro il movimento anti-coloniale malgascio acquistare ulteriore slancio. Il sindacalismo malgascio cominci\u00f2 ad apparire in forma sotterranea e si form\u00f2 il Partito Comunista della Regione Madagascar. Tuttavia gi\u00e0 nel 1939 tutte le organizzazioni vennero sciolte dall'amministrazione della colonia, che opt\u00f2 per il regime di Vichy.\nDurante la seconda guerra mondiale, truppe malgasce combatterono in Francia, Siria e Marocco. Quando la Francia cadde in mano ai tedeschi, il Madagascar pass\u00f2 sotto il controllo del governo di Vichy; alcuni vertici del NSDAP progettavano di deportare tutti gli ebrei europei in Madagascar. Nel 1942 l'isola fu occupata dai britannici, i quali, dopo la firma dell'armistizio, garantirono il mantenimento della sovranit\u00e0 francese sull'intera isola, affidandone l'amministrazione al generale della Francia Libera Paul Legentilhomme.\nIl ritorno dei combattenti malgasci arruolati durante la seconda guerra mondiale, le misere condizioni di vita delle popolazioni indigene e l'attivit\u00e0 dei movimenti anti-colonialisti favorirono l'aspirazione all'indipendenza, portando allo scoppio dell'insurrezione. Nel 1947 una rivolta indipendentista tenne impegnate per molti mesi le forze francesi. La rivolta fu stroncata brutalmente (si parla di morti). La repressione fu accompagnata da esecuzioni sommarie, torture, raggruppamenti forzati e incendi di villaggi. L'esercito francese speriment\u00f2 la \"guerra psicologica\": i sospetti venivano lanciati, vivi, dagli aerei per terrorizzare gli abitanti dei villaggi nelle zone di operazione. \nNei primi anni cinquanta la Francia diede inizio a una serie di riforme che consentirono al Madagascar la transizione verso l'indipendenza. Il 14 ottobre 1958 nacque ufficialmente la Repubblica del Madagascar nell'ambito della Communaut\u00e9 Fran\u00e7aise. Il 26 giugno 1960, finalmente, il Madagascar divenne indipendente, con Philibert Tsiranana come primo presidente.\nTsiranana condusse una politica apertamente filo-francese, volta essenzialmente a preservare lo \"status quo\", causando un malcontento diffuso fra la popolazione malgascia. Dopo l'abbandono di Tsiranana e un breve periodo di transizione, il potere pass\u00f2 nelle mani di Didier Ratsiraka, che modific\u00f2 profondamente lo stato e la politica estera malgascia in direzione di un socialismo filo-sovietico, rinominando il paese in \"Repubblica Democratica del Madagascar\". Il partito di Ratsiraka divenne l'unico partito legalmente riconosciuto nel 1977 e la libert\u00e0 di stampa fu fortemente ridotta.\nIl regime di Ratsiraka inizi\u00f2 a vacillare negli anni ottanta, sotto la pressione di una forte crisi economica e del crescente isolamento internazionale del paese. Ratsiraka modific\u00f2 gradualmente la propria politica, fino a indire le prime elezioni multi-partitiche nel 1993. Ratsiraka e il suo principale rivale, Albert Zafy, si alternarono alla guida del paese fino al 2001.\nLe elezioni del 2001, che vedevano contrapposti ancora Ratsiraka e Marc Ravalomanana, si conclusero con reciproche accuse di brogli e con scontri, anche armati, nel paese. Ne usc\u00ec vittorioso Ravalomanana e Ratsiraka fu costretto all'esilio. Nemmeno questa legislatura ebbe per\u00f2 buon esito: il 17 marzo 2009 avvenne nuovamente un colpo di stato. Il trentaquattrenne leader dell'opposizione, Andry Rajoelina, si pose al comando dell'esercito e assedi\u00f2, per poi conquistare, il palazzo presidenziale, costringendo il presidente Ravalomanana a dimettersi, acquisendo in toto il potere. Tutte le pi\u00f9 importanti organizzazioni internazionali, a partire dall'Unione europea, l'Unione Africana e l'ONU, si opposero al rovesciamento politico, ottenuto tramite la forza.\nLe elezioni presidenziali tenutesi nel dicembre 2013 videro la vittoria di Hery Rajaonarimampianina, proclamato presidente poche settimane dopo.\nGeografia.\nL'isola del Madagascar, lunga oltre \u00a0km, \u00e8 la quarta isola pi\u00f9 grande del mondo. Si trova al largo della costa orientale Africana, nell'Oceano Indiano, a 400\u00a0km dalle coste del Mozambico (da cui la separa il Canale di Mozambico). \u00c8 un'isola tropicale (attraversata dal Tropico del Capricorno) ma, data la notevole estensione, paesaggio e clima variano molto.\nIl tratto pi\u00f9 distintivo dell'isola nel suo insieme \u00e8 il colore rosso intenso del terreno, ricco di ferro. Proprio a causa della netta prevalenza di terreni ferrosi, il Madagascar viene anche chiamato l\"'Isola Rossa\" (o il \"Continente Rosso\").\nIl cuore del Paese \u00e8 l'altopiano centrale, le \"hautes terres\", che comprende le regioni di Fianarantsoa e Antananarivo e presenta colline e montagne che proteggono valli fertili e fondamentali per l'agricoltura; numerosissime sono, in particolare, le risaie. Nel nord (regioni di Antsiranana, Sava, Mahajanga) predominano le colline coperte di foresta, e la terra \u00e8 sempre umida. La costa orientale (dal nord: Fenoarivo Est, Toamasina, Mananjary, Farafangana) \u00e8 ricca di vegetazione e di risorse naturali; vi si praticano la pesca, la caccia e l'agricoltura, e gran parte del territorio \u00e8 coperto da foresta come nel nord.\nTra l'altopiano centrale e la costapolloi di Bezanozano, Alaotra e Ambatondrazaka, anch'esse ricche di risaie; scendendo verso sud alle regioni di Zafimaniry e Tanala il paesaggio predominante torna a essere la foresta, che rappresenta la principale fonte di sostentamento delle popolazioni locali. Nelle regioni del sud-est (Vangaindrano e Taolagnaro) la terra \u00e8 anche fertile ma l'acqua non sempre \u00e8 sufficiente. Nel sud (Ambovombe, Androy, Ampanihy) la pianura \u00e8 fertile ma secca, e si trovano aree coperte da savana e da steppa ricca di fichi d'India di Mahajanga, una vasta pianura adatta alla coltivazione. Fra il centro e la costa ovest (Tsiroanomandidy, Manja, Ankazoabo, Sakaraha, Horombe) si alternano rilievi montuosi e pianure fertili, per lo meno a nord; man mano che si procede verso sud (Isalo, Ilakaka, Benenitra, Belamoty, Bezaha) si incontrano nuovamente savana e zone meno coltivate, pur con delle eccezioni (per esempio, la valle dell'Onilahy \u00e8 il cuore della produzione di riso del sud del Madagascar, con 2 o 3 raccolti l'anno). Tutta la parte occidentale dell'isola, da Mahajanga ad Ambovombe ha il clima adatto all'allevamento di bovini e ovini; numerosissimi sono soprattutto gli zeb\u00f9.\nIdrografia.\nLe montagne che corrono lungo la parte centrale dell'isola, sull'asse nord-sud, dividono il sistema dei fiumi del Madagascar in due versanti: il versante occidentale, rappresentato da fiumi navigabili che scendono lentamente verso ovest fino al Canale del Mozambico, tra i quali vi sono i maggiori fiumi dell'isola: il Betsiboka, la Tsiribihina, il Mangoky e l'Onilahy, e il versante orientale, i cui corsi d'acqua, pi\u00f9 brevi e impetuosi, sfociano ad est nell'Oceano Indiano.\nIl lago pi\u00f9 vasto \u00e8 l'Alaotra, situato a circa 7\u00a0km da Ambatondrazaka (Provincia di Toamasina).\nClima.\nIl clima del Madagascar \u00e8 di tipo tropicale, ma varia da localit\u00e0 a localit\u00e0. Il versante orientale, a causa dell'esposizione ai flussi monsonici, \u00e8 molto piovoso e spesso \u00e8 anche investito da cicloni. Il clima \u00e8 subdesertico nella parte occidentale e in quella meridionale. Le temperature sono elevate tutto l'anno, diminuiscono solo salendo sugli altopiani e sui rilievi montuosi. Sull'altopiano centrale il clima \u00e8 caldo d'estate e freddo d'inverno, addirittura nei mesi pi\u00f9 freddi sono frequenti le nevicate oltre i . Le piogge sono concentrate durante l'estate australe che dura da novembre a marzo. Nel sud del paese le piogge sono rare.\nPopolazione.\nDemografia.\nNel Madagascar vivono circa 25 milioni di abitanti; la densit\u00e0 \u00e8 di 43 ab./km\u00b2 (2016). Ci\u00f2 significa che la popolazione di questo Paese \u00e8 quasi quintuplicata nell'ultimo mezzo secolo, dato che nel 1960 gli abitanti erano poco pi\u00f9 di 5 milioni.\nEtnie.\nIn Madagascar si distinguono diciotto gruppi etnici principali, prevalentemente di origine mista asiatica e africana, con elementi arabi ed europei. Solo una minoranza, collocata principalmente sugli altopiani, ha tratti somatici e culturali spiccatamente asiatici. Ricerche recenti suggeriscono che l'isola sia stata inizialmente colonizzata da popolazioni di provenienza malese, giunte fra 2000 e 1500 anni fa. Studi sul DNA delle popolazioni malgasce mostrano origini per circa met\u00e0 malesi e per met\u00e0 africane, con alcune influenze arabe, indiane ed europee soprattutto sulle coste.\nLa lingua malgascia presenta un vocabolario sovrapponibile al 90% a quello ma'anyan parlato nella regione del fiume Barito nel Borneo meridionale. Successive migrazioni dal Pacifico e dall'Africa hanno consolidato questa mescolanza iniziale di etnie. I tratti orientali sono presenti soprattutto negli altopiani centrali e corrispondono alle popolazioni Merina (3 milioni) e Betsileo (2 milioni); la gente della costa (detta \"c\u00f4tiers\") \u00e8 di origine pi\u00f9 chiaramente africana (bantu). I pi\u00f9 grandi gruppi tribali costieri sono quelli dei Betsimisaraka (1,6 milioni), dei Tsimihety e dei Sakalava (entrambi questi ultimi composti da circa persone).\nReligione.\nCirca met\u00e0 della popolazione malgascia \u00e8 dedita a culti tradizionali locali, che tendono a essere centrati attorno all'idea del legame con i defunti. Soprattutto i merina degli altopiani seguono rigorosamente i loro riti tradizionali. Ritengono che gli antenati defunti divengano divinit\u00e0 e seguano con attenzione le vicende dei loro discendenti ancora in vita. Sia i merina che i betsileo hanno una pratica di \"risepoltura\" detta famadihana, in cui i resti dei defunti vengono tolti dalle tombe, avvolti in nuovi sudari, e poi riposti nei loro sepolcri dopo un certo periodo di festeggiamenti cerimoniali. \nIl 45% dei malgasci sono invece cristiani, suddivisi circa in parti uguali fra cattolici e protestanti.\nIn molti casi, il cristianesimo malgascio mantiene alcuni tratti derivanti dalle credenze tradizionali, come quelli relativi al culto dei morti. Non raramente un ministro di culto cristiano viene invitato a presiedere una famadihana. La Chiesa cattolica, che basa la propria attivit\u00e0 missionaria sul concetto dell'inculturazione, non respinge queste pratiche; i pastori protestanti sono in generale pi\u00f9 inclini a condannarle come superstizione o addirittura adorazione dei demoni. Sulle regioni costiere, specialmente nelle province di Mahajanga e Antsiranana \u00e8 presente una minoranza di musulmani, appartenenti a etnie indo-pakistane o originarie delle Comore. Le chiese cristiane in Madagascar sono spesso influenti sulla vita politica del Paese. Il Consiglio delle Chiese Malgasce (FFKM) riunisce le quattro dottrine pi\u00f9 radicate nel Paese (cattolicesimo romano, protestantesimo riformato, luteranesimo e anglicanesimo). Sono attivi circa Testimoni di Geova .\nLingue.\nLa lingua malgascia \u00e8 di origine maleo-polinesiaca ed \u00e8 parlata in tutta l'isola.\nGran parte della popolazione conosce anche il francese. La prima costituzione del Madagascar (1960), equiparava malgascio e francese come lingue ufficiali della Repubblica. La costituzione successiva non faceva menzione del concetto di \"lingua ufficiale\", ma precisava che il malgascio era la \"lingua nazionale\". In occasione di una protesta formale di un cittadino che aveva ritenuto incostituzionale la pubblicazione di documenti ufficiali solo in francese, la Corte Costituzionale ha respinto la protesta, deliberando che in assenza di una indicazione precisa a livello legislativo, il francese poteva essere considerato ancora accettabile come lingua ufficiale. La nuova costituzione del 2007 vede il francese nuovamente riconosciuto in modo esplicito come seconda lingua ufficiale del Paese.\nDal 2007 una modifica costituzionale sostenuta dal presidente allora in carica (di formazione anglosassone) aggiunse l'inglese come terza lingua ufficiale dello Stato, mossa di natura politica volta principalmente a favorire i rapporti con il Sudafrica e l'affluire di investimenti economici da parte dei paesi anglofoni. Molti volontari anglosassoni si sono prestati ad aiutare questo progetto, volto ad estendere la sfera di influenza anglofona all'isola, insegnando l'inglese ai maestri malgasci; tuttavia durante il triennio di ufficialit\u00e0 dell'inglese in Madagascar \u00e8 esistita una sola scuola dove l'insegnamento venisse impartito in quella lingua e l'inglese ha giocato un ruolo molto marginale sullo scenario malgascio.\nUna nuova modifica costituzionale del novembre 2010 ha infine rimosso lo stato di ufficialit\u00e0 dell'inglese tornando a riconoscere tale status solo al malgascio e al francese.\nOrdinamento dello Stato.\nLa costituzione vigente (quella del 1998) prevede come istituzioni principali del Paese il Presidente, il Parlamento (detto \"Assemblea Nazionale\"), il Senato, il Primo ministro e un potere giuridico indipendente. Il presidente viene eletto per suffragio universale e rimane in carica 5 anni; pu\u00f2 essere riconfermato due volte. L'Assemblea Nazionale comprende centosessanta rappresentanti eletti con voto diretto ogni cinque anni. Il Senato comprende 90 senatori, due terzi dei quali eletti da legislatori locali e un terzo scelti dal presidente, tutti in carica per sei anni. Il Primo ministro e un consiglio di altri ministri si occupano della gestione del governo e dell'applicazione della legge; il Primo ministro \u00e8 scelto dal Presidente. Il Presidente pu\u00f2 sciogliere l'Assemblea Nazionale; da parte sua, l'Assemblea pu\u00f2 votare una mozione di censura e rimuovere dall'incarico i ministri. La Corte Costituzionale ha lo scopo di giudicare la costituzionalit\u00e0 delle leggi.\nSuddivisione amministrativa.\nIl Madagascar \u00e8 suddiviso amministrativamente in enti di quattro livelli principali:\nOgni provincia prende il nome dal suo capoluogo:\nIstituzioni.\nOrdinamento scolastico.\nL'istruzione in Madagascar \u00e8 regolata secondo le linee impostate dalla riforma scolastica del 1978, voluta dal governo socialista di Ratsiraka con lo scopo di democratizzare, nazionalizzare e decentrare il sistema scolastico. Le scuole sono organizzate in quattro fasi: educazione di base (sei anni), formazione secondaria di base (quattro anni), formazione secondaria specializzata (tre anni) e formazione universitaria (impartita dall'Universit\u00e0 del Madagascar, fondata nel 1961 con sede nella capitale), o da altri istituti superiori equiparati. Nonostante gli sforzi messi in atto dai governi succedutisi alla guida del paese negli anni, il livello di analfabetismo in Madagascar \u00e8 ancora piuttosto elevato (intorno al 30% della popolazione). Dal 2007, con lo scopo di rendere pi\u00f9 funzionale l'educazione di base, \u00e8 nata l'iniziativa pedagogica Keelonga.\nPolitica.\nPolitica estera.\nIl Madagascar, che ha storicamente una posizione marginale rispetto alla vita politica africana, \u00e8 tornato nel luglio del 2003 (dopo la crisi politica del 2002) a essere parte attiva dell'Unione Africana.\nDal 1968 al 1991, sotto il governo di Ratsiraka, il Madagascar ha allacciato legami politici soprattutto con Paesi socialisti e non-allineati come Corea del Nord, Cuba, Libia e Iran. Il successivo presidente Zafy ha cercato di ampliare la rosa dei contatti internazionali del Paese.\nDal 1997 il Madagascar ha iniziato ad aprirsi ai mercati mondiali. I suoi rapporti commerciali sono comunque pi\u00f9 orientati verso l'oceano Indiano (Mauritius, Comore, R\u00e9union) e l'Europa (soprattutto Francia, Germania, Svizzera) che verso l'Africa. Ci sono rapporti importanti anche fra Madagascar e Regno Unito, Russia, Giappone, India e Cina. Ravalomanana ha coltivato anche le relazioni con gli Stati Uniti, grazie alle quali il Madagascar fu una delle prime nazioni a beneficiare dell'iniziativa \"Millennium Challenge Account\". Pi\u00f9 in generale, Ravalomanana ha teso coscientemente a rafforzare i rapporti con i Paesi anglofoni per controbilanciare il rapporto di sudditanza politica e culturale del Madagascar nei confronti della Francia.\nEconomia.\nL'isola \u00e8 ancora nel 2019 un paese poverissimo; infatti nel 2019 il 70% della popolazione viveva sotto la soglia di povert\u00e0; freni strutturali permangono allo sviluppo dell'economia: corruzione e pastoie dell'amministrazione pubblica, mancanza di certezza del diritto, arretratezza della legislazione fondiaria. L'economia del Paese africano \u00e8 comunque dal 2011 in crescita, con tassi superiori al 4% annuo registrati nell'anno 2019; gli indicatori economici sembrano quasi tutti in crescita, Il reddito pro-capite dell'isola viene spesso indicato come intorno ai 1\u00a0600 dollari l'anno al 2017, uno dei pi\u00f9 bassi del mondo, dato comunque in crescita dal 2012; Il prodotto interno lordo \u00e8 anche in crescita; \u00e8 stata abbattuta anche la disoccupazione, che nel 2016 era pari al 2,1% al 2017 c'era una forza lavoro di 13\u00a0400\u00a0000 abitanti dato in forte crescita. Le principali risorse economiche del Madagascar sono il turismo, l'esportazione tessile, la produzione ed esportazione agricola e l'estrazione mineraria.\nAgricoltura.\nL'economia nazionale \u00e8 basata essenzialmente sull'agricoltura, sull'allevamento del bestiame e sulla produzione di oggetti di artigianato. Il pi\u00f9 importante prodotto del Paese \u00e8 rappresentato dal riso.\nL'esportazione agricola \u00e8 centrata su prodotti di volume ridotto e alto valore, come la vaniglia (il Madagascar \u00e8 il primo produttore al mondo, con circa met\u00e0 della produzione mondiale), litchi e oli essenziali.\nIndustria.\nL'industria \u00e8 poco sviluppata. Un settore produttivo \u00e8 quello della manifattura tessile e della trasformazione dei prodotti agricoli. Il Madagascar importa materie prime, combustibili, macchinari, attrezzature industriali e prodotti chimici, mentre esporta prodotti del settore primario e minerali. La bilancia commerciale \u00e8 in deficit. Le risorse del sottosuolo non sono abbondanti: alcuni giacimenti di petrolio e di gas naturale. I minerali estratti sono numerosi, quali grafite, cromite, mica, oro e pietre preziose. La disponibilit\u00e0 energetica \u00e8 limitata.\nIn base ai dati ufficiali, \u00e8 scomparso circa il 70% delle foreste. La deforestazione, insieme all'intenso sfruttamento dei pascoli, ha causato l'erosione del suolo e avviato un processo di desertificazione. Sono questi i motivi per cui numerose specie animali e vegetali sono in pericolo di estinzione. L'estrazione mineraria \u00e8 soprattutto svolta da societ\u00e0 straniere; si estraggono soprattutto ilmenite e nickel.\nL'esportazione tessile e di abbigliamento \u00e8 rivolta soprattutto agli Stati Uniti e ai mercati europei, e avviene rispettivamente nel contesto degli accordi African Growth and Opportunity Act e Everything But Arms. Sono stati recentemente scoperti grandi giacimenti di petrolio, risorsa questa che potrebbe avere un ruolo chiave nella crescita economica dell'isola africana; la produzione industriale \u00e8 comunque in forte ascesa, infatti nel 2017 \u00e8 cresciuta del 4,8%.\nServizi e turismo.\nIl mercato di telefonia mobile \u00e8 gi\u00e0 liberalizzato e altamente competitivo. In Madagascar vengono pubblicati tre quotidiani in lingua francese. Come nella maggior parte dei Paesi africani i media radiotelevisivi costituiscono il principale mezzo di diffusione delle informazioni, soprattutto nelle aree rurali.\nGrande risorsa dell'isola ancora non pienamente sfruttata \u00e8 il turismo, che negli anni 1990 ha incoraggiato tante migliaia di visitatori e alla fine degli anni 2000 \u00e8 diminuito con l'instabilit\u00e0 politica. Il settore \u00e8 per\u00f2 da pochi anni in forte crescita: nel 2016 sono sbarcati nell'isola africana turisti con un incremento del 20% rispetto al 2015, mentre nel 2019 le presenze turistiche erano 486\u00a0000.\nTrasporti.\nIn Madagascar esistono quattro linee ferroviarie principali, con complessivi 854\u00a0km di strada ferrata. La manutenzione della rete \u00e8 carente e gli inconvenienti all'ordine del giorno. Su varie tratte ferroviarie dismesse si incontrano bancarelle e molti seguono il percorso ferroviario a piedi.\nLe arterie stradali principali sono le \"Routes Nationales\" (RN), solo in parte asfaltate, a doppio senso di marcia, che collegano la gran parte delle citt\u00e0 del paese.\nIl mezzo di trasporto pi\u00f9 comune \u00e8 il taxi-brousse, pullmino con una capienza di 15 persone circa, che copre grandi e medie distanze. In caso di lunghi viaggi, \u00e8 auspicabile la prenotazione del posto, importante per gli autisti, che aspettano che la vettura sia al completo prima di partire. Sono, in ogni caso, piuttosto radi e hanno orari molto flessibili.\nNelle grandi citt\u00e0 si trovano anche taxi privati, in genere troppo costosi per la gran parte della popolazione, ma di gran lunga accessibili ai turisti, nonch\u00e9 i taxi-be, letteralmente \"grandi taxi\", simili ai taxi-brousse ma con percorrenza interna alla citt\u00e0. Una forma di trasporto urbano molto caratteristica \u00e8 rappresentata dai \"pousse-pousse\", veicoli a due ruote a trazione umana simili ai risci\u00f2, introdotti nell'isola all'inizio del XX secolo dai cinesi, che lo usavano per il trasporto di materiale nella costruzione di ferrovie.\nIl trasporto aereo pu\u00f2 contare su una rete di 84 aeroporti (2010), di cui 27 con pista in asfalto e 57 non asfaltata. La principale struttura aeroportuale del paese \u00e8 l'Aeroporto di Antananarivo-Ivato, hub per la compagnia di bandiera Air Madagascar.\nAmbiente.\nIl Madagascar e le Seychelles sono frammenti dell'antico supercontinente di Gondwana. Quando il Gondwana inizi\u00f2 a frantumarsi (circa 160 milioni di anni fa) il Madagascar si separ\u00f2 prima dall'Africa e solo dopo dall'India (89 milioni di anni fa). Questo isolamento ha fatto del Madagascar quello che alcuni biogeografi chiamano l'\"ottavo continente\". Sull'isola mancano quasi completamente le specie animali tipiche dell'Africa continentale; molte sono le specie sia animali sia vegetali endemiche. La protezione dell'eccezionale biodiversit\u00e0 dell'isola \u00e8 uno degli obiettivi di primaria importanza perseguiti dal WWF.\nEcoregioni.\nIl WWF distingue in Madagascar le seguenti ecoregioni terrestri:\nFlora.\nFra le specie vegetali, otto famiglie di angiosperme sono endemiche del Madagascar: \"Asteropeiaceae\", \"Didymelaceae\", \"Didiereaceae\", \"Kaliphoraceae\", \"Melanophyllaceae\", \"Physenaceae\", \"Sarcolaenaceae\" e \"Sphaerosepalaceae\". Si trovano sull'isola circa 170 specie di palme, tra cui la palma rafia (\"Raphia farinifera\"); una delle specie pi\u00f9 tipiche dell'isola, la cosiddetta \"palma del viaggiatore\" (\"Ravenala madagascariensis\") appartiene in realt\u00e0 alla famiglia delle \"Strelitziaceae\". Vi sono inoltre numerose specie di felci e bamb\u00f9; un migliaio di specie di orchidea (tra cui quella da cui si ricava la vaniglia), molte piante carnivore, tra cui la \"Nepenthes madagascariensis\" (un tempo diffuse su tutta l'isola, ora circoscritte alla zona di Tolagnaro) e le agavi da cui si ricava una fibra nota come sisal, usata per la realizzazione di imballaggi biodegradabili. Delle otto specie di baobab note, ben sei sono endemiche del Madagascar. Infine sono talvolta chiamati \"baobab bonsai\" (pur non avendo alcun legame di parentela con i baobab) i curiosi \"Pachypodium\", di poche decine di centimetri d'altezza, con tronco e rami tozzi, e di diametro relativamente largo.\nFauna.\nTutte le specie di lemuri esistenti vivono in Madagascar o nelle isole vicine, cos\u00ec come i due terzi delle specie note di camaleonti e numerose specie di tartarughe e di gechi. I mammiferi tipici dell'isola includono anche un roditore gigante, il \"votsotsa\" (\"Hypogeomys antimena\"), una famiglia di insettivori, i tenrec, cinque specie di mangusta, tra cui la celebre mangusta dalla coda cerchiata (\"Galidia elegans\"), e altre specie di carnivori come il fossa (\"Cryptoprocta ferox\") e il fanaloka (\"Fossa fossana\").\nGli studi del DNA hanno mostrato come gran parte delle specie del Madagascar siano discendenti di antenati comuni giunti dall'Africa. L'antenato comune dei lemuri sembra essere arrivato sull'isola 62 milioni di anni fa; quello delle otto specie di carnivori endemiche dell'isola sarebbe invece arrivato fra 18 e 24 milioni di anni fa.\nNumerose specie endemiche si sono estinte in tempi relativamente recenti; molte di esse scomparvero in un periodo che corrisponde alla prima colonizzazione da parte dell'uomo, intorno a 2000 anni fa. Si trovavano sull'isola, tra l'altro, un ippopotamo pigmeo, un lemure gigante, o \"Megaladapis\", (delle dimensioni di un gorilla), un fossa delle dimensioni di un leopardo, un \"uccello elefante\" (\"Aepyornis maximus\") simile allo struzzo e una tartaruga gigante.\nFra le altre specie animali presenti sull'isola si possono citare i coccodrilli e sessanta specie di serpenti (nessuno dei quali pericoloso per l'uomo), tra cui tre specie diverse di boa. Anche i fondali marini sono ricchi di pesci, coralli e piante marine, sia al sud (soprattutto nella barriera corallina a sudovest, fra Anakao e Morombe) che al nord (nella zona di Nosy Be). Al largo dell'isola di Sainte-Marie transitano stagionalmente le balene.\nArte.\nMusica.\nLa musica malgascia risente del sincretismo e del multiculturalismo del Madagascar; vi si riconoscono elementi provenienti dalla tradizione francese, araba e africana (specialmente sudafricana, keniota, congolese).\nSport.\nLo sport tradizionale \u00e8 la savika: una sorta di rodeo o corrida praticata con zeb\u00f9. Tra gli sport pi\u00f9 popolari in Madagascar il rugby ha una buona diffusione. Sport piuttosto diffusi tra la popolazione sono anche il basket e la p\u00e9tanque (eredit\u00e0 della presenza francese sull'isola). Il calcio \u00e8 molto popolare; la nazionale di calcio il 16 ottobre 2018 si \u00e8 qualificata per la prima volta alle fasi finali della Coppa d'Africa 2019 battendo ad Antananarivo la Guinea Equatoriale.\nTradizioni.\nIl solitario.\n\u00c8 un gioco praticato da una sola persona, come dice la parola stessa, e ha origini sconosciute: viene utilizzata una ruota di legno con 36 buche contenenti delle sfere fatte di vari minerali colorati. Si inizia togliendo la sfera centrale e si gioca poi, come nella dama, \"mangiando\" le altre biglie saltandole in tutte le direzioni. Lo scopo del gioco \u00e8 quello di rimanere con una sola biglia.\nLa lotta malgascia.\nLa lotta malgascia si pratica essenzialmente nei villaggi costieri. Ad Analavava, a nord ovest del Madagascar, la calma domenicale viene interrotta dal \"Moraingy\" (nome appunto di questa lotta). I villaggi si incontrano in una piazza dove si forma un cerchio e si sfidano gli avversari di un villaggio contro l'altro. Lo sfidante passeggia attorno al cerchio lanciando sguardi di sfida finch\u00e9 trova qualcuno che accetta, anche se non sempre. Questo tipo di lotta richiede agilit\u00e0 e rapidit\u00e0 di movimenti ed \u00e8 accompagnata da suoni, canti e dalle urla degli spettatori che incitano i giovani (e anche i meno giovani) che si scontrano dimostrando la propria forza e virilit\u00e0. In passato si praticava questa lotta per allenarsi alle battaglie. Assistendo a questa lotta si nota come molti mastichino in continuazione le foglie del kat (una pianta eccitante che aiuta a non sentire il dolore). Anche ragazzini molto giovani partecipano alla lotta sfidandosi tra di loro.\nMpanandro - Vintana.\nIl Mpanandro (il divino) \u00e8 anch'esso una persona molto importante nel villaggio perch\u00e9 ha il ruolo di astrologo e ha la conoscenza del \"Vintana\" dove il fato \u00e8 ordinato dalla posizione della luna il sole e le stelle, ogni istante ha diversi valori di forza attiva o passiva e le posizioni sono differenti come livello di forze: l'est \u00e8 superiore all'ovest e il nord \u00e8 superiore al sud. Il nord est \u00e8 quindi considerata la posizione migliore. Le persone costruiscono le case in asse nord-sud e riservano un angolo a nordest per la preghiera. Gli ospiti sono fatti sedere in posizione del lato nord e la cucina \u00e8 a sud. Il Mpanandro viene consultato per determinare quale sia il migliore giorno di buon auspicio per celebrazioni quali un matrimonio o una riesumazione e anche attivit\u00e0 quali un viaggio, il lavoro, un incontro. Un metodo utilizzato per predire il futuro \u00e8 il \"sikidy\", il quale consiste nella divinazione e consulto con gli antenati tramite dei semi di \"fano\" (\"Piptadenia crysostachis\"), \"tsiafakomby\" (\"Coesalpina separiaes\"), \"kili\" (\"Tamarindus indica\"), mais e fagioli. Gli \"mpisikidy\" sono coloro che sanno interpretare questi semi ponendosi seduti con una stuoia nell'angolo nordest della casa di fronte a una pietra sacra.\nFamadihana.\nIl legame tra vivi e morti \u00e8 sottolineato da un'usanza, praticata soprattutto dai Merina e dai Betsileo, detta \"famadihana\" (riesumazione) dove il cadavere del morto (o meglio quello che ne resta) viene riportato alla luce per essere riavvolto in un nuovo sudario e per essere portato in giro per potersi rendere conto direttamente dei cambiamenti avvenuti dopo la sua morte. \u00c8 una cerimonia molto costosa a causa della gran festa che ne consegue che pu\u00f2 durare anche diversi giorni e per gli invitati che sono numericamente tanti. Questo \u00e8 un momento di comunione con l'antenato che cos\u00ec viene celebrato, e questo in cambio protegge la famiglia.\n\u00c8 considerata una grave offesa per il defunto rimandare il famadihana se la famiglia \u00e8 in grado di affrontarne le spese. La cerimonia avviene durante l'inverno australe, tra luglio e settembre e generalmente dopo circa 3-5 anni (ma anche fino a 10) nei quali la famiglia del defunto ha il tempo per preparare la festa. Sebbene non \u00e8 solito eseguire il Famadihana al di fuori delle zone degli altopiani centrali dei Merina e Betsileo \u00e8 comunque comune a tutto il popolo malgascio un grande rispetto per la morte e per la forza e autorit\u00e0 che hanno gli antenati.\nCucina.\nLa cucina malgascia riflette l'influenza della cucina del sud-est asiatico, africana, indiana, cinese ed europea, portate dai migranti sull'isola. I primi abitanti dell'isola provenivano dal Borneo e arrivarono tra il 100 e il 500 d.C. Alimento principale \u00e8 il riso, che viene mangiato praticamente in tutti i pasti del giorno, spesso accompagnato con pollo, pesce o carne di zeb\u00f9. Il Romazava \u00e8 senza dubbio il piatto tipico: \u00e8 un tipo di rag\u00f9 fatto con foglie verdi chiamate Br\u00e8des Mafana con un gusto piccante. Il piatto viene accompagnato da carne di manzo cotta a lungo; altro piatto tipico \u00e8 il Ravitoto, foglie di manioca preparate con carne di maiale o zeb\u00f9; il pesce viene mangiato in tutti i tipi, come anguille, gamberoni o granchi; per i dolci si segnalano le cr\u00eapes, di chiara discendenza francese.\nBibliografia.\nSitografia.\nSecond World War Books: History Page"}
{"id": "2792430", "revid": "767487", "url": "https://it.wikipedia.org/wiki?curid=2792430", "title": "Beat That!", "text": "Beat That! \u00e8 il primo album discografico del gruppo musicale inglese Purple Hearts, pubblicato nel 1980."}
{"id": "2792436", "revid": "767487", "url": "https://it.wikipedia.org/wiki?curid=2792436", "title": "Michael Emenalo", "text": "Caratteristiche tecniche.\nGiocava come difensore centrale.\nCarriera.\nClub.\nDopo il primo anno in patria da professionista, gioc\u00f2 nel calcio universitario statunitense nella Boston University dal 1986 al 1989. Successivamente venne ingaggiato dal Molenbeek in Belgio, che lo mantenne in rosa fino al 1992 prima di cederlo all'Eintracht Trier in Germania. Dopo una stagione in Regionalliga si trasfer\u00ec al Notts County in Inghilterra. Torn\u00f2 poi negli Stati Uniti per la stagione inaugurale della Major League Soccer e rimase due stagioni (1996 e 1997) con il San Jose Clash. Dopo l'esperienza americana torn\u00f2 in Europa, al Lleida prima di giocare in Israele con il Maccabi Tel Aviv. Ha chiuso la carriera dopo un periodo allo Stockport County.\nNazionale.\nTotalizz\u00f2 14 presenze senza gol nel corso della sua carriera internazionale, svoltasi dal 1985 al 1995.\nDirigente.\nDopo il ritiro si trasfer\u00ec negli Stati Uniti dove continu\u00f2 a seguire il calcio e a fare da osservatore per alcuni dei tecnici a cui era rimasto pi\u00f9 legato. Il 20 settembre 2007 Avram Grant, che gi\u00e0 lo aveva allenato al Maccabi Tel Aviv, divent\u00f2 allenatore del Chelsea e lo nomin\u00f2 Capo Osservatore del club londinese, carica che Emenalo mantenne anche dopo l'esonero del tecnico israeliano. Il 19 novembre 2010 con le dimissioni di Ray Wilkins diventa vice di Carlo Ancelotti.\nL'8 luglio 2011 viene nominato direttore tecnico. Il 9 giugno 2013 con l\u2019arrivo di Jos\u00e9 Mourinho alla guida dei \"Blues\" presenta le dimissioni, il quale creerebbe un conflitto con la sua posizione. Il proprietario Roman Abramovi\u010d rifiuta le dimissioni. Si dimette dell'incarico il 6 novembre 2017."}
{"id": "2792438", "revid": "228587", "url": "https://it.wikipedia.org/wiki?curid=2792438", "title": "Panaeolus cyanescens", "text": "Panaeolus cyanescens , \u00e8 un fungo allucinogeno basidiomicete. I funghi di questa specie, pi\u00f9 comunemente noti come \"Hawaiani\", sono conosciuti per le loro propriet\u00e0 psichedeliche: contengono circa lo 0.85% di psilocibina e lo 0.36% di psilocina.."}
{"id": "2792448", "revid": "1305772", "url": "https://it.wikipedia.org/wiki?curid=2792448", "title": "Dom P\u00e9rignon", "text": ""}
{"id": "2792451", "revid": "1543377", "url": "https://it.wikipedia.org/wiki?curid=2792451", "title": "Salto con gli sci ai XVIII Giochi olimpici invernali", "text": "Nel salto con gli sci ai XVIII Giochi olimpici invernali furono disputate tre gare, tutte riservate agli atleti di sesso maschile.\nRisultati.\nTrampolino normale.\nLa gara dal trampolino normale si disput\u00f2 l'11 febbraio sull'Hakuba K90 e parteciparono 62 atleti, che effettuarono due salti con valutazione della distanza e dello stile. Per la prima volta in sede olimpica alla seconda serie di salti furono ammessi soltanto i primi 30 classificati nella prima. \nTrampolino lungo.\nLa gara dal lungo normale si disput\u00f2 l'11 febbraio sull'Hakuba K120 e parteciparono 62 atleti, che effettuarono due salti con valutazione della distanza e dello stile. Per la prima volta in sede olimpica alla seconda serie di salti furono ammessi soltanto i primi 30 classificati nella prima. \nGara a squadre.\nLa gara a squadre si disput\u00f2 il 17 febbraio sull'Hakuba K120 e parteciparono 13 squadre nazionali, che effettuarono due salti con valutazione della distanza e dello stile. Ogni squadra era composta da quattro atleti; ai fini del punteggio vennero conteggiati tutti e quattro i salti di ogni serie. "}
{"id": "2792452", "revid": "767487", "url": "https://it.wikipedia.org/wiki?curid=2792452", "title": "Head on Collision Time", "text": "Head on Collision Time \u00e8 il primo album live del gruppo musicale inglese Purple Hearts.\n\u00c8 stato registrato presso il 100 Club di Londra tra il 18 ed il 20 settembre del 1984."}
{"id": "2792454", "revid": "107559845", "url": "https://it.wikipedia.org/wiki?curid=2792454", "title": "C'era una volta la citt\u00e0 dei matti...", "text": "C'era una volta la citt\u00e0 dei matti... \u00e8 una miniserie televisiva italiana del 2010.\nProduzione.\nGirata nel 2009, la fiction \u00e8 diretta da Marco Turco e prodotta da Rai Fiction e dalla Ciao Ragazzi! di Claudia Mori. Presentata in occasione del \"BIF&amp;ST Bari International Film &amp; TV Festival\" il 25 gennaio 2010 al Teatro Petruzzelli, \u00e8 andata in onda su Rai Uno il 7 e l'8 febbraio dello stesso anno in due puntate.\nTrama.\nViene narrata la vicenda di Franco Basaglia, l'uomo che rivoluzion\u00f2 la psichiatria italiana, e la situazione dei manicomi prima della Legge 180/78.\nPremi.\nLa miniserie ha ricevuto il premio \"Golden Nymphs Award\" come miglior miniserie e quello per la migliore interpretazione maschile in una miniserie al \"Festival de Television\" di Montecarlo e si \u00e8 aggiudicata anche il \"Silver Magnolia Award\" al \"Television Festival\" di Shanghai."}
{"id": "2792461", "revid": "767487", "url": "https://it.wikipedia.org/wiki?curid=2792461", "title": "Pop-ish Frenzy", "text": "Pop-ish Frenzy \u00e8 il secondo album musicale del gruppo musicale inglese Purple Hearts."}
{"id": "2792470", "revid": "38120", "url": "https://it.wikipedia.org/wiki?curid=2792470", "title": "Oarf", "text": ""}
{"id": "2792472", "revid": "767487", "url": "https://it.wikipedia.org/wiki?curid=2792472", "title": "Head on Collision Time Again", "text": "Head on Collision Time Again \u00e8 la prima compilation del gruppo musicale inglese Purple Hearts."}
{"id": "2792475", "revid": "1776051", "url": "https://it.wikipedia.org/wiki?curid=2792475", "title": "Begins Here", "text": "Begins Here \u00e8 il secondo album della band alternative metal The Butterfly Effect. Un disco dal forte impatto, registrato in pochi mesi. Gli argomenti trattati dai testi riguardano tematiche molto personali del cantante e frontman del gruppo Clint Boge, come la vulnerabilit\u00e0, l'abuso e la resurrezione. Da notare i brani \"Without Wings\" e \"One Second of Insanity\" che, pubblicato come singolo, raggiunse la posizione n\u00b0 68 entro la fine del 2003."}
{"id": "2792478", "revid": "1543377", "url": "https://it.wikipedia.org/wiki?curid=2792478", "title": "Salto con gli sci ai XIX Giochi olimpici invernali", "text": "Nel salto con gli sci ai XIX Giochi olimpici invernali furono disputate tre gare, tutte riservate agli atleti di sesso maschile.\nRisultati.\nTrampolino normale.\nLa gara dal trampolino normale si disput\u00f2 il 10 febbraio sul trampolino K90 dello Utah Olympic Park Jumps e parteciparono 60 atleti, che effettuarono due salti con valutazione della distanza e dello stile. Per la prima volta in sede olimpica fu effettuata una prova di qualificazione per determinare i 38 finalisti che si sarebbero aggiunto ai 12 ammessi di diritto grazie alla classifica della Coppa del Mondo.\nTrampolino lungo.\nLa gara dal trampolino lungo si disput\u00f2 il 13 febbraio sul trampolino K120 dello Utah Olympic Park Jumps e parteciparono 66 atleti, che effettuarono due salti con valutazione della distanza e dello stile. Per la prima volta in sede olimpica fu effettuata una prova di qualificazione per determinare i 38 finalisti che si sarebbero aggiunto ai 12 ammessi di diritto grazie alla classifica della Coppa del Mondo.\nGara a squadre.\nLa gara a squadre si disput\u00f2 il 13 febbraio sul trampolino K120 dello Utah Olympic Park Jumps e parteciparono 13 squadre nazionali, che effettuarono due salti con valutazione della distanza e dello stile. Ogni squadra era composta da quattro atleti; ai fini del punteggio vennero conteggiati tutti e quattro i salti di ogni serie."}
{"id": "2792485", "revid": "767487", "url": "https://it.wikipedia.org/wiki?curid=2792485", "title": "Millions Like Us", "text": "Millions Like Us \u00e8 il primo singolo del gruppo musicale inglese Purple Hearts, pubblicato nel 1979 dalla Fiction Records.\nCome Lato B venne scelta \"\"Beat That!\".\nTracce.\nLato A:\nLato B:"}
{"id": "2792491", "revid": "149727", "url": "https://it.wikipedia.org/wiki?curid=2792491", "title": "Alzano Maggiore", "text": ""}
{"id": "2792492", "revid": "529641", "url": "https://it.wikipedia.org/wiki?curid=2792492", "title": "Frustration", "text": "Frustration \u00e8 il secondo singolo del gruppo musicale inglese Purple Hearts, pubblicato nel 1979 dalla Fiction Records.\nCome Lato B venne scelta \"Extraordinary Sensations\".\nTracce.\nLato A:\nLato B:"}
{"id": "2792493", "revid": "264902", "url": "https://it.wikipedia.org/wiki?curid=2792493", "title": "Borazjan", "text": "Bor\u0101zj\u0101n (farsi \u0628\u0631\u0627\u0632\u062c\u0627\u0646) \u00e8 il capoluogo dello shahrest\u0101n di Dashtestan, nella provincia di Bushehr. \nNel 2005, negli scavi dell'antico palazzo di Bardak\u2013e Siah a Doroudgah-e Borazjan, \u00e8 stato ritrovato un rilievo di Dario il Grande ed una tavoletta, che \u00e8 stata decifrata, scritta in neo-babilonese."}
{"id": "2792494", "revid": "4175", "url": "https://it.wikipedia.org/wiki?curid=2792494", "title": "Ida Rubinstein", "text": ""}
{"id": "2792497", "revid": "529641", "url": "https://it.wikipedia.org/wiki?curid=2792497", "title": "Jimmy (Purple Hearts)", "text": "Jimmy \u00e8 il terzo singolo del gruppo musicale inglese Purple Hearts, pubblicato nel 1980 dalla Fiction Records.\nCome Lato B venne scelta \"What Am I Gonna Do\".\nTracce.\nLato A:\nLato B:"}
{"id": "2792501", "revid": "1543377", "url": "https://it.wikipedia.org/wiki?curid=2792501", "title": "Luoghi e popoli visitati dalla spedizione di Hernando de Soto", "text": "Questa \u00e8 una Lista dei luoghi e dei popoli visitati dalla Spedizione di Hernando de Soto negli anni tra il 1539 e il 1543. Nel maggio del 1539, de Soto lasci\u00f2 L'Avana, Cuba con nove navi, oltre 620 uomini e 220 cavalli per la sopravvivenza e approd\u00f2 a Port Charlotte, Florida. Hernando inizi\u00f2 la sua odissea di tre anni attraverso il continente sudorientale del Nord America, da cui de Soto e una gran parte dei suoi uomini non sarebbe pi\u00f9 tornato. Incontrarono numerosi e vari gruppi Nativi Americani, la maggior parte dei quali appartenenti alla Cultura del Mississippi. Solo alcune di queste culture sopravvissero nel XVII secolo."}
{"id": "2792502", "revid": "767487", "url": "https://it.wikipedia.org/wiki?curid=2792502", "title": "My Life's a Jigsaw", "text": "My Life's a Jigsaw \u00e8 il quarto singolo del gruppo musicale inglese Purple Hearts, pubblicato nel 1980 dalla Safari Records.\nCome Lato B vengono scelte \"Just to Please You\" e \"The Guy who made Her a Star\".\nTracce.\nLato A:\nLato B:"}
{"id": "2792515", "revid": "529641", "url": "https://it.wikipedia.org/wiki?curid=2792515", "title": "Plane Crash", "text": "Plane Crash \u00e8 il quinto singolo del gruppo musicale inglese Purple Hearts, pubblicato nel 1980 dall'indipendente Road Runner Records.\nCome Lato B vengono scelte \"Scooby Doo\" e \"Gun of Life\".\nTracce.\nLato A:\nLato B:"}
{"id": "2792516", "revid": "1776051", "url": "https://it.wikipedia.org/wiki?curid=2792516", "title": "The Butterfly Effect EP", "text": "The Butterfly Effect (EP) \u00e8 il primo album della band alternative metal The Butterfly Effect. Un EP con 6 tracce che permise al gruppo di farsi conoscere in Australia, loro paese d'origine. Una radio locale contribu\u00ec in modo particolare al successo del gruppo, in quanto inizi\u00f2 a trasmettere a rotazione le canzoni di questo EP, tanto da poter fare intraprendere al gruppo un tour locale molto ricco di date."}
{"id": "2792520", "revid": "767487", "url": "https://it.wikipedia.org/wiki?curid=2792520", "title": "Notti nel deserto", "text": "Notti nel deserto (\"Desert Nights\", conosciuto anche come \"Thirst\") \u00e8 un film del 1929 diretto da William Nigh.\nFu l'ultima interpretazione in un film muto di John Gilbert.\nTrama.\nFacendosi passare per Lord e Lady Stonehill, due ladri rapinano gli uffici di una compagnia diamantifera sudafricana, portando via con loro - oltre ai diamanti grezzi - anche Hugh Rand, il direttore. Persi nelle desolate lande dove cercano di sfuggire alla cattura, lasciano libero Hugh che li guida in salvo.\nIl falso Lord Stonehill verr\u00e0 arrestato. Mentre Diana, la falsa Lady, innamorata ormai di Rand, si pente, trovando conforto nelle braccia dell'amato.\nProduzione.\nIl film fu prodotto dalla MGM\nDistribuzione.\nUscito negli Stati Uniti il 9 marzo 1929.\nDate di uscita.\nIMDb\nAlias"}
{"id": "2792521", "revid": "4175", "url": "https://it.wikipedia.org/wiki?curid=2792521", "title": "Svetlana Zakharova (ballerina)", "text": ""}
{"id": "2792525", "revid": "529641", "url": "https://it.wikipedia.org/wiki?curid=2792525", "title": "Friends Again", "text": "Friends Again \u00e8 il sesto singolo del gruppo musicale inglese Purple Hearts, pubblicato nel 1986 dalla Unicorn Records\nCome Lato B venne scelta \"Head on Collision Time\"."}
{"id": "2792528", "revid": "125467929", "url": "https://it.wikipedia.org/wiki?curid=2792528", "title": "Tribal Tech", "text": "I Tribal Tech sono un gruppo fusion progressive, formato nel 1984 su iniziativa del chitarrista Scott Henderson e del bassista Gary Willis. Esso incluse Scott Kinsey alle tastiere e Kirk Covington alla batteria. Il gruppo ha prodotto undici album che hanno ampliato i bordi dei generi rock, jazz e blues. Si sono sciolti nel 2000 dopo il rilascio di \"Rocket Science\", dopodich\u00e9 ogni membro ha intrapreso carriere soliste.\nNel settembre del 2009, Scott Kinsey annunci\u00f2 su Facebook, che la band era stata riformata per registrare un album a maggio 2010 per la Tone Center / etichetta Shrapnel."}
{"id": "2792529", "revid": "1568601", "url": "https://it.wikipedia.org/wiki?curid=2792529", "title": "Cratere di Chiyli", "text": "Il Cratere di Chiyli \u00e8 un cratere meteoritico con un diametro di 5,5 km del Kazakistan occidentale. \u00c8 situato a ca. 320 km a nord-nord-est del lago d'Aral.\nSi stima che l'impatto meteoritico che ha prodotto la formazione geologica sia avvenuto 46 \u00b17 milioni di anni fa nell'Eocene. Pur essendo esposto all'erosione atmosferica, le immagini satellitari ne evidenziano i contorni."}
{"id": "2792531", "revid": "287204", "url": "https://it.wikipedia.org/wiki?curid=2792531", "title": "Grado di compattazione", "text": ""}
{"id": "2792533", "revid": "767487", "url": "https://it.wikipedia.org/wiki?curid=2792533", "title": "Fiat 308", "text": "Il Fiat 308 \u00e8 un autobus prodotto dal 1971 al 1978.\nProgetto.\nIl Fiat 308 viene progettato nei primi anni '70 per sostituire il precedente Fiat 309, primo autobus prodotto dalla Fiat Veicoli Industriali senza essere derivato dalla meccanica di un autocarro, come fino ad allora era consuetudine. Prodotto in allestimento interurbano e gran turismo, veniva assemblato nello stabilimento CANSA di Cameri (NO).\nIl Fiat 308 era inoltre venduto come telaio nudo destinato a carrozzieri; alcune delle aziende che hanno \"vestito\" questo modello sono Menarini, Dalla Via, Padane e Minerva.\nTecnica.\nIl Fiat 308 era equipaggiato con il motore 8200.12 da 6 cilindri in linea, con cilindrata di 9.819 cm\u00b3 ed erogante 194 cv di potenza. Il cambio era meccanico a 4 o 5 rapporti. La particolarit\u00e0 di questo modello era la presenza del motore al centro del telaio, nella configurazione detta \"a sogliola\".\nVersioni.\nEcco un riepilogo delle versioni prodotte:\nDiffusione.\nIl 308 ha avuto una notevole diffusione in Italia, rappresentando negli anni '70 la \"corriera\" per antonomasia. Anche grazie alla sua versatilit\u00e0 \u00e8 stato impiegato da numerosissime aziende per i servizi pi\u00f9 svariati; un gran numero di vetture, terminato il servizio di linea, \u00e8 stato trasformato in mezzo per scuola guida."}
{"id": "2792534", "revid": "1005847", "url": "https://it.wikipedia.org/wiki?curid=2792534", "title": "Suddivisioni del Bangladesh", "text": ""}
{"id": "2792537", "revid": "599013", "url": "https://it.wikipedia.org/wiki?curid=2792537", "title": "Carlos Alberto Souza dos Santos", "text": "Carriera.\nDopo aver giocato per alcuni anni nel Goi\u00e1s, Santos divent\u00f2 popolare in Brasile durante la sua permanenza al Botafogo. Nel 1992, convinto da Zico, si trasfer\u00ec ai Kashima Antlers, in Giappone. In Giappone, Santos gioc\u00f2 per molto tempo anche con lo Shimizu S-Pulse e sempre in Giappone chiuse la sua carriera da calciatore nel 2003. Fu per un breve periodo assistente dell'allenatore Kenta Hasegawa e nel 2006 fu l'allenatore delle giovanili del Botafogo."}
{"id": "2792545", "revid": "29815123", "url": "https://it.wikipedia.org/wiki?curid=2792545", "title": "Hermann Mattison", "text": ""}
{"id": "2792557", "revid": "287204", "url": "https://it.wikipedia.org/wiki?curid=2792557", "title": "Kha\u1e6d\u012bb", "text": "Il kha\u1e6d\u012bb () \u00e8 un termine arabo usato per indicare una persona che pronuncia il sermone (\"khu\u1e6dba\") durante la preghiera islamica del venerd\u00ec in moschea o durante la \u1e63al\u0101t del \"\u02bf\u012ad (festivit\u00e0 maggiore) del \"hajj\"\" (pellegrinaggio alla Mecca e dintorni).\nIl \"kha\u1e6d\u012bb\" \u00e8 di norma l'imam (guida della preghiera) della moschea, ma talvolta i due ruoli possono essere assunti da persone differenti. Non esistendo sacerdozio nell'Islam, non vi sono requisiti diversi dall'essere musulmani adulti, puberi, maschi, sani di corpo e di mente e di buona onorabilit\u00e0. Si richiede che per l'esercizio di \"kha\u1e6d\u012bb\" si sia in stato di purit\u00e0 rituale (conseguibile con il \"wu\u1e0d\u016b\u02be \").\nNel contesto sciita, il pi\u00f9 autorevole studioso, incaricato dell'opera di esegesi coranica e di tenere l'allocuzione del giorno del venerd\u00ec islamico si chiama \"Im\u0101m jom\u02bfe\" ().\nLa funzione \u00e8 diventata, per il prestigio connesso, una sorta di cognome nei paesi islamici.\nBibliografia.\nAlessandro Bausani, \"Islam\", Milano, Garzanti, 1980"}
{"id": "2792559", "revid": "256896", "url": "https://it.wikipedia.org/wiki?curid=2792559", "title": "Aree tribali di Amministrazione Federale", "text": ""}
{"id": "2792571", "revid": "287204", "url": "https://it.wikipedia.org/wiki?curid=2792571", "title": "Episodi di Caterina e le sue figlie (terza stagione)", "text": "La terza stagione di \"Caterina e le sue figlie\" \u00e8 formata da otto episodi ed \u00e8 andata in onda dal 13 gennaio 2010 su Canale 5. Questa stagione viene replicata dal 6 maggio 2012 la domenica in prima serata (21.30).\nPrima puntata.\nCaterina e Attilio riescono finalmente a fare il loro viaggio di nozze, ma, a causa di un incidente, Caterina cade in mare. Trascorre un anno dalla scomparsa di Caterina, le figlie sono sempre pi\u00f9 polemiche l'una nei confronti dell'altra accusandosi vicendevolmente dell'incidente della madre; il notaio di famiglia consiglia loro di vendere le loro quote per porre fine alle discussioni. Durante una litigata le tre sorelle finiscono fuori strada con la macchina ma vengono aiutate dal Conte Pigna (Francesco Testi)che rimane subito affascinato da Adele, la figlia pi\u00f9 grande di Caterina. Cetti Saponero (socia di Caterina) non ha liquidit\u00e0 per rilevare la societ\u00e0, perci\u00f2 vorrebbe approfittare di questa situazione la sua ex assistente personale Pina,(Valentina Persia) che ha dei conti in sospeso con Cetti. Nel frattempo il conte Pigna, che si \u00e8 presentato alle tre sorelle come il fattore Firmino, per conquistare Adele prima le regala in forma anonima una borsa nuova e infine le affitta il suo appartamento nel centro di Roma.\nAttilio, rassegnato alla morte della moglie intreccia una relazione con una farmacista siciliana, Maria(\u00c1ngela Molina).\nLe uniche che non hanno ancora perso la speranza di ritrovare la donna sono Liliana - amica del cuore di Caterina - ed Agostina continuamente spronata alla ricerca di sua madre dalla protagonista della sua soap opera preferita, Morena (Manuela Arcuri), che le si materializza davanti in ogni dove.\nPer caso, guardando il video della luna di miele della madre di Pablo, il compagno di suo figlio Enrichetto, Liliana riconosce in una cantante-cameriera di un ristorante cubano proprio la sua amica Caterina o per lo meno una donna che le somiglia in modo impressionante.\nLiliana ed Agostina prendono il primo aereo per Cuba, si precipitano (passando\u00a0\u2013 loro malgrado\u00a0\u2013 per il matrimonio di un cubano) al ristorante che avevano visto nel video e trovano una donna bionda del tutto simile a Caterina, con una forte inflessione napoletana ma che sembra non riconoscerle affatto.\nSeconda puntata.\nLiliana e Agostina sono a Cuba e fanno di tutto per far tornare la memoria a Caterina e riportarla a casa, ma vengono ostacolate da Domenico che la donna crede essere suo fratello.\nIntanto Pina ha pagato un uomo affinch\u00e9 dicesse di essere stato intossicato dai prodotti della \"Vedova del Maresciallo\" e in azienda arrivano i N.A.S. a fare i dovuti controlli da cui non risulta nulla di irregolare :l'azienda pu\u00f2 continuare a lavorare. Intanto Cetty decide di ingaggiare il manager Michele Malimberti che la sostituisca mentre \u00e8 impegnata nello svolgimento dei servizi sociali.\nLiliana e Agostina si recano all'ambasciata italiana per cercare informazioni su Quagliarone Nunzia,cos\u00ec da provare che la donna che vive a Cuba non \u00e8 lei ma Caterina. Le due donne per\u00f2 vengono cacciate dall'edificio e fanno la conoscenza del colonnello Spalletti che decide di aiutarle ad introdursi nell'archiviodell'ambasciata. Nel frattempo Eleonora consegna Jasmine al padre naturale Pablo, marito di Enrichetto. Quest\u2019 ultimo dopo le prime reticenze, si affeziona alla bambina, fino a considerarla un\u2019po anche figlia sua.\nLiliana e Agostina aiutate dal colonnello Spalletti riescono finalmente a provare l'identit\u00e0 di Caterina e Domenico ,messo alle strette, viene arrestato dopo aver confessato di aver trovato la donna in mare e di aver approfittato della sua perdita di memoria facendole credere di essere sua sorella Nunzia .\nMentre Agostina cerca di far ritornare la memoria alla madre mostrandole le foto di figli e parenti, purtroppo senza successo ; Liliana flirta con il colonnello allo scopo di ottenere velocemente i documenti per l'espatrio di Caterina.\nNel frattempo Michele, per pagare dei debiti di gioco, si mette d'accordo con Pina che lo paga per sedurre le figlie di Caterina allo scopo di convincerle a vendere l'azienda a basso prezzo.\nCaterina in aeroporto viene accolta da tutti i suoi parenti ma lei sembra non ricordarsi di nessuno: allora Agostina ha un'idea per far tornare la memoria alla madre: uno shock. Decide quindi di portarla alla festa di fidanzamento del marito Attilio con Maria: qui Caterina sviene e al risveglio recupera la memoria ma non lo dice a nessuno.\nCaterina ha bisogno di riposo e Liliana decide di farla stare a casa sua:durante la notte Caterina confessa all'amica Liliana di aver recuperato la memoria, ma quando riceve la visita del marito Attilio decide di fare finta di non riconoscerlo, perch\u00e9 prima di tornare con lui vuole vendicarsi.\nTerza puntata.\nCaterina confida a Liliana di voler fare la smemorata per un po' di tempo, per vedere cosa succede. Le tre figlie sono preoccupate per le condizioni della madre e Agostina propone di farle visitare l'azienda, sperando che si ricordi qualcosa. \nAttilio lascia Maria, siccome \u00e8 ancora innamorato di Caterina, e Maria, apparentemente, sembra arresa. \nMichele \u00e8 ormai riuscito a conquistare Adele e Carlotta ma Agostina \u00e8 la sorella meno convinta a vendere l'azienda e, su consiglio di Pina, Michele cerca di conquistarla facendole credere di essere appassionato di Morena. Attilio va a recuperare la macchina che aveva lasciato sotto casa di Liliana quando era andato a trovare Caterina e l\u00ec scopre che qualcuno ha graffiato la macchina: i sospetti ricadono, ovviamente, su Caterina. \nAlvaro organizza una festa per il compleanno di Geremia, ma a causa dell'arrivo di Remo, la festa si trasforma in un caos e questo porta nuovamente Cetty e Alvaro a litigare per la crisi di mezz'et\u00e0 di quest'ultimo. Alla festa, Selvaggia parla con Alvaro e scopre che l'uomo ha una collezione di orologi di valore nella camera da letto e, poich\u00e9 lei ed il fratello rischiano lo sfratto, pensa di fare qualcosa; poi la ragazza, fa delle avances a Geremia e questo viene notato da Cetty quando arriva alla festa. \nCaterina decide di andare in azienda mentre Cetty, su insistenza di Agostina, vende le sue quote all'Italia International Food, essendo ancora impegnata nelle pulizie ai servizi sociali. \nIntanto Eleonora approfondisce la conoscenza con Vittorio, il titolare della \"Homme Line\", l'azienda di fabbricazione di vestiti da uomo dove lei lavora, e l'uomo le rivela di essere innamorato di lei e le chiede di sposarlo. \nMichele per pagare un debito di gioco riesce a farsi fare un prestito da Carlotta; per l'uomo, per\u00f2, risulta sempre difficile mantenere un rapporto sia con Carlotta che con Adele. \nAdele, Agostina e Carlotta presentano Michele Malimberti a Caterina ma la donna, vede che Michele tiene per mano sia Adele che Carlotta, e capisce che egli \u00e8 un poco di buono e vuole opporsi alla vendita delle sue azioni. Eleonora pensa alla proposta di matrimonio di Vittorio e alla richiesta di fare da padre a Jasmine, e ne parla con Pablo che, per\u00f2, vorrebbe essere solo lui il padre della bambina; alla fine, accetta le condizioni di Eleonora poich\u00e9 sa che nessun giudice toglierebbe la bambina alla madre per affidarla ad un genitore gay. \nMaria, approfittando di una distrazione di Eufemia ed Epifania, sempre pronte a farsi i fatti degli altri, mette un gatto morto nella farmacia, facendo credere ad Attilio che questo \u00e8 stato un altro gesto di Caterina (era stata Maria a graffiare l'auto di Attilio). Selvaggia, distraendo Geremia, prende le chiavi di casa di Cetty e Alvaro e d\u00e0 un appuntamento a quest'ultimo cosicch\u00e9 lei pu\u00f2 introdursi in casa mentre lui esce; qualcosa, per\u00f2, va storto perch\u00e9 Alvaro torna indietro e la trova in camera da letto, ma lei gli fa credere di avergli voluto fare una sorpresa. In quel momento arriva Cetty, che per\u00f2 credeva ci fosse Geremia con Selvaggia, e la scoperta che c'era Alvaro la manda su tutte le furie e poi si sfoga con Agostina. Caterina, stanca di fare la smemorata, anche a causa dell'azienda, poich\u00e9 ha capito di che pasta \u00e8 fatto Malimberti, si reca da Adele per rivelarle la verit\u00e0 ma una volta l\u00ec, ascolta una telefonata tra lei e Michele, nella quale lui dice che la donna non sta bene ed ha ancora dei problemi e Adele \u00e8 d'accordo con lui; questo porta Caterina a tacere ancora.\nQuarta puntata.\nCaterina decide di indagare sulle vere intenzioni del manager Michele Malimberti con l'aiuto della sua centralinista Elsa (interpretata da Isa Gallinelli). Scoprono dunque che il manager ha una relazione sia con Adele che con Carlotta. E che il motivo per cui lui le inganna entrambe \u00e8 assicurarsi che decidano di vendere l'azienda alla International Food. Allora Caterina ferma le figlie prima che firmino la cessione dal notaio, dicendo che la sua azienda non si vende. Di fronte al rifiuto di Caterina, Pina (Valentina Persia) preme su Malimberti insistendo sulla necessit\u00e0 di attuare il cosiddetto \"Piano B\". Eleonora \u00e8 felice perch\u00e9 finalmente ha trovato un marito e dunque una famiglia per sua figlia; Pablo ed Enrichetto tuttavia all'inaugurazione del loro locale litigano per via della bambina, perch\u00e9 Eleonora su pressione del fidanzato gli ha impedito di vederla. Intanto il fidanzato impone ad Eleonora un'etichetta moralista e puritana; ma Eleonora scopre casualmente dei video in cui il fidanzato moralista in realt\u00e0 si cimenta in attivit\u00e0 erotiche private. Quindi decide di lasciarlo.\nIntanto Cetty \u00e8 ancora alla ricerca del marito, il quale si \u00e8 trasferito in un residence. Alvaro spera ancora in una relazione con Selvaggia, la quale gli dice chiaramente che non \u00e8 assolutamente interessata a lui. Cetty invece subisce le avances dell'amico di suo figlio, un ventenne il quale le dice che suo marito non la merita. Agostina tenta di far uscire suo marito Ettore dalla depressione riunendo i suoi vecchi amici con cui suonava. Il manager Malimberti intanto spera nella vendita dopo l'ennesimo ultimatum di Pina: Caterina si decide a vendere in quanto pensa che la sua famiglia non \u00e8 pi\u00f9 unita: ma ci ripensa quando grazie a Elsa scopre che esiste un'offerta pi\u00f9 vantaggiosa da parte di un altro compratore. Intuisce che Malimberti \u00e8 in combutta con la International Food. A questo punto non resta altro per Pina e Malimberti che attuare il piano B: avvelenare i prodotti dell'azienda e chiamare i N.A.S.\nQuinta puntata.\nCaterina (Virna Lisi), essendo certa che sia stato Malimberti (Brando Giorgi) a chiamare i N.A.S., lo licenzia malgrado il parere contrario delle figlie. Malimberti, per\u00f2, ha un ascendente molto forte su di loro e, visto che il danno all'azienda si \u00e8 aggravato per il ritrovamento della salmonella nei prodotti, prova a convincerle che l'Italian International Food \u00e8 l'unica che sarebbe disposta ad acquistare l'azienda. Maria (\u00c1ngela Molina), intanto, sempre pi\u00f9 ossessionata dal fatto che Attilio (Ray Lovelock) l'abbia lasciata per Caterina, ruba la giacca della donna e si mette una parrucca per assomigliarle cos\u00ec, una notte, incendia la farmacia di Attilio e viene vista da Epifania (Anna Maria Torniai) ed Eufemia (Clara Bindi) che la scambiano per Caterina. Le due donne insinuano nella mente di Attilio, il dubbio che sia stata Caterina ad dare fuoco alla farmacia ma l'uomo non ne \u00e8 del tutto convinto. Adele (Alessandra Martines) dice alla madre che se non vende l'azienda, non avr\u00e0 pi\u00f9 niente a che fare con lei ma Caterina \u00e8 ostinata a non vendere poich\u00e9 sa che Malimberti \u00e8 un mascalzone. Michele, allora, avendo capito che Caterina non vender\u00e0 mai, vuole far credere ad Adele, Carlotta (Sarah Felberbaum) e Agostina (Valeria Milillo) che la madre \u00e8 pazza; Elda (Isa Gallinelli) ascolta una conversazione tra le figlie e lo riferisce a Caterina che vuole trovare le prove per incastrare Malimberti, facendo rubare ad Elda il suo computer. Tatiana (Alessandra Barzaghi) e Malimberti, per\u00f2, la scoprono ma non riescono a farle confessare il furto; Caterina chiede aiuto ad Enrico (Attilio Fontana) per sbloccare le password ed accedere ai dati del pc. Eleonora (Eva Grimaldi) va a vivere con Pablo (Quim Vila), Enrico e Jasmine, portando Liliana (Iva Zanicchi) ed Estrella (Rossy De Palma) ad \"allearsi\" per mandarla via. Adele, Agostina e Carlotta non sono del tutto convinte sull'idea di far interdire Caterina ma l'insistenza di Michele le porta sempre pi\u00f9 su quella strada. Aldo (Giorgio Musumeci), per amore di Cetty (Giuliana De Sio), controlla tutti i residence della citt\u00e0 per trovare Alvaro (Stefano Santospago) e, finalmente, lo trova e poi, bacia appassionatamente la donna. Rebecca (Martina Pinto) rivela a Remo (Emanuele Ajello), dopo che aveva dato a Selvaggia (Tamara Di Giulio) i 1000 \u20ac per l'affitto, che la ragazza voleva farsi dare dei soldi anche da Alvaro e lo convince che \u00e8 falsa e, alla fine, Remo riceve un pugno da Selvaggia. Geremia (Lorenzo De Angelis) nota una strana complicit\u00e0 tra Remo e Rebecca e se ne va di casa; Rebecca, infatti, confessa ad Agostina di non essere pi\u00f9 sicura dei sentimenti per Geremia a causa di Remo. Agostina riesce, finalmente, a trovare la figurina 17 dell'album di Morena (Manuela Arcuri) mentre Ettore (Alessandro Benvenuti) vuole fare dei colloqui di lavoro come cantante rock, all'insaputa della moglie. Agostina scambia, per sbaglio, il suo cellulare con quello di Luciano (Sergio M\u00fa\u00f1iz) e scopre che Italia Dominici (Carmela Vincenti) gli ha dato un appuntamento. Attilio chiede a Caterina se \u00e8 stata lei oppure no ad incendiare la farmacia e la donna nega, dicendogli, anche, di sentire la sua mancanza: all'improvviso a casa di Attilio, va via la luce e Maria gli spara ad una gamba. Epifania ed Eufemia vogliono parlare con il Capitano dei Carabinieri che si occupa dell'incendio alla farmacia, per rivelare i loro sospetti. Tatiana informa Michele dell'incendio e del sospetto che sia opera di Caterina e l'uomo si colpisce con un tagliacarte, facendo credere che sia stata Caterina ad accoltellarlo; le figlie, cos\u00ec, si convincono che la madre \u00e8 pazza e la fanno rinchiudere in una clinica. Michele vuole che Caterina rimanga ricoverata giusto il tempo che le figlie vendano l'azienda; Caterina si rende conto di quello che \u00e8 successo e deve trovare il modo di uscire da l\u00ec.\nSesta puntata.\nCaterina, dopo mille sforzi e grazie all'aiuto di Attilio, riesce a uscire dall'ospedale e corre subito in azienda per cercare di bloccarne la vendita. Per fortuna per\u00f2 Malimberti \u00e8 gi\u00e0 quasi incastrato perch\u00e9 Adele e Carlotta scoprono che l'uomo stava con entrambe. Alla fine Malimberti viene scoperto anche grazie a una confessione della sua assistente. Nel franttempo Rebecca crede di essere ancora invaghita di Remo che contraccambia. Geremia ascolta sua madre che gli consiglia che se lui \u00e8 cos\u00ec innamorato di Rebecca deve fare qualunque cosa per lei e cos\u00ec lui decide di sposarla, va a casa sua dove incontra Agostina e le chiede dove si trova la figlia. Agostina gli risponde che non lo sape ma che torner\u00e0 tra poco, cos\u00ec Geremia decide di aspettarla. Quando Rebecca arriva, Agostina lascia soli i due; Geremia tira fuori un anello e le chiede di sposarlo, ma in lacrime e dispiaciuta Rebecca gli risponde di no perch\u00e9 non \u00e8 innamorata di lui ma di un'altra persona, Remo, che stava iniziando a frequentare di nuovo credendo sia cambiato, e aggiunge che se Geremia avesse voluto poteva dimostrare di amarla prendendosi maggiore cura di lei e di loro figlio Jonas. Geremia esce dalla casa arrabbiato e deluso perch\u00e9 si aspettava una risposta positiva da parte di Rebecca. Agostina chiede dolcemente alla figlia cosa \u00e8 successo, se per caso hanno litigato, e lei le spiega tutto. Caterina \u00e8 arrabbiatissima con le figlie, a loro volta in lite tra loro, e non le vuole perdonare, per\u00f2 finalmente fa la pace con Attilio. Cetty riesce a liberarsi di Aldo che si innamora della sua psicologa. Intanto Liliana e la madre di Pablo fanno incontrare Eleonora con Alvise, che finisce col farle fare un incidente. Alla fine Caterina viene chiamata dell'ospedale per Eleonora, ma la donna pensa che Adele stia male. Va a casa per vedere sua nipote e trova tutte le sue figlie che grazie al conte Pigna si sono riappacificate e a sua volta fa pace con loro.\nSettima puntata.\nAttilio \u00e8 in grave pericolo: Maria cerca in tutti i modi di ucciderlo, arrivando anche a scrivere sul muro di casa minacce verso Caterina, che se vuole vederlo vivo deve lasciarlo, ma Caterina decide di fare una commedia, facendo finta che lei e Attilio si siano lasciati. Maria li vede (pensando che fosse vero) ed \u00e8 molto felice dell'accaduto. Eleonora \u00e8 scampata all'incidente e decide quindi di non vedere pi\u00f9 Alvise, il veneziano che guidava l'auto. Pablo scopre che Alvise in realt\u00e0 era d'accordo con Liliana ed Estrella e per questo cerca di consolare Eleonora. Tra i due vi \u00e8 un forte riavvicinamento. A Roma intanto Caterina lascia le sue quote alle figlie, le quali insieme a Cetty cercano di risolvere il problema dell'azienda. Cetty riesce a provare la colpevolezza di Pina nell'affare della salmonella; ma per risollevare l'azienda hanno bisogno di un fornitore. Adele \u00e8 decisa a ritornare in America, ma grazie ad uno stratagemma il Conte riesce a farla rimanere. In seguito scopre che il Conte, il proprietario della sua casa, possiede un'azienda agricola molto grande, per cui Adele si precipita a parlare con lui. Ovviamente, visto che il conte e Firmino sono la stessa persona, Adele \u00e8 costretta a rivolgersi a quest'ultimo. Il conte infatti le dice per telefono che deve trattare d'affari solo con Firmino. Cetty riesce a scoprire dove \u00e8 Alvaro: in un convento di frati; ma quando lo vede \u00e8 sconvolta. Alvaro ha fatto voto di non parlare n\u00e9 di ascoltare nessuno. Cetty \u00e8 disperata ed \u00e8 dispiaciuta per il figlio Geremia, il quale \u00e8 ancora innamorato di Rebecca. Ad Anfri, Caterina dopo l'ennesimo incidente causato da Maria organizza un piano con Attilio: fingono di lasciarsi per fare uscire Maria allo scoperto. Quindi Caterina ritorna nella sua casa di Roma. Sempre ad Anfri, Pablo decide di lasciare Enrichetto e ritornare con Eleonora e la loro figlia; insieme vanno in Spagna. Evarista, invece viene scoperta dalle zie, mentre ritorna a casa dalle sue fughe notturne. Le zie le dicono che se non vuole essere diseredata deve dar loro un nipote. Per cui Evarista fa visita ad Enrichetto, che \u00e8 in lacrime per la fuga di Pablo.\nOttava puntata.\nCaterina continua a nascondersi e tutto procede come previsto, ma Maria scopre che i due si sentono ancora e perci\u00f2 un giorno, mentre Caterina butta la spazzatura, la rapisce e la porta nella sua ruolotte. Maria \u00e8 sul punto di ammazzarla ma non lo fa, soprattutto quando parlando le due scoprono di avere pi\u00f9 cose in comune di quanto immaginano, come l'essere state abbandonate dai loro mariti in passato, ed Attilio con una telefonata scopre tutto e chiama i carabinieri. I carabinieri trovano le due che giocano a carte ma arrestano ugualmente Maria. \nRebecca litiga con la nonna e dice di andarsene e non tornare mai pi\u00f9. Caterina chiama Cetty e le chiede se sua nipote stava da lei, per poi raccontarle il rapporto di Geremia con Selvaggia. Lei si arrabbia e va in discoteca a separarli ma il figlio, che non sapeva niente della litigata tra Caterina e la ex, ama ancora Rebecca. Lui va subito a cercarla e pensa che sia andata a letto con Remo, cos\u00ec Geremia si scontra subito con lui. Poi Rebecca li vede e rompe in testa a Remo una bottiglia di vetro, e rotorna con Geremia che le chiede di sposarlo e lei accetta con gioia. Intanto il marito di Agostina diventa una specie di hippie rock, ad esempio mettendosi la giacca con le frange.\nLui capisce che Spacca Gino lo sta usando e perci\u00f2 decide di lasciare la musica. Agostina \u00e8 costretta a scegliere tra suo marito e Luciano ma ci litiga e li lascia perdere. Agostina vince il concorso di Morena la Spaccacuori e lasciando la fotocamera sul set scopre la verit\u00e0 su di lei: il suo personaggio e le cose che dicevano erano finte. Intanto Adele scopre durante la riunione per i prodotti alimentari dell'azienda, che l'uomo che la corteggiava misteriosamente, il fattore Firmino e il conte Pigna sono la stessa persona. Di questo si arrabbia molto e decide di lasciare subito l'azienda, ma sentendosi innamorata del conte, va alla sua villa dove lo trova e si dichiarano. Lui le chiede di sposarlo e lei accetta. Arriva il giorno del matrimonio, dove sono presenti tutti: Caterina, Attilio, Agostina, Ettore, Rebecca, Geremia, Jonas, Carlotta, Pietro, Liliana, Enrico ed Evarista. Subito dopo esser iniziata la cerimonia arrivano direttamente dalla Spagna Pablo, Eleonora e Jasmine per chiedere perdono a Enrico. I due sposi si riappacificano ed Evarista davanti a tutti dice alle sue zie Epifania ed Eufemia che lei \u00e8 lesbica e che si \u00e8 innamorata della barista. Liliana e Caterina sono felici che le cose si siano rimesse tutte a posto e ridono beatamente."}
{"id": "2792572", "revid": "287204", "url": "https://it.wikipedia.org/wiki?curid=2792572", "title": "Australasian Championships 1907", "text": "Gli Australasian Championships 1907 (conosciuto oggi come Australian Open) sono stati la 3\u00aa edizione degli Australasian Championships e terza prova stagionale dello Slam per il 1907. Si \u00e8 disputato dal 18 al 24 agosto 1907 su campi in erba a Brisbane in Australia. Il singolare maschile \u00e8 stato vinto dall'australiano Horace Rice, che si \u00e8 imposto sul neozelandese Harry Parker in 3 set. Nel doppio maschile si \u00e8 imposta la coppia formata da Bill Gregg e Harry Parker. Non si sono giocati i tornei femminili e il doppio misto che saranno introdotti nel 1922.\nRisultati.\nSingolare maschile.\n Horace Rice ha battuto in finale Harry Parker 6\u20133, 6\u20134, 6\u20134\nDoppio maschile.\n Bill Gregg / Harry Parker hanno battuto in finale Horace Rice / George Wright 6-2, 3-6, 6-2, 6-2"}
{"id": "2792577", "revid": "767487", "url": "https://it.wikipedia.org/wiki?curid=2792577", "title": "Il cielo in una stanza (film)", "text": "Il cielo in una stanza \u00e8 un film del 1999 diretto da Carlo Vanzina.\nDella colonna sonora fa parte la cover della celebre canzone omonima del fim, cantata qui da Giorgia e con una parte rap scritta da lei.\nTrama.\nMarco \u00e8 un ragazzo in lotta con il padre Paolo che lo critica continuamente in tutto ci\u00f2 che fa. Il giorno che riceve una sgridata per essere tornato a casa tardi ed essersi fatto rubare il motorino, lo accusa di non capirlo in nulla e di essere un vecchio. Paolo allora, per far capire al figlio che \u00e8 stato giovane anche lui e che lo sta malgiudicando, lo porta con s\u00e9 negli anni '60.\nPer Marco comincia cos\u00ec una nuova vita accanto al suo genitore giovane, notando cos\u00ec che Paolo da ragazzo in alcune cose non se la cava male: ha molto spirito d'iniziativa, gioca molto bene a calcio ed \u00e8 molto stimato dai suoi amici, in particolare Massimo e Claudio. In compenso, in altre cose \u00e8 particolarmente sfigato: viene ripetutamente stuzzicato dal fratello maggiore Francesco, che lo prende in giro per i motivi pi\u00f9 svariati, e ha poco successo con le donne. Di cui due in particolare: Britt, una ragazza svedese venuta in vacanza a Roma durante le feste di Natale, che dopo una romantica serata passata insieme lo invita a casa sua a Stoccolma, dove il povero Paolo scopre che \u00e8 fidanzata con un altro, e Silvia, una sua compagna di scuola che gli fa credere di trovarlo attraente, mentre alla fine, quando sembra che tra i due sia scoccata la scintilla, lo tradisce proprio con il fratello Francesco. Dopo quest'ultima mazzata, Paolo decide di vendicarsi: ruba la macchina a Francesco, e dopo aver raccattato Marco e Claudio, sale su una nave in partenza per la Iugoslavia, dove li attende Massimo.\nA questo punto, Marco, che ha assistito a tutti questi avvenimenti, cambia opinione sul padre, considerandolo ormai pi\u00f9 che un genitore un grande amico."}
{"id": "2792585", "revid": "109207087", "url": "https://it.wikipedia.org/wiki?curid=2792585", "title": "La colpa dell'abate Mouret", "text": "La colpa dell'abate Mouret - pubblicato in Italia come Il fallo dell'abate Mouret - (titolo originale \"La Faute de l'abb\u00e9 Mouret\") \u00e8 il quinto romanzo della serie in 22 volumi I Rougon-Macquart dello scrittore francese \u00c9mile Zola, pubblicato nel 1875. Violentemente anticlericale nei toni, \u00e8 ambientato in un remoto e isolato villaggio provenzale. Qui, un parroco sar\u00e0 lacerato dalla scelta tra la vocazione religiosa e l'amore per una donna.\nDal romanzo fu tratto nel 1970 un film franco-italiano diretto da Georges Franju ed intitolato \"L'amante del prete\".\nTrama.\nSerge Mouret, figlio di Fran\u00e7ois Mouret (a sua volta figlio di Ursule Macquart, figlia di Adela\u00efde Fouquet) e della cugina Marthe Rougon (figlia di Pierre Rougon, figlio di Adela\u00efde Fouquet), \u00e8 il giovane parroco (\"abb\u00e9\", in francese, non \u00e8 utilizzato soltanto in riferimento ad un abate) di un villaggio del Mezzogiorno della Francia, dal carattere mite e buono. Egli vive in una canonica insieme alla sorella Desir\u00e9e, nella certezza della sua fede e convinto che i peccatori devono essere aiutati a superare le loro debolezze.\nNello stesso paese vive frate Archangias, uomo dal carattere violento, che rimprovera Mouret per la sua bont\u00e0, dal momento che egli \u00e8 convinto che il peccato debba ad ogni costo essere sterminato.\nUn giorno il giovane Mouret accompagna lo zio materno, il dottor Pascal Rougon, che si recava a visitare il guardiano del grande parco \"Paradou\", un uomo materialista e misantropo di nome Jeanbernat che era ammalato, nella speranza di riuscire a convertirlo.\nInsieme a Jeanbernat vive la giovane nipote Albine in piena libert\u00e0 nella natura e quando poco tempo dopo Mouret viene condotto dallo zio al Paradou nella speranza di guarirlo da una febbre mortale che lo aveva assalito, il giovane prete, sotto le cure di Albine, si abbandona allo splendore del luogo e si lascia andare alla tenerezza per la giovane della quale si innamora. \nI due giovani trascorrono cos\u00ec giorni pieni di felicit\u00e0 fino a quando il frate Archangias, che vuole distogliere dal peccato Serge, riesce ad allontanarlo da quel luogo e da Albine. Serge ritorna cos\u00ec alla sua vita di sempre, tormentato inoltre dal peccato commesso, trascorrendo le ore e i giorni nella preghiera e nella sofferenza. Quando Albine si reca nel luogo in cui vive Serge per convincerlo a ritornare da lei, egli oppone resistenza e si rivolge ancora di pi\u00f9 a Dio. In un momento di debolezza si recher\u00e0 ancora una volta al Paradou ma sar\u00e0 la volta in cui dir\u00e0 addio per sempre alla fanciulla amata e mentre egli crede di compiere cos\u00ec la sua ascesi, Albine, che non si d\u00e0 pace per l'abbandono, non riesce pi\u00f9 a sentire l'incanto di quel giardino e, riempita la sua stanza di fiori dal profumo intenso, muore soffocata nel sonno portando con s\u00e9 la creatura che portava nel grembo.\nSerge, pieno di dolore ma sereno, metter\u00e0 l'ultima zolla di terra sulla tomba di Albine concludendo con il sacrificio la sua sofferenza."}
{"id": "2792601", "revid": "118832881", "url": "https://it.wikipedia.org/wiki?curid=2792601", "title": "Cultura Sican", "text": "La cultura Sican (anche \"Lambayeque\" e \"Sic\u00e1n\") si \u00e8 sviluppata tra l'VIII e il XIV secolo\u00a0d.\u00a0C e si estese sul territorio oggi corrispondente alla regione di Lambayeque arrivando, nel periodo di massima estensione (nel periodo 900 -1100), a occupare quasi per intero l'attuale costa peruviana. Questa cultura \u00e8 nata a partire dalla decadenza della cultura mochica dalla quale ha tratto la maggior parte delle sue conoscenze e tradizioni culturali.\nNello sviluppo di questa civilt\u00e0 si distinguono tre periodi:\nI lambayeque raggiunsero notevoli risultati nel campo dell'architettura, dell'oreficeria e della navigazione. Se i Mochica erano stati abili orefici e ingegneri idraulici, i lambayeque raggiunsero vette d'ingegno ancora pi\u00f9 elevate grazie alle leghe metalliche che riuscirono a realizzare e ai loro enormi sistemi di irrigazione. Sebbene non raggiunsero mai n\u00e9 la dimensione, n\u00e9 la complessa organizzazione politica dei mochica, non vi \u00e8 dubbio che da essi appresero e raffinarono queste capacit\u00e0 tecnologiche.\nLo spazio e il tempo per i lambayeque.\nLa cultura lambayeque si estese tra la provincia di Motupe al nord e la provincia di Jequetepeque al sud, tra il 700 e il 1350.\nLa cultura lambayeque sorse dalle ceneri della cultura mochica, dopo la scomparsa di questa cultura dovuta a probabilmente al distruttivo fenomeno di \"El Ni\u00f1o\". Se da un lato, i lambayeque possono essere considerati gli eredi dei mochica, dall'altro si pu\u00f2 dire che ricevettero tutta una serie di nuove influenze.\nInfatti, poich\u00e9 al momento della sua nascita, la cultura Huari e la cultura Tiahuanaco erano ancora molto importanti, la civilt\u00e0 lambayeque aggiunse alla sua eredit\u00e0 mochica anche i tesori culturali di queste due popolazioni. Per via della loro collocazione geografica, i lambayeque furono influenzati anche dalla civilt\u00e0 Cajamarca. Un'altra influenza fu senz'altro anche quella dei chim\u00fa. Nonostante la cultura lambayeque fosse pi\u00f9 antica, entrambe le civilt\u00e0 erano discendenti dei mochica: i lambayeque si svilupparono al nord, mentre i chim\u00fa al sud. Poich\u00e9 lo sviluppo di queste due civilt\u00e0 fu quasi parallelo, vi fu un'influenza reciproca tra i chim\u00fa e i lambayeque.\nLa leggenda sulle origini.\nLa leggenda narra di un grande re chiamato Naylamp o Naymlap che giunse dal mare con una grande flotta di zattere e accompagnato da una lussuosa corte di funzionari esperti nelle diverse arti. Il re port\u00f2 con s\u00e9 un idolo di pietra verde chiamato \"Yampallec\" (dal quale deriverebbe il nome di Lambayeque) e inaugur\u00f2 un lungo periodo di pace e prosperit\u00e0 nella regione.\nNaylamp fond\u00f2 una dinastia di diversi sovrani. Convinto da un demonio che gli apparve in forma di donna, il re Fempellec, l'ultimo discendente di Naylamp, commise l'errore di trasferire l'idolo Yampallec in un altro posto. Lo spostamento dell'idolo caus\u00f2 alluvioni, siccit\u00e0 e carestie. Il castigo per l'oltraggio all'idolo fu completo con l'arrivo dai regni del sud di un potente tiranno, Chimo C\u00e1pac o Chim\u00fa C\u00e1pac, che si impossess\u00f2 delle ricche terre dei lambayeque.\nDa questa leggenda si pu\u00f2 intuire che il territorio dei lambayeque fu governato da una dinastia di buoni regnanti che basavano il loro potere sulla religione e che, infine, la scarsa attenzione al governo da parte dell'ultimo re, fu la causa della fine della dinastia e l'avvento di un nuovo re proveniente dal sud.\nGeografia ed economia.\nLa civilt\u00e0 lambayeque si estese su tutto il territorio compreso tra Sullana al nord fino alla regione di Trujillo al sud. Poich\u00e9 non sono stati ritrovati resti archeologici di questa civilt\u00e0 sulle montagne, questa civilt\u00e0 viene annoverata tra i popoli della costa.\nSebbene i lambayeque abbiano ereditato parte dei sistemi di irrigazione costruiti dai mochica, le loro realizzazioni furono pi\u00f9 grandiose in quanto riuscirono a irrigare spazi notevolmente maggiori. Furono loro a realizzare quasi interamente la rete di canali, invasi e riserve d'acqua che colleg\u00f2 le valli di Reque, Lambayeque, La Leche e Sa\u00f1a. Il risultato di queste opere fu un'agricoltura prospera le cui coltivazioni principali furono il mais e il cotone. La creazione di un collegamento tra diverse valli situate in un'area strategica (di facile raggiungimento da altre regioni), permise a questa popolazione di svilupparsi anche da un punto di vista commerciale.\nPeriodi storici.\nL'archeologo giapponese Izumi Shimada ha studiato questa civilt\u00e0 per diversi anni e ha identificato tre periodi nella storia dei lambayeque (o \"Sic\u00e1n\"):\nSic\u00e1n antico (700 - 900).\nDi questa fase storica si sa molto poco per via della scarsit\u00e0 dei reperti archeologici (ceramica, manufatti tessili, reperti architettonici). Questo periodo \u00e8 collegato alla fase finale della civilt\u00e0 mochica e alla grande influenza esercitata dagli Huari. Da questo si pu\u00f2 dedurre che in questo periodo, la civilt\u00e0 lambayeque \u00e8 in fase di piena formazione e permeabile alle influenze esterne. \u00c8 stata una delle culture pi\u00f9 attive nella produzione tessile.\nSic\u00e1n medio (900 - 1100).\nIn questa fase, il popolo lambayeque divenne pi\u00f9 coeso e cominci\u00f2 ad acquisire una propria identit\u00e0 culturale. Venne stabilita come capitale la citt\u00e0 di Bat\u00e1n Grande, governata da re-sacerdoti che diffusero il culto degli dei Sic\u00e1n. \u00c8 un periodo di splendore, quello nel quale sono state realizzate le sontuose tombe per le classi agiate riportate alla luce dagli archeologi; \u00e8 il periodo di sviluppo del commercio e di costruzione del sistema di irrigazione che colleg\u00f2 le diverse valli del territorio.\nSic\u00e1n recente (1100 - 1375).\n\u00c8 la tappa della decadenza e della definitiva scomparsa di questa civilt\u00e0. A Bat\u00e1n Grande si svilupp\u00f2 un tremendo incendio seguito da un periodo di siccit\u00e0. Molti abitanti, stufi di pagare i tributi ai Re-sacerdoti, cominciarono a trasferirsi nella citt\u00e0 di T\u00facume e a rinnegare il culto degli dei Sic\u00e1n. Infine, nel 1375, il territorio dei lambayeque viene conquistato dal re chim\u00fa Chim\u00fa C\u00e1pac, e diventa una provincia del regno Chim\u00fa.\nVisione religiosa.\nNelle ceramiche giunte fino a noi, i lambayeque hanno sempre rappresentato i loro usi e le loro credenze religiose.\nL'architettura.\nI lambayeque costruirono grandi complessi monumentali nei quali risiedevano i re-sacerdoti, si dirigeva il culto e si amministrava l'economia. Per via delle dimensioni e l'inesistenza di quartieri popolari all'interno di questi complessi, alcuni studiosi preferiscono considerarli dei centri cerimoniali e non delle vere e proprie citt\u00e0. Il popolo viveva nelle vicinanze di questi centri e vi entrava solo per pagare i tributi e fare offerte agli dei.\nErano centri pieni di piramidi tronche realizzate in mattoni di fango (come quelle dei mochica). A causa delle piogge torrenziali e all'azione dei profanatori di tombe, le piramidi giunte sino a noi mostrano solo in parte l'antica imponenza che dovevano avere.\nLe conoscenze architettoniche portate da Naylamp e dai suoi seguaci sono riscontrabili nella Huaca Chotuna, a 6\u00a0km da Lambayeque. In questo sito, il monumento principale \u00e8 una piramide di mattoni fango alta 15 metri con decorazioni simili a quelle della Huaca del Drag\u00f3n.\nBat\u00e1n Grande.\n \u00c8 considerata la capitale del popolo lambayeque nel periodo del Sic\u00e1n medio. \u00c8 un sito in cui si trovano 17 piramidi di altezza superiore ai 30 metri. Questo sito non era solo un luogo di culto religioso capace di accogliere migliaia di pellegrini, ma anche un importante centro amministrativo che permise ai re-sacerdoti di consolidare il proprio potere.\nT\u00facume.\nCapitale dei lambayeque nel periodo del Sic\u00e1n recente, come nel caso di Bat\u00e1n Grande, ebbe un'importante funzione amministrativa oltrech\u00e9 religiosa. Si trova a 10\u00a0km a sudovest di Bat\u00e1n Grande in posizione strategica in quanto si trova alla confluenza di due fiumi, il Lambayeque e il fiume La Leche, entrambi fondamentali per l'economia agricola del regno.\nApurlec.\nQuesto complesso \u00e8 considerato uno dei pi\u00f9 grandi dell'antico Per\u00f9 e quello che pi\u00f9 si avvicina alla categoria di citt\u00e0. \u00c8 importante per le piramidi, i depositi e le ampie strade, ma anche per i canali, le coltivazioni e le aree suburbane che indicano la sua importanza come centro di produzione e distribuzione agricola oltre che cerimoniale.\nMetallurgia.\nL'uso dei metalli \u00e8 di eredit\u00e0 mochica. I Lamabyeque perfezionarono le tecniche metallurgiche grazie a una superiore padronanza tecnica e a nuovi stili. Erano in grado di curare l'intero processo metallurgico, dall'estrazione del metallo alla preparazione delle leghe, arte nella quale superarono i mochica stessi."}
{"id": "2792605", "revid": "287204", "url": "https://it.wikipedia.org/wiki?curid=2792605", "title": "Australasian Championships 1906", "text": "Gli Australasian Championships 1906 (conosciuto oggi come Australian Open) sono stati la 2\u00aa edizione degli Australasian Championships e terza prova stagionale dello Slam per il 1906. Si \u00e8 disputato dal 26 al 31 dicembre 1906 sui campi in erba di Christchurch in Nuova Zelanda. Il singolare maschile \u00e8 stato vinto dal neozelandese Anthony Wilding, che si \u00e8 imposto sul connazionale Harry Parker in 3 set. Nel doppio maschile si \u00e8 imposta la coppia formata da Rodney Heath ed Anthony Wilding. Non si sono giocati i tornei femminili e il doppio misto che saranno introdotti nel 1922.\nRisultati.\nSingolare maschile.\n Anthony Wilding hanno battuto in finale Frank Fisher 6\u20130, 6\u20134, 6\u20134\nDoppio maschile.\n Rodney Heath / Tony Wilding ha battuto in finale Cecil Cleve Cox / Harry Parker 6-2, 6-4, 6-2"}
{"id": "2792612", "revid": "767487", "url": "https://it.wikipedia.org/wiki?curid=2792612", "title": "Dave Cairns", "text": "Biografia.\nNel 1976 forma insieme all'amico Ian Page i \"New Hearts\" con i quali comincer\u00e0 la carriera musicale prima di fondare insieme a Seb Shelton Dennis Smith e i Secret Affair, nei quali ricopre, insieme a Page, il ruolo di autore di testi e musiche della band, tra cui spiccano canzoni come \"Time for Action\", \"My World\" e \"Sound of Confusion\".\nDopo il 1982 con lo scioglimento dei Secret Affair, Dave Cairns collabora a pi\u00f9 progetti tra cui i \"The Flag\" e i Walk on Fire (1987), una rock band scozzese, dove ricopre il ruolo di tastierista e con la quale registra due album.\nNel 2002 prende parte alla reunion con i Secret Affair."}
{"id": "2792615", "revid": "1442080", "url": "https://it.wikipedia.org/wiki?curid=2792615", "title": "Macedonia all'Eurovision Song Contest 2010", "text": "L'Ex Repubblica Iugoslava di Macedonia ha confermato la partecipazione all'Eurovision Song Contest 2010 e, per selezionare il brano, ha organizzato lo Skopje Fest, realizzato in due semifinali il 18 e 19 febbraio e la finale del 20 febbraio. \u00c8 stato vinto da Gjoko Taneski feat. Billy Zver &amp; Pejcin con il brano \"Jas ja imam silata\".\nSkopje Fest.\nLo spettacolo \u00e8 consistito di due semifinali con 14 brani l'una, di cui 8 avrebbero avuto accesso alla finale. Il sistema di votazione e le finestre di televoto sono state identiche a quelle adottate all'Eurovision Song Contest di quell'anno. MRKTV ha annunciato brani ed autori il 30 dicembre 2009, mentre ha annunciato i cantanti il 12 gennaio dell'anno successivo.\nFinale.\nLa finale \u00e8 stata decisa tramite il 50% di voto di giuria ed il 50% di televoto, in Macedonia, Canada, Australia, Germania, Svezia, Svizzera e Turchia. Hanno partecipato come ospiti Julian Pasha (rappresentante albanese di quell'anno), Vuka\u0161in Braji\u0107 (rappresentante bosniaco di quell'anno) e Karolina Go\u010deva (rappresentante macedone nel 2002 e 2007).\nC'\u00e8 stato un pareggio fra Gjoko Taneski feat. Billy Zver &amp; Pejcin e Vlatko Ilievski, risolto a favore dei primi in quanto il maggior voto di giuria (che ha avuto la priorit\u00e0 sul televoto) \u00e8 andato a loro.\nAll'Eurovision Song Contest.\nLa Macedonia ha gareggiato nella prima semifinale, il 25 maggio 2010, esibendosi per 15\u00aa ed arrivando in classifica nella stessa posizione, con 37 punti, non accedendo alla finale. Nella classifica del televoto \u00e8 arrivata 15\u00aa con 30 punti, mentre nella classifica della giuria \u00e8 arrivata 10\u00aa con 62 punti."}
{"id": "2792617", "revid": "122836249", "url": "https://it.wikipedia.org/wiki?curid=2792617", "title": "A Dustland Fairytale", "text": "A Dustland Fairytale \u00e8 una canzone dei Killers, inclusa nell'album \"Day &amp; Age\", e scritta da tutti e quattro i componenti della band: Brandon Flowers, Dave Keuning, Ronnie Vannucci Jr e Mark Stoermer. \u00c8 una canzone autobiografica che racconta la storia dell'incontro dei genitori di Brandon Flowers, il cantante della band.\nQuesta canzone \u00e8 stata proposta come singolo dalla casa discografica della band solo per il Regno Unito (UK), mentre in Europa i singoli tratti dall'album \"Day &amp; Age\" sono stati solo tre: \"Human\", \"Spaceman\" e \"The World We Live In\" (a differenza degli altri album dai quali ne venivano estratti quattro).\nNonostante in Italia questo brano non sia stato estratto come singolo, \u00e8 stato trasmesso frequentemente da molte emittenti radio, in particolar modo da quelle rock.\nA detta di molti fan questo il ritmo di questo brano ricorda il rock incalzante gi\u00e0 proposto in \"Sam's Town\".\nTracce.\nUK 7\" Picture Disc\nUK Digital EP\nVideoclip.\nIl video \u00e8 stato diretto da Anthony Mandler, che ha anche diretto i video per \"Tranquilize\" e \"When You Were Young\", ed \u00e8 stato distribuito su iTunes USA l'8 giugno 2009.\nIl video si apre mostrando un uomo anziano di nome Joe White (interpretato da Cooper Huckabee), con un tatuaggio a forma di sette su un dito, che fuma appoggiato alla sua automobile ricordando la sua giovinezza. Le immagini tornano agli anni cinquanta, quando l'uomo era un ragazzo che sta combattendo contro un membro di una gang rivale. Intervallando le immagini tra presente e passato, viene ripercorsa la giovanile storia d'amore dell'uomo. Seduto nella stanza di motel, l'uomo mostra una lettera di rilascio dal carcere, dando un indizio sull'esisto della lotta tra i due rivali, infatti viene mostrato che il giovane Joe White uccide il suo rivale. Alla fine del video l'uomo si presenta alla porta della donna che ha amato in giovent\u00f9."}
{"id": "2792619", "revid": "287204", "url": "https://it.wikipedia.org/wiki?curid=2792619", "title": "Australasian Championships 1905", "text": "Gli Australasian Championships 1905 (conosciuto oggi come Australian Open) sono stati la 1\u00aa edizione degli Australasian Championships e terza prova stagionale dello Slam per il 1905. Si \u00e8 disputato dal 17 al 26 novembre 1905 sui campi in erba del Warehouseman\u2019s Cricket Ground nella St Kilda Road di Melbourne in Australia. Il singolare maschile \u00e8 stato vinto dall'australiano Rodney Heath, che si \u00e8 imposto sul connazionale Arthur Curtis in 4 set. Nel doppio maschile si \u00e8 imposta la coppia formata da Randolph Lycett e Tom Tachell. Non si sono giocati i tornei femminili e il doppio misto che saranno introdotti nel 1922.\nRisultati.\nSingolare maschile.\n Rodney Heath ha battuto in finale Arthur Curtis 4\u20136, 6\u20133, 6\u20134, 6\u20134\nDoppio maschile.\n Randolph Lycett / Tom Tachell hanno battuto in finale Edgar T. Barnard / Basil Spence 11-9, 8-6, 1-6, 4-6, 6-1"}
{"id": "2792638", "revid": "729019", "url": "https://it.wikipedia.org/wiki?curid=2792638", "title": "Piaggio P.2", "text": "Il Piaggio P.2 fu un aereo da caccia, monoposto, monomotore e monoplano ad ala bassa sviluppato dall'azienda aeronautica italiana Rinaldo Piaggio nei primi anni venti e rimasto allo stadio di prototipo.\nPur caratterizzato da soluzioni per l'epoca tecnologicamente avanzate, il modello non riusc\u00ec ad imporsi in prove di volo comparative con i modelli concorrenti, conseguentemente non avviato alla produzione in serie. Costruito in soli due esemplari, questi vennero tuttavia acquistati dalla Regia Aeronautica.\nStoria del progetto.\nNel 1922 il conte Giovanni Bonmartini e l'ingegnere Giovanni Pegna, quest'ultimo congedatosi alla fine della prima guerra mondiale dalla Regia Marina, decisero di fondare a Roma la Pegna-Bonmartini, un'azienda attiva nel campo dell'aeronautica. Lo stesso anno Pegna inizi\u00f2 a disegnare un velivolo ad uso militare concettualmente avanzato, un caccia di proporzioni compatte e creato attorno al motore Hispano-Suiza HS 42 che gi\u00e0 equipaggiava il pari ruolo francese Dewoitine D.1 e noto in Italia per essere stato prodotto su licenza dalla Ansaldo come Ansaldo AC.2.\nNel 1923, quando il prototipo era gi\u00e0 in avanzato stato di costruzione, Rinaldo Piaggio, titolare dell'omonima azienda che fino ad allora si era occupata di arredamenti navali e materiale ferroviario, decise di diversificare ulteriormente le proprie attivit\u00e0 cercando di assumere Pegna per sviluppare il settore aeronautico. A fronte dell'opposizione di Bonmartini a lasciare il socio Piaggio decise quindi di rilevare interamente l'azienda. Lo sviluppo del velivolo venne quindi continuato sotto la direzione della Piaggio e si concretizz\u00f2 nella costruzione di due esemplari, il primo dei quali venne portato in volo per la prima volta lo stesso anno.\nPiaggio decise di sottoporre il modello al Ministero dell'Aeronautica, che aveva emesso una specifica per la fornitura di un nuovo aereo da caccia da assegnare alla neofondata Regia Aeronautica. La commissione esaminatrice, ad una valutazione comparativa con i biplani Fiat C.R.1 e SIAI S.52, ritenne insufficienti le prestazioni del P.2, che risultarono inferiori anche a quanto ipotizzato da Pegna, giudicando vincitore il progetto proposto dalla Fiat.\nDi conseguenza Piaggio decise di abbandonare lo sviluppo del P.2.\nTecnica.\nIl P.2 era un velivolo dall'aspetto compatto e filante, inusuale, per l'epoca, e tecnologicamente avanzato; monoposto, monomotore e monoplano ad ala bassa.\nLa fusoliera, caratterizzata dalla struttura in semi monoscocca, caratterizzata da un unico abitacolo aperto, destinato al pilota, protetto da un parabrezza, e che proseguiva verso la parte posteriore con un'appendice dorsale. Posteriormente terminava in un impennaggio classico monoderiva con piani orizzontali a sbalzo.\nLa velatura era monoplana, con piano alare montato basso e a sbalzo, soluzione tecnica d'avanguardia per i tempi.\nIl carrello d'atterraggio era un classico biciclo fisso, a carreggiata larga e ammortizzato, con ruote indipendenti di grande diametro, integrato posteriormente da un pattino d'appoggio.\nLa propulsione era affidata ad un motore Hispano-Suiza HS 42, un 8 cilindri a V raffreddato ad acqua in grado di erogare una potenza pari a 300 CV (221 kW), abbinato ad un'elica bipala in legno a passo fisso, collocato sull'estremit\u00e0 anteriore della fusoliera e racchiuso da un cofano metallico. L'impianto di raffreddamento era costituito da due radiatori posti ai lati della fusoliera, soluzione che innalzava la resistenza aerodinamica generale del modello.\nImpiego operativo.\nI due esemplari realizzati vennero comunque acquisiti dalla Regia Aeronautica a scopi di valutazione il 23 marzo 1924."}
{"id": "2792641", "revid": "339392", "url": "https://it.wikipedia.org/wiki?curid=2792641", "title": "Trilogia dei desideri", "text": ""}
{"id": "2792644", "revid": "1924342", "url": "https://it.wikipedia.org/wiki?curid=2792644", "title": "Selec\u021bia Na\u021bional\u0103 2010", "text": "La quattordicesima edizione della Selec\u0163ia Na\u0163ional\u0103, tenutasi a Bucarest il 6 marzo 2010, ha selezionato il rappresentante della Romania all'Eurovision Song Contest 2010 di B\u00e6rum, Norvegia.\nL'edizione \u00e8 stata vinta dal duo Paula Seling &amp; Ovi con \"Playing with Fire\".\nOrganizzazione.\nL'emittente Televiziunea Rom\u00e2n\u0103 (TVR) ha selezionato 16 delle 117 canzoni ricevute dagli aspiranti partecipanti, e tra di esse, alcune erano state composte da alcuni partecipanti all'Eurovision Song Contest, come Lumini\u021ba Anghel (Romania 2005), Mihai Tr\u0103istariu (Romania 2006), Natalia Gordienko (Moldavia 2006) e Nicoleta Matei (Romania 2009).\nAll'Eurovision Song Contest.\nLa Romania ha preso parte alla seconda semifinale, esibendosi 10\u00aa fra Paesi Bassi e Slovenia. Il duo si \u00e8 classificato 4\u00ba con 104 punti, qualificandosi per la finale.\nIn finale la Romania si \u00e8 esibita al 19\u00ba posto, tra Francia e Russia, ottenendo 162 punti e classificandosi al 3\u00ba posto."}
{"id": "2792649", "revid": "119250902", "url": "https://it.wikipedia.org/wiki?curid=2792649", "title": "L'amico della notte", "text": "L'amico della notte \u00e8 stato un programma televisivo italiano di genere variet\u00e0 musicale, in onda sulla Rete 1 il sabato sera, per 5 puntate, dal 29 gennaio 1977 al 26 febbraio successivo.\nDescrizione.\nLa direzione musicale era affidata a Enrico Simonetti. Era l'anno della grande rentr\u00e9e televisiva di Gigliola Cinquetti, protagonista dello show. Il programma veniva registrato al Teatro delle Vittorie."}
{"id": "2792650", "revid": "446353", "url": "https://it.wikipedia.org/wiki?curid=2792650", "title": "Battaglia del Mediterraneo", "text": "La battaglia del Mediterraneo fu il complesso delle operazioni aeronavali intercorse nel bacino del Mediterraneo durante la seconda guerra mondiale, dal giugno 1940 al maggio 1945. Gli scontri videro confrontarsi, fino al settembre del 1943, principalmente la Regia Marina italiana (sostenuta da unit\u00e0 aeree e sottomarine inviate dalla Germania nazista) e la Royal Navy, appoggiata dalle marine militari dei paesi del Commonwealth e soprattutto, dal novembre 1942, dalle forze aeronavali degli Stati Uniti d'America. Dopo la stipula dell'armistizio di Cassibile da parte dell'Italia, la Kriegsmarine continu\u00f2 a portare avanti l'opposizione alle forze degli Alleati nel Mediterraneo, anche se il ritmo delle operazioni cal\u00f2 drasticamente a causa della schiacciante superiorit\u00e0 anglo-statunitense.\nLe operazioni navali nel Mediterraneo si strutturarono come delle grandi battaglie di convogli navali. Entrambi i contendenti erano impegnati a proteggere le proprie linee di rifornimento navale e insidiare al contempo quelle avversarie: i convogli italo-tedeschi seguivano principalmente la rotta nord-sud, diretti a rifornire le truppe dell'Asse schierate in Libia e poi Tunisia, mentre la Royal Navy allest\u00ec un sistema di rifornimento per sostenere la strategica isola di Malta (esposta ai bombardamenti dell'Asse per gran parte della lotta) a partire dalle sue basi di Gibilterra e Alessandria d'Egitto, seguendo quindi una rotta ovest-est. I combattimenti pi\u00f9 importanti si svolsero quindi nel punto di incontro tra le rotte opposte, nell'area del Mediterraneo centrale compresa tra la Sardegna e Creta.\nEntrambi i contendenti fecero largo ricorso agli attacchi di sommergibili, aerei e di forze navali leggere per disturbare il traffico dell'avversario, e la Regia Marina fu molto attiva anche nel campo delle incursioni di sabotatori direttamente all'interno dei porti nemici tramite il suo reparto scelto della X\u00aa Flottiglia MAS; per contro, i combattimenti tra navi maggiori furono eventi relativamente rari, legati spesso a circostanze fortuite e quasi mai dall'esito decisivo.\nLo scontro rimase sostanzialmente in equilibrio fin verso il novembre 1942: la flotta italiana assicur\u00f2 un flusso costante di rifornimenti al fronte libico ma logor\u00f2 pesantemente le sue forze (in particolare il naviglio leggero), mentre la dura opposizione delle forze dell'Asse ai convogli britannici per Malta fece quasi temere una resa per fame dell'isola. Lo sbarco dei reparti anglo-statunitensi in Marocco e Algeria nel corso dell'operazione Torch e soprattutto l'ingresso nel Mediterraneo di preponderanti forze aeree e navali statunitensi fecero pendere definitivamente l'ago della bilancia dalla parte degli Alleati, rendendo insostenibile il sistema di rifornimento delle forze dell'Asse in Nordafrica. L'invasione della penisola italiana, con gli imponenti sbarchi anfibi in Sicilia e a Salerno, sanc\u00ec infine l'assoluto predominio navale assunto dagli Alleati nel Mediterraneo.\nLe forze in campo.\nRegia Marina.\nQuando il 10 giugno 1940 l'Italia entr\u00f2 nella seconda guerra mondiale, la Regia Marina era numericamente la quinta al mondo dopo la United States Navy, la Royal Navy, la Marina imperiale giapponese e la Marine nationale; tenendo conto del teatro e dei compiti operativi pi\u00f9 limitati, poteva essere considerata alla pari con le altre principali nazioni che operavano nel teatro del Mediterraneo, gravate da compiti ben pi\u00f9 estesi. La marina italiana aveva per\u00f2 carenze tattico-strategiche, tecniche e costruttive che sarebbero emerse durante le operazioni belliche; la resa della Francia port\u00f2 comunque la flotta italiana ad essere la principale del Mediterraneo.\nAllo scoppio della guerra la Regia Marina aveva appena immesso in servizio, anche se non erano ancora pienamente operative, due moderne navi da battaglia della classe Littorio, la e la , dal dislocamento di tonnellate, capaci di raggiungere i 30 nodi di velocit\u00e0 e armate con nove cannoni da 381\u00a0mm; altre due unit\u00e0 di questa classe erano in cantiere, ma solo la fu completata mentre la non fu mai del tutto allestita. Erano poi disponibili quattro corazzate risalenti alla prima guerra mondiale (, , , ) rimodernate nel corso degli anni 1930, con un dislocamento di tonnellate e dieci pezzi da 320\u00a0mm; completavano l'organico sette incrociatori pesanti da tonnellate dotati di cannoni da 203\u00a0mm, il vecchio incrociatore corazzato trasformato in pontone contraereo, dodici incrociatori leggeri, 53 cacciatorpediniere, 71 torpediniere (molte delle quali cacciatorpediniere della prima guerra mondiale obsoleti e riclassificati), 50 MAS e 115 sommergibili.\nIl nucleo centrale della flotta era costituito da unit\u00e0 di costruzione relativamente moderna, varate dopo il 1925, e che al giugno del 1940 risultavano al 90% perfettamente operative. Le navi erano competitive sul piano internazionale, ma la scelta di privilegiare la velocit\u00e0 port\u00f2 a unit\u00e0 dalla scarsa protezione e con qualit\u00e0 nautiche non sempre ottimali (svariati cacciatorpediniere riportarono danni e alcuni fecero naufragio a causa di tempeste). La politica di potenza del regime fascista gioc\u00f2 a favore di una grande espansione numerica della Regia Marina, ma comport\u00f2 grossi cedimenti sul piano industriale: l'aver troncato negli anni 1920 ogni rapporto con aziende estere per la fornitura di equipaggiamenti bellici, una scelta protezionistica dell'industria italiana pi\u00f9 che politica, obblig\u00f2 la Marina ad avviare programmi nazionali in particolare per la realizzazione di artiglierie di grosso calibro, le quali non erano ancora messe a punto al momento dell'entrata in guerra e che registrarono risultati mediocri. La Marina dovette accettare i limiti di modernit\u00e0 e gli alti prezzi imposti dai grandi gruppi industriali italiani (cosa resa ancora pi\u00f9 critica dai vari accordi di cartello stipulati tra questi) e i tempi lunghi per la realizzazione di nuove costruzioni che rendevano di fatto insostituibili le unit\u00e0 gi\u00e0 in servizio: fino al settembre 1943 presero servizio appena una nuova corazzata, tre incrociatori leggeri, cinque cacciatorpediniere, 39 sommergibili e alcune decine di unit\u00e0 per la protezione dei mercantili (torpediniere di scorta e corvette).\nCritica era la mancanza di una componente aeronavale. L'assenza negli organici della Regia Marina di portaerei si rivel\u00f2 un grave problema, che tuttavia non poteva essere evitato: una media potenza come l'Italia non poteva permettersi di portare avanti in parallelo la costruzione tanto di portaerei quanto di navi da battaglia (per costruire due portaerei negli anni 1930 la Regia Marina avrebbe dovuto rinunciare all'ammodernamento delle quattro corazzate della prima guerra mondiale) e, ancora ai primi anni 1940, la cultura navale mondiale assegnava un ruolo di netta preminenza alle corazzate nelle battaglie in mare: nel 1939 erano in servizio nel mondo 80 corazzate a fronte di sole 17 portaerei. Solo a guerra inoltrata si decise di impostare due portaerei, l' e la , trasformando due transatlantici preesistenti mediante l'aggiunta di un ponte e sistemi di lancio degli apparecchi; con l'aiuto tedesco furono inoltre messi a punto addestramento dei piloti e modelli da imbarcare, ma i lavori su entrambe le unit\u00e0, sebbene giunti a buon punto, furono bloccati nel clima di tensione precedente la resa italiana del settembre 1943. Molto pi\u00f9 grave fu la rinuncia a istituire una componente aerea basata a terra: pesarono l'opposizione della Regia Aeronautica, che si ostin\u00f2 a mantenere il comando di tutti i velivoli, la mancanza di un coordinamento tra le varie forze armate e l'indifferenza per la questione tanto del potere politico quanto del comando della stessa Marina. Figlia di questi atteggiamenti fu anche la decisione di non sviluppare minimamente la specialit\u00e0 degli aerosiluranti: malgrado la sperimentazione italiana a met\u00e0 degli anni 1930 fosse a uno stadio assai pi\u00f9 avanzato rispetto alle altre nazioni (nel 1937 il silurificio Whitehead di Fiume aveva messo a punto un siluro capace di funzionare con lancio da 80 metri \u2013 altezza per i tempi notevole \u2013 che fu poi acquistato dalla Germania), tanto l'Aeronautica quanto la Marina dettero prova di ampio disinteresse, salvo tornare sui loro passi e improvvisare dopo le prime negative esperienze di guerra. L'aereo prescelto per la specialit\u00e0 fu il vecchio Savoia-Marchetti S.M.79, non pi\u00f9 adatto al suo ruolo originario di bombardiere: bench\u00e9 robusto e maneggevole, risult\u00f2 troppo grande e lento per questo nuovo impiego.\nVi erano molteplici altre deficienze, fondamentalmente riscontrabili anche in altre marine militari ma che, sommate insieme, risultavano un impedimento importante al corretto funzionamento dell'arma: la struttura di comando accentrava troppo potere al quartier generale Supermarina a scapito dell'autonomia decisionale dei comandanti in mare; l'addestramento degli equipaggi era insufficiente (negli anni 1930 meno del 4% del bilancio annuale della Marina era riservato a questo compito) e ignorava quasi completamente il combattimento notturno; la progettazione e sviluppo di un apparato radar, pur a fronte di sperimentazioni nazionali, fu ignorata: mancarono fondi, fiducia e interesse, e la scelta aggrav\u00f2 la scarsa dimestichezza alla battaglia notturna; ancora, la flotta subacquea italiana era nel 1940 la prima al mondo per dimensioni (solo l'Unione Sovietica la superava numericamente, ma era costretta a suddividere i battelli in quattro bacini marini diversi), eppure le dottrine d'impiego erano ferme alla guerra precedente (attacchi statici in immersione contro navi isolate) e le unit\u00e0 rivelarono vari inconvenienti tecnici e di progettazione quali torrette troppo grandi e vistose o eccessivi tempi di immersione. La Regia Marina era invece in vantaggio nell'ambito dei mezzi d'assalto subacquei, gestiti dalla X\u00aa Flottiglia MAS: unit\u00e0 di volontari eccellentemente addestrati, operanti macchine artigianali ma che si rivelarono efficaci per la mancanza iniziale di strategie atte a contrastarle, la X\u00aa MAS riusc\u00ec a ottenere diversi importanti successi contro la flotta britannica nel Mediterraneo.\nRoyal Navy.\nLa presenza della Royal Navy nel Mediterraneo risaliva fino al XVIII secolo, agevolata dal possesso da parte del Regno Unito di poche ma strategiche posizioni nel bacino: erano possedimenti britannici l'isola di Malta, sita in posizione strategica al centro del Mediterraneo, l'isola di Cipro pi\u00f9 a est, la rocca di Gibilterra che controllava l'accesso occidentale al bacino; dalla fine della prima guerra mondiale si aggiunse il mandato britannico della Palestina, dove il porto di Haifa fungeva da terminale per diversi oleodotti del Medio Oriente. L'Egitto, bench\u00e9 formalmente indipendente dal 1922, era ancora tenuto sotto stretto controllo britannico a causa dello strategico canale di Suez.\nLa difesa degli interessi britannici nel Mediterraneo era affidata alla Mediterranean Fleet: inizialmente di base a Malta, con il peggiorare delle relazioni tra Regno Unito e Italia alla met\u00e0 degli anni 1930 si trasfer\u00ec nella nuova base di Alessandria d'Egitto. Tenuta a organico minimo durante il periodo della \"strana guerra\", a partire dall'aprile 1940 era stata accresciuta in numero in vista di un possibile intervento dell'Italia nel conflitto: agli ordini dell'ammiraglio Andrew Cunningham furono concentrate quattro navi da battaglia ( e della classe Queen Elizabeth, e della classe Revenge), la portaerei , il monitore , nove incrociatori, ventisei cacciatorpediniere, dodici sommergibili e varie unit\u00e0 da appoggio, mentre a Malta rimasero solo poche forze leggere. Le navi da battaglia di Cunningham erano tutte risalenti alla prima guerra mondiale, ma la \"Warspite\" era stata rimodernata negli anni 1930 e a ostilit\u00e0 iniziate fu raggiunta dalle sue pari classe e , parimenti ricostruite. Infine a Gibilterra si trovavano la portaerei , due incrociatori e nove cacciatorpediniere, dipendenti non dalla Mediterranean Fleet ma dal comando per il Nord Atlantico; in generale, all'inizio della guerra il Regno Unito era impegnato su vari fronti e, ritenendo che la flotta francese fosse quantitativamente pari a quella italiana e potesse validamente fronteggiarla, prefer\u00ec limitare l'invio di forze nel bacino.\nBench\u00e9 con risorse limitate, nel Mediterraneo i britannici potevano contare su diversi punti di forza: da vari anni la Royal Navy aveva istituito una politica di rotazione molto lenta tra gli equipaggi, per cui la permanenza di ufficiali e marinai nel Mediterraneo era stata accresciuta a due anni e mezzo e affiancata da un duro addestramento; inoltre le unit\u00e0 erano tenute sempre in elevata prontezza operativa. Nel periodo immediatamente precedente lo scoppio del conflitto si era aggiunto un serrato addestramento notturno, frutto di varie riflessioni ad alto livello tra il 1929 e il 1932, cui aveva concorso il comandante della Mediterranean Station Lord Ernle Chatfield che fece dell'efficienza nel combattimento notturno un punto di forza delle sue unit\u00e0. Il suo successore, ammiraglio William Wordsworth Fisher, prosegu\u00ec sulla stessa linea incentivandola con l'inizio della guerra d'Etiopia e della guerra civile spagnola: in queste occasioni la flotta fu messa praticamente sul piede di guerra. La disponibilit\u00e0 di portaerei e unit\u00e0 della Fleet Air Arm garantiva una solida copertura delle formazioni britanniche, le quali a loro volta potevano contare sull'importante ausilio del radar, divenuto ben presto uno strumento indispensabile; rilevante fu anche il sistema di decrittazione delle comunicazioni radio dell'Asse, denominato \"Ultra\": anche se non in grado di decifrare tutte le comunicazioni del nemico, Ultra garant\u00ec il successo di diverse azioni, in particolare durante la lotta ai convogli dell'Asse in rotta verso la Libia italiana.\nMarine nationale.\nLa Marine nationale si assunse la responsabilit\u00e0 di sorvegliare il Mediterraneo occidentale, mantenendo forze navali minori nei mandati di Siria e Libano e nel Mar Egeo. La marina francese era numerosa ma accusava una certa obsolescenza di svariate unit\u00e0: ad esempio la linea da battaglia annoverava le tre vecchie corazzate della classe Bretagne cui si affiancavano quelle pi\u00f9 recenti della classe Dunkerque, mentre le moderne unit\u00e0 della classe Richelieu erano ancora in allestimento. Importante era inoltre la squadra di incrociatori, che allineava i quattro incrociatori pesanti della classe Suffren, i due della classe Duquesne e l'esemplare singolo \"Alg\u00e9rie\"; erano poi disponibili sei incrociatori leggeri della classe La Galissonni\u00e8re, i due esemplari unici ed e i tre componenti della classe Duguay-Trouin risalenti agli anni 1920. I cacciatorpediniere erano ventisette, compresi quelli delle classi Chacal e Le Fantasque, base progettuale per gli innovativi \"cacciatorpediniere pesanti\" classe Mogador che erano pi\u00f9 assimilabili a incrociatori leggeri. Infine si aggiungevano parecchie unit\u00e0 di scorta e leggere e una consistente componente di sommergibili (32 battelli): una parte era comunque di stanza in Estremo Oriente, Caraibi e Africa.\nIn generale la Marine nationale era in grado di affrontare la flotta italiana, presupposto sul quale era stato pianificato l'intero processo di costruzione e varo delle unit\u00e0 da battaglia; tuttavia le forze navali francesi incisero ben poco sulla parte iniziale del conflitto e dopo l'armistizio di Compi\u00e8gne la Marine nationale fu neutralizzata: in buona parte rimase all'\u00e0ncora nella base di Tolone, ma un consistente nucleo fu dislocato nei porti africani (Dakar, Mers-el-K\u00e9bir e altri); un gruppo di navi, guidato dalla nave da battaglia e formato dai tre incrociatori pesanti \"Suffren\", e \"Tourville\", da quello leggero , da tre cacciatorpediniere e sette sommergibili, fu sorpreso dall'armistizio nella base britannica di Alessandria.\nL'ambigua posizione del governo di Vichy, sorto dalla disfatta della Francia, dest\u00f2 subito ampie preoccupazioni nel Primo ministro britannico Winston Churchill e nei suoi collaboratori, che temevano un voltafaccia della Marine nationale in favore dell'Asse e un peggioramento del quadro strategico soprattutto nel Mediterraneo. Allo scopo di evitare una simile eventualit\u00e0 e di dimostrare drammaticamente la ferrea volont\u00e0 britannica di continuare la lotta, Churchill impose l'esecuzione dell'operazione Catapult: alle navi francesi fu posto l'ultimatum di lasciarsi disarmare dai britannici o di essere attaccate. La squadra di Alessandria si lasci\u00f2 internare senza opporre resistenza, ma la flotta ammassata a Mers-el-K\u00e9bir rifiut\u00f2 di cedere e fu per questo pesantemente attaccata dalla Royal Navy: la vecchia nave da battaglia esplose con gravissime perdite in vite umane, pesanti danni sub\u00ec anche l'incrociatore da battaglia e alcune altre unit\u00e0 furono catturate. La durezza dell'operato britannico accese il risentimento e il rancore dei francesi, s\u00ec che la grande maggioranza del personale della Marine nationale internato fu, in seguito, assai riluttante a schierarsi con la forza navale della Francia libera.\nKriegsmarine.\nConcentrata nella guerra continentale contro le potenze occidentali e l'Unione Sovietica, la Germania consider\u00f2 a lungo il settore del Mediterraneo come un fronte secondario, cui destinare fondamentalmente poche risorse; cionondimeno, su esplicita richiesta di Adolf Hitler, la Kriegsmarine fu chiamata a sostenere lo sforzo bellico italiano. Il 26 agosto 1941 Hitler ordin\u00f2 l'invio di un primo contingente di sommergibili (U-Boot), mettendo a tacere le obiezioni del comandante delle forze subacquee tedesche ammiraglio Karl D\u00f6nitz che considerava questo impiego un'inutile dispersione di forze dal teatro principale dell'Oceano Atlantico; i primi battelli arrivarono a fine settembre 1941, iniziando subito a mietere notevoli successi contro le forze navali britanniche. Tra il 1941 e il 1944 furono in totale 62 gli U-boot tedeschi (tutti appartenenti alla numerosa classe Tipo VIIC) inviati nel Mediterraneo, con circa una ventina di unit\u00e0 contemporaneamente presenti nel medesimo momento divise tra la 23\u00aa Flottiglia di base a Salamina e la 29\u00aa Flottiglia a La Spezia, poi a Tolone; buone caratteristiche tecniche delle unit\u00e0, eccellente addestramento degli equipaggi e ben sperimentate tattiche fecero s\u00ec che ai sommergibili tedeschi andasse ascritto il grosso dei risultati ottenuti dalle forze subacquee dell'Asse nel Mediterraneo.\nLa Kriegsmarine contribu\u00ec alle operazioni nel Mediterraneo anche con naviglio di superficie: furono attivate flottiglie di motosiluranti (S-Boot), dragamine e mezzi da trasporto come traghetti e motozattere, integrate da alcuni mezzi catturati al nemico (il cacciatorpediniere \"ZG3 Hermes\", gi\u00e0 unit\u00e0 greca \"Vasilefs Georgios\" catturata nel maggio 1941, fu a lungo l'unit\u00e0 di superficie tedesca di maggior tonnellaggio nel Mediterraneo). Dopo la resa dell'Italia nel settembre 1943 i tedeschi si impossessarono di un gran numero di navi della Regia Marina e svariate unit\u00e0 di scorta (cacciatorpediniere, torpediniere e corvette) furono integrate nella Kriegsmarine come \"Torpedoboote Ausland\"; i tedeschi arrivarono a disporre di varie decine di unit\u00e0 di superficie, capaci per\u00f2 di garantire solo un certo traffico costiero e a condurre qualche azione di minamento offensivo. Impressionati dai notevoli successi dei mezzi d'assalto italiani, i tedeschi si dedicarono a progettare mezzi simili (barchini esplosivi, minisommergibili, siluri pilotati) e li utilizzarono in gran numero nel Mediterraneo, in particolare durante gli sbarchi ad Anzio e in Provenza, ma ottenendo in definitiva pochi risultati.\nAltre flotte.\nUn contributo allo sforzo bellico britannico nel Mediterraneo fu offerto da varie nazioni alleate. Paesi del Commonwealth inviarono unit\u00e0 navali: l'Australia forn\u00ec una squadriglia di cacciatorpediniere reduci della prima guerra mondiale, trasferiti alla Royal Australian Navy verso il 1930 e riattivati allo scoppio delle ostilit\u00e0, denominata dalla propaganda nazista \"Flottiglia di rottami di ferro\"; inoltre a due riprese fu assegnato alla Mediterranean Fleet anche un incrociatore leggero (prima lo e poi lo ), ma quasi tutte le unit\u00e0 australiane furono richiamate in patria dopo l'attacco di Pearl Harbor e l'ingresso in guerra del Giappone. Il Canada forn\u00ec cacciatorpediniere e unit\u00e0 di scorta in particolare dopo gli sbarchi dell'operazione Torch in Nordafrica, mentre contingenti simbolici furono inviati anche da Nuova Zelanda (incrociatore leggero ), Sudafrica e India britannica. Nazioni occupate dai tedeschi come Polonia e Paesi Bassi misero a disposizione dei cacciatorpediniere, che furono accorpati alle squadriglie o ai gruppi di scorta britannici.\nAl momento dell'invasione italiana dell'ottobre 1940, la Grecia poteva disporre solo dell'incrociatore corazzato (ormai obsoleto e impiegato come nave scuola), di due vecchie navi da difesa costiera (pre-dreadnought classe Kilkis, non pi\u00f9 bellicamente efficienti), dieci cacciatorpediniere, tredici torpediniere, sei sommergibili e altre unit\u00e0 ausiliarie; un certo numero di navi elleniche riusc\u00ec a riparare in Egitto dopo l'invasione tedesca della Grecia e, integrate con alcune unit\u00e0 cedute dalla Royal Navy, continuarono a operare a fianco dei britannici nel Mediterraneo. La quasi totalit\u00e0 delle unit\u00e0 della marina del Regno di Jugoslavia (un vecchio incrociatore leggero, cinque cacciatorpediniere e quattro sommergibili) cadde in mano agli italiani dopo l'occupazione del paese da parte dell'Asse, ma equipaggi jugoslavi operarono nel Mediterraneo su un pugno di unit\u00e0 leggere cedute dai britannici.\nDecisivo fu il massiccio contributo della United States Navy in particolare a partire dall'operazione Torch, che fece pendere definitivamente la bilancia dalla parte degli Alleati. Con il grosso delle unit\u00e0 statunitensi impegnato nel teatro del Pacifico contro i giapponesi o nella battaglia dell'Atlantico contro i tedeschi, nel Mediterraneo la United States Eighth Fleet, creata nel marzo 1943, ebbe inizialmente una forza da combattimento relativamente ridotta, composta per lo pi\u00f9 da cacciatorpediniere sostenuti da alcuni incrociatori leggeri; al momento dell'operazione Dragoon, tuttavia, fu corposamente rinforzata dall'arrivo di tre navi da battaglia, risalenti alla prima guerra mondiale ma pi\u00f9 che adeguate per il supporto dei reparti a terra, pi\u00f9 due portaerei di scorta e tre incrociatori pesanti. Il maggior contributo degli Stati Uniti alle operazioni navali nel Mediterraneo si concretizz\u00f2 piuttosto nella fornitura di ampi quantitativi di mezzi da sbarco di vario tipo, di navi trasporto truppe e di mercantili della prolifica classe Liberty.\nGli obiettivi strategici.\nNel giugno 1940 l'Italia entr\u00f2 in guerra senza una chiara strategia per combattere il conflitto. La Regia Marina era tradizionalmente sostenitrice della \"politica adriatica\", volta ad acquisire il controllo del Mare Adriatico e delle coste della Dalmazia e perci\u00f2, in ragione dell'alleanza tra Regno di Jugoslavia e Francia, la Marine nationale era stata sempre considerata come la pi\u00f9 plausibile rivale in caso di conflitto. Uno scontro con la Mediterranean Fleet britannica fu sempre escluso in via di principio almeno fino alla met\u00e0 degli anni 1930, quando la crisi generata dalla guerra d'Etiopia fece palesare per la prima volta la possibilit\u00e0 di una guerra tra Italia e Regno Unito.\nLa prospettiva di affrontare contemporaneamente le flotte francese e britannica era giudicata in maniera fortemente negativa dal comando della Regia Marina. Al promemoria di Mussolini del 31 marzo 1940, che prescriveva per la Regia Marina \u00aboffensiva su tutta la linea del Mediterraneo e fuori\u00bb, rispose il 14 aprile un lungo documento del capo di stato maggiore ammiraglio Domenico Cavagnari: vista l'assoluta prevalenza numerica degli anglo-francesi e la possibilit\u00e0 per il nemico di ripianare le proprie perdite, si imponeva per le forze navali un atteggiamento sostanzialmente difensivo, senza rischiare la flotta da battaglia in scontri diretti e agendo secondo la dottrina della \"flotta in potenza\". La marina italiana punt\u00f2 a instaurare un sicuro controllo del canale di Sicilia, ma escluse esplicitamente la possibilit\u00e0 di proteggere il traffico mercantile nazionale e soprattutto i convogli di rifornimento per le truppe italiane stanziate in Libia, problema operativo ritenuto irresolubile. La critica di Cavagnari all'entrata nel conflitto, con la paradossale situazione di una forza che dichiara la guerra ma \u00e8 costretta sin da subito a un atteggiamento difensivo, si univa alle proteste per una decisione che avveniva con almeno due anni di anticipo rispetto a quanto preventivato al momento della stipula del Patto d'Acciaio tra Italia e Germania: un conflitto iniziato nel 1942 avrebbe permesso alla Marina di schierare in linea otto navi da battaglia invece delle due subito disponibili nel giugno 1940.\nLa rapida uscita di scena della Francia e della sua flotta rappresent\u00f2 un grosso colpo di fortuna per la Regia Marina, che vide migliorare le sue prospettive strategiche: se la cacciata delle forze aeronavali britanniche dal bacino del Mediterraneo, con la conquista di Gibilterra e del canale di Suez, non dipendeva dall'apporto della flotta, cionondimeno la Marina poteva ora tentare di porre sotto il suo controllo il Mediterraneo centrale, assicurando il flusso dei rifornimenti verso la Libia e, all'opposto, interrompendo quello britannico diretto alle sue guarnigioni in Egitto e Malta. Tanto la Regia Marina quanto la Royal Navy continuavano a guardare alla guerra navale come alla battaglia risolutiva tra due flotte contrapposte, ma nel Mediterraneo la contesa si risolse invece in una vasta battaglia di convogli navali: tutti i maggiori scontri furono in pratica battaglie di incontro, scaturite da circostanze pi\u00f9 o meno fortuite, tra due squadre impegnate a scortare il proprio traffico o insidiare quello nemico.\nLa battaglia si svolse per la Regia Marina principalmente lungo le rotte che dall'Italia portavano a Tripoli, Bengasi, Tobruch, lungo le quali i convogli italiani venivano spesso attaccati dalle forze aeronavali britanniche; la rotta ovest-est, che dall'Italia portava i rifornimenti alle forze dislocate nei Balcani e nel Dodecaneso, fu al contrario un teatro di guerra secondario e dove l'azione di contrasto era molto meno pronunciata. Come del resto pronosticato dallo stesso Cavagnari nel documento del 14 aprile, la dichiarazione di guerra italiana port\u00f2 all'immediato blocco del traffico mercantile britannico verso l'India e il Pacifico via Mediterraneo, deviato sulla pi\u00f9 lunga ma pi\u00f9 sicura rotta di circumnavigazione del continente africano: in questo modo l'enorme flotta subacquea italiana e gli incrociatori che sacrificavano la protezione per la velocit\u00e0, armi per loro natura pi\u00f9 idonee alla caccia dei mercantili, furono subito messe in una situazione tattica assai sfavorevole. La Regia Marina stessa si ritrov\u00f2 completamente sprovvista di navi idonee alla difesa del traffico mercantile (le prime unit\u00e0 appositamente concepite non arrivarono che nel 1942), obbligando a impiegare per la scorta o le vecchie torpediniere della prima guerra mondiale (inadatte allo scopo) o i cacciatorpediniere di squadra che, progettati per operare alle alte velocit\u00e0 della flotta da battaglia, subivano un costante logoramento alle macchine quando accompagnavano i lenti mercantili.\nAll'inizio la Royal Navy rinunci\u00f2 a difendere la base avanzata di Malta, ritenuta troppo vulnerabile e ben presto evacuata del materiale e del personale indispensabile; quando tuttavia l'azione italiana si concretizz\u00f2 unicamente in radi e inefficaci bombardamenti aerei, il comando britannico decise di impiegare l'isola come base aerea e per i sommergibili impegnati contro i convogli nemici, affiancati poi anche da una squadra di unit\u00e0 di superficie (Force K): ci\u00f2 rese obbligatorio rifornire periodicamente l'isola, prima impiegando sommergibili, veloci unit\u00e0 da trasporto e portaerei che catapultavano i loro velivoli una volta avvicinatesi a distanza utile, poi convogli navali fortemente scortati da unit\u00e0 da guerra. L'esperienza britannica nella difesa dei convogli atlantici fu importante, ma le operazioni dell'Asse inflissero comunque pesanti perdite alla Royal Navy. La necessit\u00e0 di sostenere la Grecia obblig\u00f2 la Mediterranean Fleet a stabilire un collegamento periodico con questa tra l'ottobre 1940 e il giugno 1941, cosa che port\u00f2 a svariati scontri aerei e navali nelle acque di Creta; obiettivo ulteriore fu poi quello di imporre ad amici e alleati il concetto di superiorit\u00e0 della flotta britannica, anche per non incentivare le mire della Spagna franchista su Gibilterra qualora fosse stata dimostrata debolezza o passivit\u00e0.\nOperazioni principali.\n1940.\nL'apertura delle ostilit\u00e0.\nLa strategia britannica al principio delle ostilit\u00e0 fu risultato di discussioni tra il comandante della Mediterranean Fleet ammiraglio Cunningham e il Primo ministro Winston Churchill: il primo avrebbe preferito una strategia offensiva limitata al Mediterraneo orientale e tesa a tagliare le comunicazioni tra l'Italia e il Dodecaneso, vista la scarsit\u00e0 di mezzi navali e aerei a disposizione; Churchill, tuttavia, boll\u00f2 senza mezzi termini questa posizione come \"puramente difensiva\" e inaccettabile, sostenendo che \"i rischi in questa congiuntura devono essere presi in ogni teatro operativo\". Pertanto dopo un'ora dall'inizio delle ostilit\u00e0 la squadra di Alessandria usc\u00ec in forze diretta a ovest, insieme a uno squadrone di incrociatori francesi che fu inviato nell'Egeo.\nLa Regia Marina attiv\u00f2 subito, il 10 giugno, numerosi suoi sommergibili, che si portarono nel Mediterraneo orientale per posare campi minati sulle rotte di uscita da Alessandria; alcune unit\u00e0 leggere britanniche annunciarono di avere attaccato sommergibili nemici il 10 e l'11 giugno (probabilmente il posamine ), ma il primo successo confermato fu raccolto dal battello \"Alpino Bagnolini\" il 12 giugno, quando col\u00f2 a picco l'incrociatore leggero che, insieme al gemello , stava procedendo fra Creta e Gaudo: si ebbero 39 morti tra l'equipaggio mentre il \"Bagnolini\" usc\u00ec indenne dal bombardamento con cariche di profondit\u00e0 condotto da alcuni cacciatorpediniere. Alcune ore pi\u00f9 tardi il sommergibile silur\u00f2 la petroliera norvegese \"Orkanger\" davanti Alessandria, primo mercantile affondato nella battaglia.\nMentre navi italiane stendevano campi minati nel canale di Sicilia e provvedevano a tagliare i cavi sottomarini che garantivano le comunicazioni di Malta, le unit\u00e0 britanniche furono impegnate nelle prime scorrerie contro i porti nemici: il 12 giugno gli incrociatori e e quattro cacciatorpediniere attaccarono la rada di Tobruch affondando la piccola cannoniera \"Giovanni Berta\", prima unit\u00e0 della Regia Marina perduta nel conflitto. Iniziarono anche le prime perdite di sommergibili: il britannico fu colato a picco da cacciatorpediniere italiani il 13 giugno nel golfo di Taranto, mentre l'italiano \"Andrea Provana\" and\u00f2 perduto il 17 giugno speronato da una torpediniera francese al largo di Orano.\nLe unit\u00e0 francesi iniziarono le operazioni nella notte tra il 12 e il 13 giugno, quando alcuni cacciatorpediniere cannoneggiarono postazioni italiane presso il confine tra i due Stati; il 14 una squadra francese con quattro incrociatori e otto cacciatorpediniere bombard\u00f2 Genova e Savona incontrando una scarsa reazione: un cacciatorpediniere fu danneggiato da una batteria costiera, mentre attacchi di MAS e della torpediniera , le uniche unit\u00e0 italiane in zona, non ottennero risultati. Il 21 giugno la corazzata francese e due cacciatorpediniere, accompagnati dagli incrociatori leggeri , e (australiano), bombardarono Bardia in Libia, colpendo ripetutamente le posizioni italiane con la sola perdita dell'idrovolante del \"Sydney\", abbattuto peraltro da fuoco amico; questa fu l'ultima azione effettuata dalla squadra francese: dopo l'armistizio di Compi\u00e8gne firmato il 22 giugno, la Francia usc\u00ec dal conflitto e le sue unit\u00e0 navali furono concentrate nel porto metropolitano di Tolone e nelle basi nordafricane di Mers-el-K\u00e9bir, Casablanca e Dakar, mentre la squadra di Alessandria fu bloccata in porto dalle autorit\u00e0 britanniche. L'uscita di scena della Marine nationale costrinse i britannici a istituire in tutta fretta a Gibilterra un distaccamento che potesse scortare i convogli atlantici e impedire alla Regia Marina di penetrare nell'Atlantico: denominata Force H, dal 30 giugno fu capeggiata dall'ammiraglio James Somerville e venne a riunire le navi da battaglia e , l'incrociatore da battaglia , la portaerei , l'incrociatore leggero e sei cacciatorpediniere.\nL'inizio della battaglia dei convogli.\nCon la Francia arresasi, la Regia Marina pot\u00e9 riconsiderare la sua decisione di non impegnarsi nella scorta di convogli diretti in Libia: a dispetto delle rassicurazioni dell'alto comando sull'autosufficienza delle forze italiane in Nordafrica, gi\u00e0 il 13 giugno erano pervenute richieste dalla Libia per l'invio immediato di rifornimenti urgenti, cui la Marina aveva provveduto tramite sommergibili e squadriglie di veloci cacciatorpediniere; il 25 giugno part\u00ec dunque il primo convoglio diretto a Tripoli. La prima fase della \"battaglia dei convogli\", da giugno a novembre 1940, si svolse senza grosse perdite per gli italiani: i britannici non disponevano di unit\u00e0 dislocate a Malta e la loro rete di ricognizione aerea era ancora primitiva, consentendo a navi isolate e convogli anche di una certa entit\u00e0 di arrivare indisturbati a Tripoli e compiere navigazioni di cabotaggio lungo le coste libiche. In generale i convogli venivano fatti partire in modo tale da transitare nelle zone pi\u00f9 pericolose di giorno, per usufruire dell'appoggio dei velivoli di base a Pantelleria e sull'isola di Lampedusa; nelle prime settimane i convogli percorsero rotte a ovest di Malta, ma a fine luglio furono tutti dirottati a est dell'isola dove il mare era pi\u00f9 aperto e consentiva manovre e dirottamenti. L'azione pi\u00f9 rilevante si ebbe il 28 giugno, quando tre cacciatorpediniere italiani in missione di trasporto truppe e materiali a Tobruk furono localizzati da aerei britannici e attaccati da cinque incrociatori: nello scontro fu affondato il cacciatorpediniere , che si sacrific\u00f2 per coprire la ritirata delle altre due unit\u00e0. L'episodio fu una prima avvisaglia della superiorit\u00e0 dei britannici sugli italiani nelle operazioni di ricognizione aerea.\nIl primo vero scontro tra le due flotte fu la battaglia di Punta Stilo il 9 luglio 1940: l'azione fu sostanzialmente dovuta all'incontro tra la flotta da battaglia italiana dell'ammiraglio Inigo Campioni (con due corazzate, sei incrociatori pesanti, otto incrociatori leggeri e 29 cacciatorpediniere), in rientro alla base dopo aver scortato un convoglio a Bengasi, e una squadra britannica sotto l'ammiraglio Cunningham (con tre corazzate, una portaerei, cinque incrociatori leggeri e 17 cacciatorpediniere) diretta invece a scortare due convogli in partenza da Malta per Alessandria. Dopo attacchi di aerosiluranti decollati dalla portaerei \"Eagle\", gli incrociatori e quindi le corazzate delle opposte formazioni arrivarono a contatto balistico: lo scambio di colpi a lunga distanza si concluse dopo che un proiettile ebbe centrato la \"Giulio Cesare\" inabilitandone una delle sale caldaie, cosa che convinse Campioni a interrompere il contatto e a ripiegare verso Taranto. Ripetuti attacchi dei bombardieri della Regia Aeronautica, intervenuti a battaglia ormai conclusa e che confusero persino le unit\u00e0 di Campioni per nemiche, non fecero registrare nessun centro.\nLo scontro di Punta Stilo risult\u00f2 sostanzialmente una schermaglia senza esito, ma il 19 luglio la Regia Marina dovette registrare una sconfitta nella battaglia di Capo Spada: due incrociatori leggeri, salpati per intercettare il traffico nemico a nord di Creta, incapparono in una formazione di cacciatorpediniere britannici guidati dall'incrociatore \"Sydney\", il quale riusc\u00ec a immobilizzare e affondare il pari tipo italiano . Nelle settimane seguenti si assistette a una certa diminuzione delle attivit\u00e0 belliche, bench\u00e9 scontri e perdite non mancassero: tra il 5 e il 20 luglio vari attacchi di aerosiluranti britannici contro la rada di Tobruk portarono all'affondamento di due piroscafi e tre cacciatorpediniere, mentre il 23 agosto il cacciatorpediniere britannico fu la prima vittima degli sbarramenti minati posati nel canale di Sicilia. Anche gli italiani, che avevano attivato in tutta fretta e trasferito a el-Adem il Reparto Sperimentale Aerosiluranti, lo impiegarono il 15 agosto in un attacco sul porto di Alessandria: i cinque aerei si lanciarono all'attacco senza esito e due apparecchi furono persi in un atterraggio di fortuna. Progressivamente, comunque, le capacit\u00e0 degli equipaggi si affinarono ed emersero specialisti come Carlo Emanuele Buscaglia e Vincenzo Dequal in quella che poi venne ricostituita come 278\u00aa Squadriglia autonoma aerosiluranti; il 17 settembre il primo successo fu conseguito da due S.M.79 che colpirono l'incrociatore pesante : la parte poppiera fu devastata, si contarono 32 morti e danni che lasciarono la nave in riparazione fino all'inizio del 1942.\nSi verificarono varie uscite in mare delle opposte flotte, in particolare durante due missioni di rifornimento dell'isola di Malta (operazione Hats a fine agosto e operazione MB 5 a fine settembre) ma senza che si arrivasse al contatto. Ai primi di agosto la portaerei , da poco aggregata alla Forza H, inaugur\u00f2 la prima missione di rinforzo aereo di Malta (operazione Hurry) catapultando alcuni velivoli dopo essersi avvicinata a distanza utile dall'isola. Entrambe le marine fecero largo uso di sommergibili, ottenendo per\u00f2 scarsi successi a fronte di pesanti perdite: tra giugno e ottobre 1940 tredici sommergibili italiani e sette britannici andarono perduti. L'avvistamento di un convoglio britannico diretto da Alessandria a Malta port\u00f2 nella notte tra l'11 e il 12 ottobre alla battaglia di Capo Passero: unit\u00e0 leggere italiane inviate all'agguato furono respinte con pesanti perdite (un cacciatorpediniere e due torpediniere furono affondate con 325 morti tra gli equipaggi) dalle navi britanniche, meglio addestrate al combattimento notturno ma, soprattutto, dotate di un impianto radar imbarcato sull'incrociatore , da poco giunto nel teatro.\nLa notte di Taranto.\nL'apertura della campagna italiana di Grecia il 28 ottobre 1940 port\u00f2 a un aumento di attivit\u00e0 nel Mediterraneo orientale: la Regia Marina dovette rapidamente instaurare un sistema di rifornimenti per le truppe italiane dislocate in Albania, subito messe in crisi dalla controffensiva ellenica, mentre all'opposto i britannici poterono disporre dell'importante base navale della baia di Suda a Creta nonch\u00e9 di vari aeroporti da dove furono lanciate varie incursioni contro i porti dell'Italia meridionale. Lo spostamento delle operazioni belliche verso est spinse il comando italiano a concentrare l'intera flotta da battaglia (salita intanto a sei corazzate) nel porto di Taranto, da cui si poteva provvedere tanto alla protezione del traffico verso la Libia quanto di quello diretto in Albania. Tale ridispiegamento per\u00f2 port\u00f2 al disastro: sulla base di piani pronti da tempo, nella notte tra l'11 e il 12 novembre 1940 aerosiluranti Fairey Swordfish lanciati dalla (penetrata non vista fino a 170 miglia da Taranto), attaccarono la base e affondarono le navi da battaglia \"Conte di Cavour\", \"Duilio\" e \"Littorio\" contro la perdita di soli due aerei. Le acque basse impedirono una perdita definitiva delle unit\u00e0 e le ultime due poterono rientrare in servizio dopo mesi di lavori; la \"Cavour\", pur recuperata, invece non ritorn\u00f2 pi\u00f9 in azione. Contemporaneamente all'incursione aerea, un distaccamento di incrociatori e cacciatorpediniere britannici attacc\u00f2 un convoglio italiano nel canale d'Otranto, affondando senza perdite quattro mercantili. L'eclatante successo britannico fu preso a modello da alcuni alti ufficiali della Marina imperiale giapponese e ispir\u00f2 la pianificazione dell'attacco contro la flotta statunitense a Pearl Harbor nel dicembre 1941.\nLe pesanti perdite inflitte e l'apparente passivit\u00e0 degli italiani indussero gli ammiragli Cunningham e Somerville a nuove decise azioni: il 17 novembre la \"Argus\" comp\u00ec un nuovo lancio di aerei per Malta (operazione White), ma l'uscita in mare delle corazzate \"Vittorio Veneto\" e \"Giulio Cesare\" obblig\u00f2 a un decollo prematuro e, per mancanza di carburante, dei quattordici aerei solo cinque raggiunsero Malta. Il 27 novembre un'uscita in mare della Force H di Somerville, diretta a scortare un convoglio per Malta da Gibilterra, port\u00f2 alla battaglia di capo Teulada contro la squadra italiana di Campioni: una certa parit\u00e0 delle forze in campo (due corazzate, sei incrociatori pesanti e 14 cacciatorpediniere per gli italiani, due corazzate, una portaerei, un incrociatore pesante, sei incrociatori leggeri e 14 cacciatorpediniere per i britannici) portarono a una condotta prudente da parte dei due comandanti e lo scontro si risolse in una serie di duelli di artiglieria e attacchi aerei infruttuosi. Entrambi i comandi supremi non apprezzarono questa condotta cauta: Somerville fu sottoposto a inchiesta anche se in ultimo assolto, mentre tanto Campioni quanto il capo di stato maggiore della Marina, ammiraglio Cavagnari, furono rimpiazzati rispettivamente dagli ammiragli Angelo Iachino e Arturo Riccardi.\n1941.\nL'intervento dei tedeschi.\nDopo la notte di Taranto e la dimostrazione di forza di Capo Teulada, Supermarina diede ordini tassativi ai comandanti in mare di non accettare lo scontro se non in netta superiorit\u00e0 numerica, per evitare perdite di navi non rimpiazzabili. Tale decisione lasci\u00f2 ulteriormente l'iniziativa ai britannici tanto pi\u00f9 che, dopo le incursioni dell'8 gennaio 1941 su Napoli da parte di bombardieri Vickers Wellington di base a Malta che costarono danni alla corazzata \"Giulio Cesare\", le navi da battaglia furono ritirate a La Spezia. Grazie alla copertura della Fleet Air Arm, dei caccia basati a terra e delle rade in territorio greco, i britannici controllavano ormai quasi completamente il Mediterraneo orientale: le azioni italiane si ridussero alle incursioni su Alessandria da parte della Regia Aeronautica, a volte anche quattro o cinque al giorno, anche se i danni furono relativamente limitati. Il rafforzamento di Malta prosegu\u00ec incessantemente e, all'inizio del 1941, l'isola rappresentava ormai una base sicura per aerei e sommergibili operanti contro il traffico italiano da e per la Libia; la situazione per gli italiani fu inoltre aggravata tra dicembre e febbraio dalla completa perdita della Cirenaica a seguito degli eventi dell'operazione Compass: la Regia Marina dovette accusare la perdita del vecchio incrociatore \"San Giorgio\", autoaffondatosi a Tobruk per non cadere in mano al nemico, e dovette rinunciare a depositi e scali portuali deviando la destinazione dei trasporti unicamente su Tripoli.\nLa critica situazione degli italiani spinse infine la Germania a intervenire nel Mediterraneo. Oltre ad allestire un contingente terrestre per operare in Libia (Deutsches Afrikakorps), tra dicembre e gennaio i tedeschi schierarono il X. Fliegerkorps della Luftwaffe in Sicilia, dando immediato avvio a una serie di incursioni aeree contro Malta e il traffico britannico. Gli effetti della presenza tedesca si fecero subito vedere: tra il 6 e il 13 gennaio, durante una serie di complessi movimenti navali britannici per portare a Malta nuovi rifornimenti e far rientrare da essa dei mercantili vuoti (operazione Excess), i bombardieri in picchiata Stuka tedeschi e italiani danneggiarono gravemente la portaerei ) e affondarono l'incrociatore leggero ; furono quindi depositate mine di nuovo tipo nel canale di Suez obbligando i britannici a chiuderlo al traffico fino a marzo. I britannici reagirono con fermezza: lo \"Inshore Squadron\" (\"squadrone costiero\") disturb\u00f2 efficacemente il traffico di cabotaggio da Tripoli fino alla linea del fronte e bombard\u00f2 con monitori, cannoniere e cacciatorpediniere le postazioni costiere avversarie, agendo in pratica indisturbato; il 9 febbraio, invece, la Forza H di Somerville si spinse fino a bersagliare Genova con due navi da battaglia, una portaerei e un incrociatore, senza incontrare alcuna opposizione a causa di una serie di errori ed equivoci tra i comandi italiani. Il rischio portato dagli attacchi aerei tedeschi aument\u00f2 tuttavia grandemente, costringendo Cunningham a decidere il ritiro delle navi verso Alessandria, ma il monitore \"Terror\" fu affondato durante il rientro.\nTra il 25 e il 28 febbraio unit\u00e0 scelte britanniche sbarcarono sull'isola di Castelrosso nel Dodecaneso: l'azione (operazione Abstention) si risolse in un insuccesso a causa del deciso contrattacco della guarnigione italiana del Dodecaneso e il reparto, dopo aver subito perdite leggere, fu ritirato. Ai primi di marzo, viste le avvisaglie di un'imminente offensiva tedesca contro la Grecia, l'ammiraglio Cunningham ebbe l'incarico di proteggere il trasporto in territorio ellenico di un vasto corpo di spedizione britannico (operazione Lustre); l'intensa attivit\u00e0 navale nemica dest\u00f2 ampie preoccupazioni nei tedeschi, che esercitarono pressioni sugli italiani perch\u00e9 attuassero subito azioni di disturbo: la Regia Marina predispose quindi una puntata in forze nelle acque di Creta. L'azione della flotta da battaglia fu preceduta nella notte tra il 25 e il 26 marzo da un fortunato attacco alla Baia di Suda da parte degli incursori della X\u00aa MAS che, impiegando dei barchini esplosivi, affondarono l'incrociatore pesante e una petroliera. La puntata delle navi di Iachino nelle acque a sud di Creta tra il 27 e il 29 marzo port\u00f2 invece al disastro: preavvertito della sortita italiana grazie alle intercettazioni di Ultra, Cunningham prese il mare con tutte le forze disponibili diretto a intercettare le navi di Iachino. Nel corso della cosiddetta battaglia di Capo Matapan la corazzata \"Vittorio Veneto\" rimase danneggiata da un attacco di aerosiluranti (uno dei quali fu abbattuto); nottetempo la squadra britannica si avvicin\u00f2 a quella italiana e, non scorta, scaten\u00f2 un preciso cannoneggiamento che cost\u00f2 la perdita di tre incrociatori pesanti (, , ) e due cacciatorpediniere, con la morte di marinai. La sconfitta italiana di Matapan fu il risultato della somma dei punti di vantaggio di cui godeva la Royal Navy: le decrittazioni di Ultra, l'appoggio aereo ravvicinato delle portaerei, la disponibilit\u00e0 del radar e l'addestramento al combattimento notturno.\nLa guerra ai convogli.\nDopo il disastro di Matapan il nucleo centrale della flotta italiana rimase sostanzialmente inattivo, mentre l'attenzione dei britannici si focalizzava sul contrasto dei convogli diretti in Libia, ove gli italo-tedeschi stavano radunando le forze e riorganizzadosi per contrattaccare in Cirenaica: il 25 febbraio l'incrociatore leggero , intento a scortare un convoglio, fu affondato con gravi perdite umane dal sommergibile britannico , successo compensato il 30 marzo quando, a sud di Creta, l'incrociatore fu silurato dal sommergibile . Il 16 aprile una squadriglia di cacciatorpediniere della Royal Navy assal\u00ec un altro convoglio al largo delle isole Kerkenna e, pur perdendo un'unit\u00e0, affond\u00f2 tre cacciatorpediniere italiani e cinque mercantili, causando circa vittime; il 21 aprile, ancora, le navi da battaglia di Cunningham si spinsero fino a cannoneggiare il porto di Tripoli e il 24 maggio il transatlantico , carico di truppe, fu affondato dal sommergibile comandato dall'\"asso\" Malcolm David Wanklyn con la morte di circa soldati. Queste azioni misero bene in luce la mancanza per l'Italia di unit\u00e0 idonee alla scorta del traffico mercantile: gli incrociatori leggeri erano inadatti al compito e poco corazzati, mentre i cacciatorpediniere e le torpediniere di squadra andavano incontro a un rapido logoramento delle macchine pensate per le alte velocit\u00e0.\nPer converso gli stessi britannici dovettero destinare risorse alla difesa del loro traffico: dopo la riconquista della Cirenaica da parte delle forze dell'Asse i cacciatorpediniere della 10th Flotilla assunsero il compito di rifornire la guarnigione di Tobruk, tagliata fuori e assediata, con veloci corse notturne o scortando convogli insieme ad altro naviglio leggero in quello che fu denominato \"Tobruk Ferry Service\" (\"servizio di traghetti per Tobruk\"). Il comando britannico dette disposizioni perch\u00e9 le sortite fossero condotte almeno in coppia, di modo che le unit\u00e0 potessero darsi reciproco soccorso; l'accorgimento si rivel\u00f2 indovinato quando l'aviazione italo-tedesca intervenne in forze allo scopo di interrompere tale traffico: lo sloop-of-war fu affondato il 24 giugno da bombardieri in picchiata Junkers Ju 87 mentre insieme all'altro sloop scortava un convoglio, con i 164 naufraghi che furono recuperati da quest'ultimo. Uguale sorte tocc\u00f2 la notte tra il 29 e il 30 giugno al cacciatorpediniere , mentre la notte dell'11 luglio il cacciatorpediniere fu gravemente colpito durante il trasporto di truppe a Tobruk e il gregario accolse a bordo 275 uomini tra equipaggio e passeggeri, prima che l'unit\u00e0 affondasse vicino a Sidi Barrani. Tutti i caccia della 10th Flotilla, reduci della prima guerra mondiale e pesantemente usurati dagli attacchi aerei e dall'uso intensivo, furono comunque ritirati e sostituiti dai posamine e , capaci di raggiungere i 40 nodi di velocit\u00e0.\nLe sconfitte patite dalle forze alleate nell'inefficace difesa della Grecia in aprile e nella battaglia di Creta in maggio obbligarono la Mediterranean Fleet a intraprendere vaste operazioni di evacuazione via mare dei reparti britannici, incontrando in particolare l'opposizione della Luftwaffe che caus\u00f2 pesanti perdite: nel corso di svariati attacchi aerei i britannici persero tre incrociatori, sei cacciatorpediniere e lamentarono danni di varia entit\u00e0 a due corazzate, alla \"Formidable\", a cinque incrociatori e otto cacciatorpediniere; perirono quasi esperti marinai. Queste perdite consegnarono una teorica superiorit\u00e0 alla Regia Marina, compensata per\u00f2 dal ritiro dallo scacchiere del Mediterraneo delle forze aeree tedesche, richiamate dopo l'inizio dell'attacco all'Unione Sovietica. Come ulteriore impegno, in giugno la Mediterranean Fleet fu chiamata ad appoggiare l'invasione della Siria da parte delle forze britanniche, scontrandosi con le poche unit\u00e0 navali della Francia di Vichy schierate nella colonia: tra gli episodi pi\u00f9 significativi, il 9 giugno due cacciatorpediniere francesi danneggiarono gravemente il cacciatorpediniere britannico , il 16 giugno aerei affondarono il cacciatorpediniere francese \"Chevalier Paul\" che tentava di portare rifornimenti dalla madrepatria e il 25 giugno il sommergibile francese \"Souffleur\" fu colato a picco dallo .\nDopo il successo dell'operazione Excess nel gennaio 1941, i britannici non tentarono altri invii di grossi convogli attraverso il canale di Sicilia fino ai primi di maggio quando, nel corso dell'operazione Tiger, un convoglio carico di 250 carri armati per il fronte nordafricano riusc\u00ec a completare tutta la traversata da Gibilterra ad Alessandria, sfuggendo ad attacchi aerei e di siluranti e perdendo un unico mercantile finito su una mina. Le pesanti perdite patite a Creta fecero rimandare movimenti su vasta scala fino al periodo tra il 21 e il 24 luglio: con l'operazione Substance un convoglio raggiunse Malta da Gibilterra e fu intercettato solo da un gruppo di velivoli italiani, che affondarono un cacciatorpediniere; uscirono in mare anche le corazzate \"Vittorio Veneto\" e \"Littorio\", ma non riuscirono ad agganciare i britannici. Il concentramento di mercantili britannici a La Valletta spinse la X\u00aa MAS a tentare un attacco a Malta nella notte tra il 25 e il 26 luglio, ma la forza fu individuata dai radar e pesantemente attaccata con la perdita di due MAS, una decina di mezzi d'assalto e 15 operatori (tra cui il comandante, Vittorio Moccagatta); in diciotto furono fatti prigionieri.\nCapovolgimenti di fronte.\nNonostante alcune gravi perdite come quelle del convoglio del 16 aprile e del \"Conte Rosso\", nel corso del primo semestre del 1941 i collegamenti tra Italia e Libia erano stati mantenuti sostanzialmente stabili, con una punta in luglio del 95% del materiale inviato giunto felicemente a destinazione. Senza pi\u00f9 la pressione delle forze aeree tedesche, tuttavia, Malta era tornata a essere una sicura base per gli aerei e i sommergibili britannici, affiancati in ottobre da un contingente di incrociatori leggeri e cacciatorpediniere (Force K). Tra agosto e dicembre 1941, in concomitanza che le operazioni britanniche tese a liberare Tobruk dall'assedio impostole a maggio, il traffico navale per la Libia fu nuovamente oggetto di attacchi, con un picco registrato tra ottobre e novembre quando 44 mercantili furono affondati. Tra gli episodi pi\u00f9 sanguinosi, l'affondamento dei transatlantici \"Neptunia\" e \"Vulcania\" operato il 18 settembre dal sommergibile \"Upholder\" (con 384 soldati uccisi) e il 9 novembre la battaglia del convoglio Duisburg: la Force K col\u00f2 a picco due cacciatorpediniere e sette tra piroscafi e petroliere senza subire perdite, nonostante la protezione a distanza fornita da una divisione di incrociatori italiani sotto il contrammiraglio Bruno Brivonesi, poi deferito a un tribunale militare per l'episodio. Seppur pagati con perdite significative (nel corso di tutto il 1941 la Royal Navy perse dieci sommergibili nel Mediterraneo oltre a un battello greco e uno della Francia libera), questi successi portarono i britannici a interrompere per la prima volta i collegamenti navali tra Italia e Libia, obbligando infine le forze italo-tedesche di Rommel ad abbandonare la Cirenaica e ripiegare in Tripolitania. La situazione era peggiorata al punto che la Regia Marina dirott\u00f2 incrociatori leggeri e cacciatorpediniere a missioni di trasporto di carburante, ma tale tattica si rivel\u00f2 controproducente: il 13 dicembre, nel corso della battaglia di Capo Bon, tre cacciatorpediniere britannici e uno olandese sorpresero gli incrociatori leggeri \"Alberto di Giussano\" e in rotta per Tripoli e li affondarono entrambi, provocando la morte di circa 900 marinai.\nSu ripetute richieste di Rommel l'alto comando tedesco rivide la sua decisione di disimpegnarsi dalla lotta aeronavale nel Mediterraneo e, a partire dalla fine di settembre 1941, i primi U-Boot fecero il loro ingresso nel bacino; nel giro di breve tempo iniziarono a mietere significativi successi: il 13 novembre lo \"U-81\" silur\u00f2 la portaerei \"Ark Royal\", di ritorno a Gibilterra da una missione di lancio aerei verso Malta, che affond\u00f2 il giorno successivo nonostante gli sforzi per salvarla; il 25 la nave da battaglia , impegnata in una puntata offensiva della Mediterranean Fleet, incass\u00f2 un siluro dallo \"U-331\" al largo delle coste libiche ed esplose. Con l'inizio dell'inverno sul fronte russo la Luftwaffe fu in grado di inviare contingenti nel Mediterraneo, dando avvio a un nuovo martellamento di Malta e dei convogli britannici: il 25 ottobre velivoli tedeschi affondarono il posamine veloce \"Latona\" mentre trasportava soldati polacchi a Tobruk, recuperati con quasi tutto l'equipaggio dai cacciatorpediniere \"Hero\" ed \"Encounter\", mentre il 27 novembre lo \"U-559\" silur\u00f2 lo sloop \"Parramatta\". La diffusa e apparente incapacit\u00e0 della Regia Marina di riprendere o minacciare l'iniziativa britannica si contrapponeva alla dinamicit\u00e0 mostrata dalla X\u00aa MAS: dopo che nel 1940 tre azioni simili (due contro Alessandria il 22 agosto e il 30 settembre, una contro Gibilterra il 30 ottobre) erano fallite con gravi perdite, il 20 settembre 1941 i siluri a lenta corsa (SLC) italiani trasportati dal sommergibile riuscirono a penetrare all'interno della rada di Gibilterra e ad affondare due petroliere e un mercantile.\nIl 1941 si concluse disastrosamente per i britannici. Il 14 dicembre lo \"U-557\" col\u00f2 a picco l'incrociatore leggero davanti Alessandria; il 17 dicembre un convoglio italiano, che nel tentativo di \"passare a ogni costo\" era scortato dalle corazzate \"Littorio\", \"Andrea Doria\", \"Duilio\" e dagli incrociatori \"Gorizia\" e \"Trento\" agli ordini dell'ammiraglio Iachino, incroci\u00f2 la rotta con un convoglio britannico diretto a Malta da Alessandria: la prima battaglia della Sirte si risolse fondamentalmente in uno scambio di colpi senza troppi danni per i due contendenti ma, nel tentativo di inseguire i mercantili italiani ormai quasi a destinazione, nella notte tra il 18 e il 19 dicembre la Force K incapp\u00f2 in un campo minato al largo di Tripoli: l'incrociatore urt\u00f2 tre ordigni, esplose e affond\u00f2 con tutto l'equipaggio eccetto un superstite, il cacciatorpediniere salt\u00f2 in aria, gli incrociatori e subirono gravi avarie e in pratica la Force K cess\u00f2 di esistere come squadra di superficie. Infine, la notte del 19 dicembre tre SLC avvicinati dal sommergibile \"Scir\u00e8\" penetrarono nel porto di Alessandria e inflissero danni gravissimi alle corazzate \"Valiant\" e e ad una petroliera, che si adagiarono sul basso fondale; le due unit\u00e0 da battaglia furono successivamente recuperate e reimmesse in servizio, ma l'azione ridusse per diversi mesi il potenziale offensivo della Mediterranean Fleet, priva ormai tanto di corazzate quanto di portaerei e impossibilitata a essere rinforzata stante l'entrata in guerra del Giappone, che impose l'invio urgente di unit\u00e0 nell'Oceano Indiano.\n1942.\nMalta sotto assedio.\nAnche se le conseguenze dell'impresa di Alessandria furono ben celate dai comandi britannici, tanto che per diverso tempo la Regia Marina non si accorse della superiorit\u00e0 acquisita, per la met\u00e0 del gennaio 1942 la via per i convogli italiani diretti in Libia era stata riaperta: gli attacchi di sommergibili e aerei di base a Malta continuarono a causare vittime, ma senza il sostegno delle unit\u00e0 di superficie il livello di perdite si rivel\u00f2 accettabile per le forze dell'Asse, che poterono ricevere rifornimenti adeguati e in continuo incremento. Sul finire di gennaio gli italo-tedeschi erano tornati in Cirenaica, riconquistando Bengasi e respingendo i britannici fino ad Ain el-Gazala. La pressione aerea su Malta si fece progressivamente insostenibile, grazie anche all'entrata in scena del II. Fliegerkorps: dopo aver neutralizzato gli aeroporti dell'isola, Luftwaffe e Regia Aeronautica si accanirono sulle strutture portuali e sui cantieri navali, affondando o danneggiando svariate unit\u00e0 ferme all'ancora; entro la fine di aprile tanto i superstiti membri della Force K quanto i sommergibili della 10\u00aa Flottiglia erano stati evacuati da Malta, che cess\u00f2 di fungere da scalo navale e militare.\nBench\u00e9 bloccata, l'isola mantenne la sua rilevanza strategica e il comando britannico comp\u00ec particolari sforzi per sostenerne la stremata guarnigione. Il contrasto delle forze dell'Asse alle operazioni di rifornimento si rivel\u00f2 progressivamente molto pesante: in gennaio un convoglio di sei piroscafi perse un mercantile affondato in un attacco aereo e il cacciatorpediniere silurato dal sommergibile tedesco \"U-133\"; a met\u00e0 febbraio i britannici misero in mare i convogli MW 9 (tre piroscafi), diretto a Malta da Alessandria, e ME 10, con rotta contraria, ma l'operazione and\u00f2 incontro a continue incursioni aeree che affondarono due cargo, il cacciatorpediniere a La Valletta e danneggiarono un terzo mercantile che dovette rifugiarsi a Tobruk: nessun carico giunse dunque all'isola. Dopo questo fallimento, per la fine di marzo il comando britannico organizz\u00f2 un'operazione su vasta scala, comprendente anche attacchi aerei agli aeroporti italiani e azioni diversive come un'offensiva in Cirenaica e una sortita della Force H nel Mediterraneo occidentale, al fine di coprire l'invio di quattro piroscafi da Alessandria scortati da quanto rimaneva della Mediterranean Fleet (cinque incrociatori e 17 cacciatorpediniere); avvistato dai sommergibili italiani, il convoglio fu affrontato dalla squadra dell'ammiraglio Iachino con la \"Littorio\", tre incrociatori e dieci cacciatorpediniere: la seconda battaglia della Sirte vide la squadra britannica riuscire a disimpegnarsi pur riportando svariati danni alle sue unit\u00e0, ma il ritardo accumulato fece s\u00ec che tutti i piroscafi fossero affondati da attacchi aerei sulla rotta per Malta o direttamente all'interno del porto. Ben pochi rifornimenti furono scaricati ed effettivamente utilizzati.\nIl 20 maggio 1942 l'ammiraglio Cunningham fu richiamato a Londra per assumere l'incarico di secondo in comando del generale Dwight D. Eisenhower, nuovo comandante in capo delle forze alleate, e la guida della menomata Mediterranean Fleet pass\u00f2 all'ammiraglio Henry Harwood. I britannici continuarono a sostenere Malta con invii di rifornimenti tramite sommergibili e unit\u00e0 veloci (si distinse in questo compito il posamine ) e lanci di apparecchi da parte delle portaerei della Force H: a due di queste missioni (in aprile e maggio) partecip\u00f2 anche la accompagnata da due cacciatorpediniere, primo contributo degli Stati Uniti alla lotta nel Mediterraneo. Comunque, per diversi mesi, non fu tentata alcuna operazione su vasta scala e la situazione logistica dell'isola divenne ben presto molto critica. Il momento sembr\u00f2 allora favorevole all'Asse per un tentativo di conquista; piani in tal senso (operazione C3) erano da tempo in avanzata fase di pianificazione, con l'ammassamento di varie divisioni italo-tedesche e l'organizzazione di una \"Forza Navale Speciale\" di mezzi da sbarco sotto l'ammiraglio Vittorio Tur, ma erano stati altres\u00ec evidenziati grossi rischi e i comandi tedeschi erano scettici. Dopo varie discussioni, per la fine di aprile l'operazione fu accantonata: le unit\u00e0 aeree tedesche furono in gran parte richiamate in vista di una grande offensiva sul fronte orientale, mentre il generale Rommel ottenne che il grosso delle risorse ammassate fosse dirottato in favore della sua offensiva sul fronte nordafricano, che port\u00f2 poi alla riconquista di Tobruk e all'avanzata in Egitto fino a El Alamein.\nTra il 10 e l'11 maggio un tentativo di rifornire Malta con una squadriglia veloci cacciatorpediniere, salpati da Alessandria, si risolse disastrosamente per i britannici quando i bombardieri dell'Asse colarono a picco al largo delle coste libiche tre delle cinque unit\u00e0 impiegate. Dopo questo insuccesso, Harwood progett\u00f2 per met\u00e0 giugno un'operazione su scala molto pi\u00f9 ampia, comprendente l'invio in simultanea di due convogli, uno da Gibilterra (operazione Harpoon) e uno da Alessandria (operazione Vigorous), scortati tanto dalla Force H che dalla Mediterranean Fleet: per l'occasione furono richiamate persino unit\u00e0 dalla madrepatria e dall'Oceano Indiano. L'opposizione italo-tedesca a queste due azioni port\u00f2 alla vasta battaglia di mezzo giugno tra il 12 e il 16 del mese: il convoglio di Gibilterra, ripetutamente attaccato da sommergibili italiani e da stormi di bombardieri, sostenne pure uno scontro di superficie nelle acque di Pantelleria con gli incrociatori leggeri della VII Divisione dell'ammiraglio Alberto Da Zara e perse quattro dei sei mercantili che lo componevano; il convoglio di Alessandria, pi\u00f9 volte attaccato da bombardieri e aerosiluranti decollati da Creta nonch\u00e9 da sommergibili e motosiluranti tedesche, si trov\u00f2 la via sbarrata dalla sortita della flotta da battaglia italiana dell'ammiraglio Iachino, tanto che dovette invertire la rotta. Sebbene pagata con la perdita dell'incrociatore pesante , affondato dal sommergibile con gravi perdite umane, la vittoria dell'Asse fu chiara: a fronte della perdita di un incrociatore leggero, cinque cacciatorpediniere e sei mercantili (oltre a svariate altre unit\u00e0 danneggiate), la Royal Navy riusc\u00ec a far pervenire a Malta rifornimenti bastevoli solo per poche settimane.\nLa situazione di Malta rimase critica, ma l'alto comando britannico non si scoraggi\u00f2 e mantenne una salda determinazione nella volont\u00e0 di preservare l'isola. Per i primi di agosto fu organizzata una missione di rifornimento da parte della Force H di Gibilterra (operazione Pedestal) con l'impiego di forze preponderanti: a protezione di un convoglio di tredici piroscafi e tre petroliere fu schierata una vasta flotta sotto l'ammiraglio Edward Neville Syfret comprendente quattro portaerei, due navi da battaglia, sette incrociatori, 34 cacciatorpediniere, otto sommergibili e 17 unit\u00e0 minori; la decimata Mediterranean Fleet non prese invece parte all'azione se non con alcune manovre diversive. Visto il grosso spiegamento avversario, Supermarina decise di non inviare la flotta da battaglia (ostacolata nei suoi movimenti anche da una forte penuria di carburante) ma di impiegare contro il convoglio un complesso di forze leggere comprendente aerei, sommergibili e motosiluranti, oltre a prevedere un intervento di una squadra di incrociatori. Il complesso delle azioni aeronavali tra l'11 e il 15 agosto diede quindi luogo alla cosiddetta battaglia di mezzo agosto: i ripetuti attacchi delle forze dell'Asse fecero s\u00ec che solo cinque mercantili riuscissero ad arrivare a destinazione e, per quanto i rifornimenti sbarcati poterono prolungare la resistenza dell'isola di alcuni mesi, il prezzo pagato dalla Royal Navy per questo successo fu molto pesante visto che furono affondate la portaerei \"Eagle\", gli incrociatori e e un cacciatorpediniere, senza contare le molte altre unit\u00e0 pi\u00f9 o meno gravemente danneggiate; la Regia Marina lament\u00f2 invece l'affondamento di due sommergibili e l'inefficacia dell'intervento degli incrociatori, contrastato dai battelli subacquei britannici che danneggiarono gravemente il e il .\nLa svolta decisiva.\nIl costo gravoso delle operazioni estive sconsigli\u00f2 i britannici dall'intraprendere altri massicci invii verso Malta di mercantili e cargo per diversi mesi, in attesa di un capovolgimento delle sorti della campagna del Nordafrica. Cionondimeno i rifornimenti arrivati, i frequenti lanci di velivoli dalle portaerei e soprattutto l'attenuazione dei bombardamenti aerei fecero s\u00ec che Malta tornasse a essere un efficace elemento di disturbo dei convogli italiani diretti in Libia: a partire dall'agosto 1942 le perdite per i convogli italiani iniziarono progressivamente a crescere, in particolare a causa di attacchi aerei. Allo scopo di colpire duramente la diradata rete logistica avversaria, nella notte tra il 13 e il 14 settembre i britannici misero in piedi un'ambiziosa operazione volta a conquistare Tobruk con un assalto anfibio di forze scelte e a tenerla per 24 ore, onde demolire completamente il suo porto: l'azione (operazione Daffodil) si scontr\u00f2 per\u00f2 con l'inattesa resistenza della guarnigione italiana e l'intervento delle forze aeree tedesche. I britannici furono duramente respinti, l'incrociatore leggero fu colato a picco assieme ai cacciatorpediniere , e varie unit\u00e0 anfibie; il corpo di spedizione ebbe pi\u00f9 di 700 caduti e 500 prigionieri.\nNonostante il successo difensivo, la posizione delle forze dell'Asse era precaria, vi era penuria di rifornimenti e in particolare di carburante; al contrario i britannici furono capaci di ammassare grandi riserve e scorte e ricostituire i ranghi delle loro divisioni, in vista di un'offensiva generale per espellere l'Asse dal continente. Per cercare di ovviare all'imminente attacco britannico, il generale Albert Kesselring lanci\u00f2 su Malta tutte le forze rimaste alla Luftflotte 2 l'11 ottobre, ma gi\u00e0 il 20 dovette sospendere i bombardamenti a causa delle gravose perdite in aerei e piloti: fu l'ultima serie di attacchi all'isola, il cui assedio termin\u00f2 dopo 28 mesi. Il 23 ottobre 1942 l'8\u00aa Armata britannica diede avvio alla seconda battaglia di El Alamein e, dopo scontri sanguinosi, mise infine in rotta le forze italo-tedesche di Rommel per il 3 novembre seguente; nel gennaio 1943 occup\u00f2 infine Tripoli. Intanto l'8 novembre una grande flotta di 300 tra navi da guerra, trasporti e unit\u00e0 logistiche aveva fatto approdare oltre soldati anglo-statunitensi (pi\u00f9 qualche reparto della Francia Libera) in Marocco e Algeria: dopo un'iniziale resistenza e vari errori commessi dagli ancora inesperti reparti statunitensi, le unit\u00e0 della Francia di Vichy defezionarono in massa a favore degli Alleati, consentendo loro di stabilire solide posizioni ad Algeri e Orano. Bench\u00e9 preavvertite dal concentramento dei mezzi alleati a Gibilterra, Italia e Germania poterono fare ben poco per impedire l'azione anglo-statunitense e, scartato un intervento delle unit\u00e0 di superficie a causa della netta superiorit\u00e0 degli Alleati, al contrasto del nemico furono avviati unicamente aerei e sommergibili: furono ottenuti vari successi, come gli affondamenti dei cacciatorpediniere e a opera dello \"U-431\" o le incursioni del sommergibile contro la rada di Bougie, ma la netta superiorit\u00e0 degli Alleati permise loro di consolidare in breve tempo le conquiste e i perfezionati sistemi di lotta antisommergibile mieterono molte vittime tra i battelli nemici. Il capovolgimento delle sorti degli italo-tedeschi nel Mediterraneo fu infine confermato il 20 novembre, quando nel corso dell'operazione Stoneage un convoglio britannico raggiunse Malta senza aver subito alcuna perdita, ponendo fine al duro assedio dell'isola.\nIn risposta alla mossa anglo-statunitense in Nordafrica, il 10 novembre lo Heer avvi\u00f2 l'occupazione della Francia meridionale: la flotta francese rimase concentrata a Tolone ma il 27 novembre, avuto sentore di un tentativo tedesco di cattura, prefer\u00ec autoaffondarsi in massa; solo alcune unit\u00e0 leggere e sommergibili furono recuperati e reimmessi in servizio dagli italo-tedeschi. Nel frattempo la Regia Marina oper\u00f2 sbarchi di truppe in Corsica e Tunisia, catturate facilmente: il possesso della Tunisia, verso cui ripiegava il generale Rommel dalla Libia, diveniva ora determinante per mantenere il controllo del canale di Sicilia e prevenire un'invasione della Sicilia stessa. L'iniziale afflusso delle unit\u00e0 dell'Asse verso i porti della Tunisia settentrionale avvenne senza grande opposizione da parte degli Alleati, ancora intenti a riorganizzarsi, e in breve tempo gli italo-tedeschi si assicurarono il possesso degli ancoraggi di Tunisi e Biserta; il contrasto ai convogli navali crebbe con il tempo, rafforzato da una superiorit\u00e0 di mezzi progressivamente divenuta schiacciante: il 2 dicembre la battaglia del banco di Skerki vide una forza navale britannica di tre incrociatori e due cacciatorpediniere, salpata dalla nuova base avanzata di Bona in Algeria, distruggere completamente senza subire perdite un convoglio italiano diretto in Tunisia.\nL'apertura del nuovo teatro operativo spinse Supermarina a trasferire da Taranto a Napoli la squadra da battaglia, cui si era aggiunta da poche settimane la nuova corazzata ; i porti dell'Italia meridionale erano per\u00f2 alla portata dei nuovi bombardieri pesanti statunitensi e il 4 dicembre i Consolidated B-24 Liberator della United States Army Air Forces, partiti dall'Egitto, colpirono duramente il porto di Napoli: l'incrociatore leggero \"Muzio Attendolo\" col\u00f2 a picco e rimasero danneggiati il e l'. Per evitare altri perdite le corazzate classe Littorio furono allora ridislocate a La Spezia e gli incrociatori a La Maddalena, lasciando a Taranto solo le corazzate rimodernate ritenute ormai di ridotta utilit\u00e0 bellica: questo decentramento, di fatto, segn\u00f2 l'uscita di scena delle maggiori unit\u00e0 da battaglia italiane dalla campagna navale. Contro gli Alleati continu\u00f2 a operare, con alterni successi, la X\u00aa MAS: l'8 dicembre tre SLC salparono dalla \"Olterra\", un piroscafo ancorato nel porto spagnolo di Algeciras e riattrezzato in segreto come base d'appoggio per gli incursori italiani, alla volta della rada di Gibilterra, ma la vigilanza britannica era stata accresciuta dopo le precedenti incursioni e la missione fall\u00ec. Pi\u00f9 successo ebbe l'incursione l'11 dicembre del sommergibile contro Algeri (operazione N.A. 1): penetrato nella rada, il battello rilasci\u00f2 tre SLC e dieci assaltatori i quali affondarono due mercantili e ne danneggiarono altri tre. In generale, per\u00f2, il contrasto dell'Asse all'imponente operazione anfibia raccolse risultati trascurabili e cost\u00f2 la distruzione di 14 sommergibili, la met\u00e0 tedeschi.\n1943.\nLa fine della battaglia dei convogli.\nPerduta definitivamente la Libia (Tripoli fu occupata il 21 gennaio 1943), lo scenario della battaglia dei convogli si trasfer\u00ec pi\u00f9 a occidente, lungo le rotte che collegavano la Sicilia alla Tunisia: se da un lato il braccio di mare da percorrere era ora pi\u00f9 ridotto, dopo due anni e mezzo di guerra il canale di Sicilia era ingombro di campi minati, i quali obbligavano le navi a percorrere corridoi prestabiliti senza quindi possibilit\u00e0 di grandi manovre evasive; in aggiunta, con i velivoli dell'Asse impegnati a fondo nella campagna di Tunisia gli Alleati godevano di una notevole superiorit\u00e0 aerea nel canale, consentendo loro un'ampia ricognizione che annullava la segretezza dei movimenti navali italo-tedeschi, facilitando gli assalti dei sommergibili di base ad Algeri e Malta e delle unit\u00e0 di superficie dislocate a Bona (Force Q), cui si univano i pesanti attacchi dei bombardieri B-24. La superiorit\u00e0 aerea avversaria fece s\u00ec che Regia Marina rinunciasse a radunare grossi convogli, preferendo inviare i mercantili in gruppi pi\u00f9 piccoli e ricorrere massicciamente a cacciatorpediniere, alle torpediniere anche di vecchio tipo, a sommergibili, chiatte a motore e altri piccoli vascelli: inevitabilmente forte fu l'usura dei cacciatorpediniere, dei quali da gennaio solo dieci, in media, rimasero efficienti.\nNon si verificarono pi\u00f9 grandi battaglie, sostituite da una miriade di azioni su pi\u00f9 piccola scala (in sei mesi i convogli dell'Asse subirono non meno di 253 azioni offensive di ogni specie, pi\u00f9 del doppio di quanto registrato sulle rotte libiche): esempi furono la battaglia del convoglio Cigno il 16 aprile, durante la quale due cacciatorpediniere britannici attaccarono un convoglio di due torpediniere e un mercantile italiani con l'affondamento di un'unit\u00e0 a testa, o la battaglia del convoglio Campobasso il 4 maggio, che vide tre cacciatorpediniere britannici colare a picco una torpediniera e un piroscafo. Nel complesso, il periodo tra il novembre 1942 e il maggio 1943 vide l'affondamento di 243 unit\u00e0 navali dell'Asse di ogni tipo (tra cui 23 navi da guerra e 151 piroscafi) per pi\u00f9 dei due terzi causato da attacchi aerei, ma la Marina riusc\u00ec a garantire un costante afflusso di rifornimenti: furono sbarcati il 93% delle truppe ( uomini), il 72% dei materiali ( tonnellate), il 71% dei combustibili ( tonnellate), sebbene nel periodo marzo-maggio 1943 si registrasse una forte impennata nelle perdite e un drastico calo nell'invio di convogli. La resa delle ultime forze dell'Asse in Tunisia, il 13 maggio, segn\u00f2 la fine della battaglia dei convogli per la Regia Marina.\nProseguivano nel frattempo le operazioni dei mezzi speciali, ora portate avanti anche dalla Royal Navy tramite i suoi chariot, copie degli SLC italiani. Ai primi di gennaio 1943 i britannici tentarono un'ambiziosa operazione di forzamento simultaneo dei porti di La Maddalena e Palermo: il sommergibile diretto a La Maddalena con due chariot scomparve senza lasciare traccia, probabilmente cadendo vittima di uno sbarramento di mine, ma i sommergibili e \"Thunderbolt\" raggiunsero Palermo e rilasciarono cinque chariot la notte tra il 2 e il 3 gennaio, i quali affondarono lo scafo dell'incompleto incrociatore \"Ulpio Traiano\" e danneggiarono gravemente la motonave ; un attacco contro Tripoli tra il 18 e il 19 gennaio fall\u00ec invece per avarie ai mezzi, mentre altri attacchi progettati contro i porti italiani furono cancellati a seguito della resa dell'Italia. La X\u00aa MAS rispose la notte tra il 7 e l'8 maggio, quando tre SLC provenienti dalla \"Olterra\" violarono la rada di Gibilterra e danneggiarono gravemente tre mercantili, rientrando poi indenni alla base; tra giugno e agosto, inoltre, il sommozzatore Luigi Ferraro, infiltrato in Turchia con una falsa identit\u00e0 diplomatica, riusc\u00ec a minare e colare a picco tre mercantili nemici nei porti di Alessandretta e Mersin.\nLo sbarco in Sicilia.\nIl passo successivo all'occupazione alleata della Tunisia fu l'invasione della Sicilia, onde riaprire al transito dei convogli mercantili l'intero bacino del Mediterraneo. I preparativi per lo sbarco, avviati a campagna tunisina in corso, furono affiancati dal metodico martellamento dei porti italiani: il 10 aprile un violento bombardamento neutralizz\u00f2 la squadra di incrociatori dislocata a La Maddalena colando a picco il e danneggiando gravemente il ; il 13 maggio un'incursione di 300 bombardieri semidistrusse la citt\u00e0 di Cagliari e affond\u00f2 una ventina di unit\u00e0 minori l\u00ec ormeggiate, mentre La Spezia fu duramente colpita il 19 aprile (salt\u00f2 in aria il cacciatorpediniere e gravi danni ebbe l'arsenale) e il 5 giugno (le corazzate \"Roma\" e \"Vittorio Veneto\" ebbero danni di una certa gravit\u00e0). Unit\u00e0 leggere alleate si spinsero poi ad attaccare i convogli nelle acque italiane e, nella notte tra il 1\u00ba e il 2 giugno, i cacciatorpediniere (greco) e colarono a picco la torpediniera e un mercantile al largo di Capo Spartivento. L'8 maggio iniziarono gli attacchi aerei contro Pantelleria, sottoposta a blocco navale (operazione Corkscrew): dopo pesanti bombardamenti quotidiani e un cannoneggiamento aeronavale durato dall'8 al 10, l'isola si arrese il giorno seguente. Lampedusa, contemporaneamente bersagliata dagli aerei e dalle navi alleate, capitol\u00f2 il 12.\nLo sbarco in Sicilia inizi\u00f2 quindi il 9 luglio 1943: l'operazione fu portata a termine da un'enorme flotta navale composta da unit\u00e0 di tutti i tipi, comprese sei navi da battaglia (tra cui le modernissime e ), due portaerei di linea e cinque di scorta, tre monitori, una ventina di incrociatori e un centinaio di cacciatorpediniere, parte delle quali proveniva dall'United States Eighth Fleet del viceammiraglio Henry Hewitt (responsabile navale dell'assalto); le forze aeree contavano oltre velivoli. Per quanto preavvertita dalla ricognizione dell'uscita in mare della flotta alleata, la Regia Marina decise di non impegnare le sue unit\u00e0 maggiori per contrastare lo sbarco: oltre al fatto che con le navi concentrate nei porti dell'Italia settentrionale qualunque reazione non sarebbe potuta avvenire prima di 25 ore, arrivando quindi a sbarchi compiuti, la schiacciante superiorit\u00e0 aerea nemica e la carenza di unit\u00e0 di scorta (si poteva contare solo su una decina di cacciatorpediniere efficienti) lasciavano prevedere un quasi certo annientamento della squadra prima ancora di ingaggiare battaglia con le navi alleate.\nIl contrasto allo sbarco in Sicilia si espresse solo con mezzi leggeri: bench\u00e9 gravemente ridotti in numero e falcidiati dalle unit\u00e0 di scorta alleate (con otto unit\u00e0 perdute, il luglio 1943 risult\u00f2 il mese con pi\u00f9 affondamenti di sommergibili italiani della guerra), i battelli subacquei dell'Asse fecero registrare ancora qualche successo come il danneggiamento degli incrociatori il 15 luglio (attribuito all') e il 23 luglio (variamente attribuito all' o allo \"U-407\"); il 16 luglio la portaerei fu danneggiata da un aerosilurante italiano e il nuovissimo incrociatore leggero respinse con successo, la notte tra il 16 e il 17 luglio, un attacco di motosiluranti britanniche nello stretto di Messina. A inizio agosto Supermarina, a dispetto del contegno passivo, decise di bombardare Palermo ormai occupata con gli incrociatori leggeri della VII Divisione (\"Eugenio di Savoia\", \"Montecuccoli\") e VIII Divisione (, ): il primo reparto, per\u00f2, ripieg\u00f2 la mattina del 6 dopo aver bersagliato alcune unit\u00e0 nemiche vicino Ustica, e l'VIII Divisione, intrapresa un'incerta avanzata nella nebbia, si ritir\u00f2 la sera dell'8 agosto in seguito all'avvistamento di incrociatori nemici. Infine le unit\u00e0 minori della Regia Marina si impegnarono a fondo per evacuare la guarnigione italo-tedesca dalla Sicilia (operazione Lehrgang), traghettando con successo attraverso lo stretto di Messina pi\u00f9 di uomini e tonnellate di materiali. Il 17 agosto la Sicilia intera fu occupata dagli anglo-statunitensi.\nL'armistizio dell'Italia.\nLo sbarco in Sicilia e la sua perdita furono una delle concause che portarono alla caduta del fascismo e, subito dopo, all'avvio di negoziati segreti tra Italia e Alleati, sfociati il 3 settembre nell'armistizio di Cassibile; la sua entrata in vigore fu rimandata al momento del principale sbarco delle forze alleate nella penisola italiana e, per non allertare i tedeschi, le operazioni belliche della Regia Marina (tenuta del resto quasi all'oscuro delle trattative armistiziali) furono portate avanti come di consueto: il 7 settembre il sommergibile fu silurato e affondato dal pari tipo britannico al largo di Punta Licosa, divenendo cos\u00ec l'ultima unit\u00e0 perduta dalla Regia Marina in azioni di combattimento contro gli Alleati. Ora agli ordini dell'ammiraglio Carlo Bergamini, la flotta da battaglia italiana si stava nel frattempo preparando a un'ultima sortita contro le squadre anglo-statunitensi con l'impiego di tutte le unit\u00e0 superstiti: se gli Alleati fossero sbarcati a Gaeta o Salerno, come si riteneva pi\u00f9 probabile, sarebbero intervenute le unit\u00e0 concentrate a La Spezia e comprendenti le tre corazzate classe Littorio, cinque incrociatori leggeri, dieci cacciatorpediniere, una quindicina tra torpediniere e corvette e una quindicina di sommergibili; in caso di operazioni anfibie in Puglia sarebbe intervenuta la squadra di Taranto con le vecchie corazzate \"Andrea Doria\" e \"Duilio\", tre incrociatori leggeri, un cacciatorpediniere, una decina tra torpediniere e corvette e nove sommergibili. Le navi ebbero ordine di combattere \u00abfino alle ultime conseguenze\u00bb.\nInvece dell'ordine di partenza, la sera dell'8 settembre arriv\u00f2 del tutto inaspettatamente la comunicazione ufficiale dell'avvenuta stipula di un armistizio, seguita dalle istruzioni alla squadra per consegnarsi agli Alleati a Malta o presso uno dei porti da loro controllati, ricorrendo all'autoaffondamento solo se ogni movimento fosse stato impossibile. Bergamini protest\u00f2 e avanz\u00f2 l'idea di autoaffondare le navi, ma dopo un colloquio telefonico con i suoi superiori (il capo di stato maggiore e ministro della Marina ammiraglio Raffaele de Courten e il sottocapo di stato maggiore Luigi Sansonetti) acconsent\u00ec a portare la squadra da battaglia non a Malta ma a La Maddalena, in attesa di ulteriori sviluppi. La formazione lasci\u00f2 La Spezia la mattina del 9 settembre, mentre i tedeschi procedevano al disarmo e alla cattura dei reparti italiani; navigando a ovest della Corsica, Bergamini raggiunse alle 13:00 l'isola dell'Asinara, dove ricevette la notizia che La Maddalena era caduta in mano tedesca e che la squadra doveva raggiungere subito Bona in Algeria. Gi\u00e0 individuata da ricognitori della Luftwaffe, la formazione fu attaccata a pi\u00f9 riprese da bombardieri tedeschi tramite le nuove bombe plananti Ruhrstahl SD 1400: la corazzata \"Roma\", centrata in pieno, esplose e affond\u00f2 con pi\u00f9 di morti (tra cui l'ammiraglio Bergamini), mentre la \"Italia\" (ex \"Littorio\") fu colpita due volte ma pot\u00e9 proseguire. Ora al comando dell'ammiraglio Romeo Oliva, la squadra giunse a Bona e la mattina del 10 settembre a Malta. L'incrociatore leggero , tre cacciatorpediniere e tre torpediniere, fermatisi a recuperare i naufraghi della \"Roma\", raggiunsero invece Mah\u00f3n nelle Baleari e qui furono internati dalle autorit\u00e0 spagnole.\nIl trasferimento delle navi dislocate a Taranto si svolse senza incidenti e le unit\u00e0 raggiunsero Malta il 10 settembre; altre unit\u00e0 arrivarono per conto proprio dal Tirreno e dall'Adriatico, tra cui la corazzata \"Giulio Cesare\" sulla quale un tentativo di ammutinamento fu risolto senza conseguenze dopo alcune trattative tra equipaggio e comandante. La corvetta , scortata dall'incrociatore \"Scipione Africano\", imbarc\u00f2 dai porti di Pescara e Ortona il re Vittorio Emanuele III con la famiglia reale e il governo, fuggiti da Roma, e li condusse in salvo a Brindisi. I cacciatorpediniere e , inizialmente distaccati a Civitavecchia per prendere a bordo il sovrano da questo porto, tentarono poi di ricongiungersi alla squadra di Bergamini a La Maddalena ma furono affondati nelle Bocche di Bonifacio da attacchi tedeschi. A Bastia, in Corsica, la torpediniera del capitano di fregata Carlo Fecia di Cossato intervenne con forza contro i tedeschi che avevano attaccato le locali unit\u00e0 italiane, affondando diverse imbarcazioni nemiche e liberando la torpediniera che era stata catturata. Numerose altre unit\u00e0 di grande tonnellaggio o minori, impossibilitate a muoversi perch\u00e9 danneggiate o ancora in allestimento, furono catturate dai tedeschi in porto, non senza scontri con gli equipaggi italiani: il capitano di corvetta Domenico Baffigo, comandante l'incrociatore leggero \"Giulio Germanico\" ancora in allestimento a Castellammare di Stabia, coordin\u00f2 la difesa della base e i duri scontri con i tedeschi per tre giorni, prima di essere catturato con l'inganno e fucilato.\nMentre erano in corso i convulsi eventi dell'armistizio italiano, la mattina del 9 settembre gli Alleati intrapresero l'assalto anfibio alla penisola: un contingente secondario prese terra a Taranto senza incontrare opposizione ma perse il posamine , carico di truppe, saltato su uno sbarramento minato depositato dai tedeschi all'ultimo minuto; il contingente principale approd\u00f2 a Salerno e nelle prime ore s'imbatt\u00e9 in una debole resistenza tedesca che, tuttavia, and\u00f2 rapidamente rafforzandosi. I duri contrattacchi alla testa di ponte minacciarono seriamente di ricacciare in mare il contingente alleato, che fu in grado di mantenere le posizioni grazie alla schiacciante potenza di fuoco fornita dalla flotta d'appoggio (pi\u00f9 di 500 unit\u00e0 comprese quattro navi da battaglia, due portaerei di linea e quattro di scorta, due monitori, undici incrociatori). Contro le navi alleate i tedeschi lanciarono solo attacchi aerei, facendo del resto largo ricorso alle bombe plananti Ruhrstahl SD 1400 e ai missili teleguidati Henschel Hs 293, un'arma di nuova concezione gi\u00e0 sperimentata in agosto nel Golfo di Biscaglia: le SD 1400 furono responsabili del grave danneggiamento degli incrociatori leggeri l'11 settembre e il 13 e della corazzata \"Warspite\" il 16, un Hs 293 centr\u00f2 e distrusse la nave ospedale il 13 settembre.\nNei giorni seguenti l'armistizio le unit\u00e0 della Regia Marina furono impiegate nel difficile compito di evacuare le forze italiane dal settore dei Balcani: nonostante gli ostacoli frapposti dai comandi alleati, ancora diffidenti, e gli attacchi aerei tedeschi che provocarono varie vittime, circa uomini furono tratti in salvo dalle navi italiane. La resistenza opposta dalle guarnigioni italiane del Dodecaneso costrinse i tedeschi ad una vasta campagna, anche per via del tentativo britannico di portare aiuto agli italiani; questi, formati da personale poco addestrato e con morale basso, reagirono comunque agli attacchi nemici nonostante gli ordini contraddittori del comando di Rodi, dove l'ammiraglio Campioni aveva capitolato dopo duri scontri con i tedeschi. A Lero l'ammiraglio Luigi Mascherpa ingaggi\u00f2 pesanti combattimenti, sebbene la collaborazione con il contingente britannico arrivato in aiuto rimanesse piuttosto difficile; una certa superiorit\u00e0 aerea consent\u00ec alla Luftwaffe di ostacolare con successo le missioni di rifornimento della Royal Navy: nelle incursioni rimasero affondati i cacciatorpediniere \"Vasilissa Olga\", e , mentre su mine and\u00f2 perduto il cacciatorpediniere . Caduta Lero il 16 novembre, cess\u00f2 di fatto l'ultima resistenza degli italo-britannici nel Dodecaneso: le guarnigioni rimaste furono evacuate o raggiunsero la neutrale Turchia per farsi internare. La campagna era costata svariate perdite alla Royal Navy (sei cacciatorpediniere e due sommergibili affondati, varie altre unit\u00e0 danneggiate) e un numero elevato di prigionieri italiani mor\u00ec durante il trasporto in Grecia a causa dei campi minati o delle azioni britanniche sul mare: ad esempio il piroscafo , requisito dai tedeschi e caricato di armi e prigionieri, fu intercettato dal cacciatorpediniere \"Eclipse\" il 23 settembre e affondato insieme alla sua scorta, la torpediniera \"TA 10\" (ex-francese \"La Pomone\"), senza alcun superstite. Il piroscafo , stipato con oltre persone, s'incagli\u00f2 invece sullo scoglio Medina a 25 miglia dal Pireo, a causa delle terribili condizioni meteorologiche: solo 21 italiani, cinque tedeschi e un greco furono salvati dai rimorchiatori intervenuti in soccorso.\n1944 - 1945.\nDopo la resa dell'Italia e gli eventi della campagna del Dodecaneso, il ritmo delle operazioni navali nel Mediterraneo cal\u00f2 drasticamente. La Kriegsmarine entr\u00f2 in possesso e rimise in servizio un gran numero di unit\u00e0 leggere catturate alla Regia Marina (torpediniere, corvette, dragamine), ma la sproporzione delle forze a vantaggio degli Alleati costrinse i tedeschi ad azioni limitate sul mare: organizzarono un sistema di convogli costieri dai porti dell'Italia settentrionale alla linea del fronte nell'Italia centrale, depositarono numerose mine e tentarono qualche rapida puntata offensiva contro il traffico nemico nell'area di Napoli o tra la Sardegna e la Corsica. Il governo collaborazionista della Repubblica Sociale Italiana cre\u00f2 una propria marina militare (Marina Nazionale Repubblicana), che incontr\u00f2 lo scarso favore della Germania la quale le cedette solo un pugno di unit\u00e0 operative; i tedeschi si dimostrarono invece molto pi\u00f9 interessati a stringere una collaborazione con la X\u00aa MAS, che sotto la direzione del capitano di fregata Junio Valerio Borghese si era riorganizzata dopo gli eventi armistiziali in una forza sostanzialmente autonoma. Equipaggiata con MAS, barchini esplosivi e minisommergibili classe CB, la forza di Borghese oper\u00f2 a fianco dei tedeschi tanto nel Tirreno quanto nel mar Adriatico.\nIl 22 gennaio 1944 gli Alleati lanciarono una nuova operazione anfibia su vasta scala nel teatro italiano: sostenute da una flotta d'appoggio di cinque incrociatori, 24 cacciatorpediniere e numerose unit\u00e0 minori, truppe anglo-statunitensi sbarcarono ad Anzio (operazione Shingle) al fine di aggirare la linea Gustav e aprirsi la via per Roma. Si ritrovarono invece bloccate in una stretta testa di ponte dalla resistenza dei tedeschi, che subito dispiegarono i mezzi insidiosi della Kriegsmarine e della X\u00aa MAS; a dispetto degli sforzi, comunque, si ebbero pochissimi successi a fronte di diverse perdite e vano si rivel\u00f2 l'impiego dei mezzi speciali tedeschi come i siluri pilotati Neger. La minaccia maggiore per le navi alleate venne ancora dalla Luftwaffe e, in particolare, dagli attacchi tramite missili guidati: gi\u00e0 il 23 gennaio al largo di Anzio il cacciatorpediniere britannico \"Janus\" fu affondato da un siluro e il connazionale \"Jervis\" danneggiato da una bomba planante, seguiti il giorno dopo dai cacciatorpediniere statunitensi e centrati rispettivamente da un missile Hs 293 e da una bomba planante. Nonostante la copertura aerea dei caccia anglo-statunitensi obbligasse i tedeschi a tentare attacchi solo al crepuscolo, la minaccia dei missili obblig\u00f2 i comandanti alleati ad allontanare dalla testa di ponte le loro principali unit\u00e0 da guerra; tuttavia il 29 gennaio la Luftwaffe ottenne il suo maggior successo con gli Hs 293 affondando in rapida successione l'incrociatore britannico e il cargo Liberty statunitense \"Samuel Huntington\". La pericolosit\u00e0 di simili armi aveva gi\u00e0 indotto alla ricerca di metodi di contromisura elettronici, volti a disturbare i sistemi di guida dei missili nemici, ma alla fine il modo migliore per annullare le incursioni della Luftwaffe fu l'intesa campagna di bombardamento delle basi aeree tedesche in Italia.\nPure gli ultimi U-boot nel Mediterraneo continuarono a operare contro i convogli alleati, nonostante il forte contrasto delle unit\u00e0 antisommergibili: il 15 febbraio lo \"U-410\" affond\u00f2 l'incrociatore britannico \"Penelope\" in rientro da Anzio a Napoli senza scorta; il 30 marzo lo \"U-223\", pesantemente attaccato da naviglio leggero alleato e in procinto di affondare, riusc\u00ec a silurare il cacciatorpediniere . L'ultimo successo degli U-boot nel Mediterraneo fu registrato dallo \"U-453\", che il 19 maggio affond\u00f2 il grosso mercantile britannico \"Fort Missanabie\" al largo delle coste meridionali della Calabria. Furono i bombardamenti aerei a neutralizzare infine questa minaccia: due pesanti incursioni contro Tolone il 5 luglio e il 6 agosto fecero strage dei rimanenti U-boot in Mediterraneo occidentale e i tre battelli sopravvissuti nella base di Salamina furono autoaffondati nel settembre 1944, al momento della ritirata tedesca dalla Grecia.\nIl 15 agosto una numerosa flotta alleata di 843 navi (tra cui sette corazzate, nove portaerei e 18 incrociatori) e pi\u00f9 di mezzi da sbarco lanci\u00f2 l'invasione anfibia della Francia meridionale: le unit\u00e0 leggere della Kriegsmarine poterono fare ben poco per contrastare questa forza d'invasione, anche se scontri navali si verificarono a Port Cros il 15 agosto e a La Ciotat il 17 agosto; l'intervento dei bombardieri della Lutwaffe con i loro missili guidati fu efficacemente contrastato dai sistemi di disturbo elettronico ormai massicciamente usati dagli Alleati, con un unico Hs 293 messo a segno su un mezzo da sbarco il 15 agosto; al contrario i continui attacchi aerei alleati decimarono ben presto i velivoli tedeschi in Francia. Le unit\u00e0 navali anglo-statunitensi appoggiarono poi l'avanzata dei reparti terrestri lungo la Costa Azzurra, venendo inutilmente contrastate dai mezzi speciali tedeschi e italiani: l'ultimo successo della X\u00aa MAS fu registrato nella notte tra il 16 e il 17 aprile 1945, quando un barchino esplosivo danneggi\u00f2 in modo irreparabile il cacciatorpediniere francese al largo delle coste liguri.\nDi fronte alla richiesta da parte del \"Regno del Sud\" di utilizzare le forze armate italiane nelle operazioni militari contro i tedeschi, delle quali la Marina costituiva la parte pi\u00f9 integra, il comando alleato dispose l'attivazione delle unit\u00e0 leggere (cacciatorpediniere, torpediniere e corvette) in operazioni di scorta ai convogli, mentre motosiluranti e sommergibili furono impiegati in missioni di infiltrazione di informatori e sabotatori dietro le linee nemiche. Gli incrociatori fecero crociere di vigilanza, anche in Atlantico, ma le navi da battaglia rimasero internate nei Laghi amari nonostante un ventilato impiego in Estremo Oriente, in parte anche a causa della loro scarsa autonomia. Molto attiva fu l'unit\u00e0 Mariassalto, che raccolse gli operatori della X\u00aa MAS riparati a sud o liberati dai campi di prigionia degli Alleati, la quale stabil\u00ec una solida collaborazione con le unit\u00e0 d'assalto britanniche partecipando anche ad alcune loro operazioni: il 21 giugno 1944 una motosilurante italiana infiltr\u00f2 due chariot con equipaggi britannici a La Spezia dove affondarono lo scafo dell'immobilizzato incrociatore \"Bolzano\", mentre il 18 aprile 1945 due chariot con equipaggi italiani tentarono senza successo di affondare lo scafo della portaerei \"Aquila\" nel porto di Genova.\nL'ultimo scontro tra unit\u00e0 di superficie fu la battaglia del mar Ligure il 18 marzo 1945: una formazione tedesca, che rientrava da una missione di minamento al largo della Corsica, fu attaccata dai cacciatorpediniere e e perse due torpediniere, ex italiane, della classe Ariete (\"TA24\" ex \"Arturo\", \"TA29\" ex \"Eridano\"); solo il cacciatorpediniere , ridenominato \"TA 32\", riusc\u00ec a salvarsi pur danneggiato. Il 24 aprile seguente i tedeschi iniziarono a evacuare Genova e la Liguria autoaffondando le unit\u00e0 che ancora possedevano in zona; le ultime imbarcazioni della Kriegsmarine nell'alto Adriatico si arresero poi agli Alleati dopo l'entrata in vigore della Resa di Caserta il 2 maggio.\nBilancio finale.\nDal giugno 1940 al settembre 1943 la Regia Marina perse complessivamente 380 unit\u00e0 militari (comprese quelle impiegate su teatri diversi dal bacino del Mediterraneo) per complessive tonnellate: una nave da battaglia, dodici incrociatori, 44 cacciatorpediniere, 41 torpediniere, 84 sommergibili e 198 unit\u00e0 minori o ausiliarie. Le perdite umane riportate nello stesso intervallo ammontarono a uomini (compresi gli equipaggi delle navi mercantili), di cui in mare e a terra; nello stesso periodo di tempo andarono perdute per tutte le cause unit\u00e0 mercantili per complessive tonnellate di stazza lorda. Nel periodo seguente il settembre 1943 andarono invece perdute per tutte le cause 386 navi militari, quasi tutte nel giro di pochi giorni dopo l'8 settembre: una nave da battaglia, sei incrociatori, 62 unit\u00e0 tra cacciatorpediniere, torpediniere e corvette, 27 sommergibili e 290 tra unit\u00e0 minori e ausiliarie, mentre le perdite umane ammontarono a uomini ( in mare, a terra). A queste perdite vanno poi sommate le 199 unit\u00e0 militari non ancora varate e in costruzione sugli scali, tutte cadute in mano ai tedeschi al momento dell'armistizio, e la perdita di altre unit\u00e0 mercantili per complessive tonnellate.\nLa Royal Navy, con le marine del Commonwealth aggregate, riport\u00f2 nel Mediterraneo la perdita di una nave da battaglia, due portaerei, 20 incrociatori, un monitore, 67 cacciatorpediniere, 45 sommergibili e varie altre unit\u00e0 ausiliarie; la Marina greca perse due navi da difesa costiera, un incrociatore, quattro cacciatorpediniere, 10 torpediniere e quattro sommergibili e la United States Navy accus\u00f2 la distruzione di otto tra cacciatorpediniere e cacciatorpediniere di scorta. Le perdite di unit\u00e0 minori della Kriegsmarine nel bacino sono difficili da stimare, ma tutti e 62 gli U-boot penetrati in Mediterraneo furono affondati, con altri nove battelli perduti a ovest dello stretto di Gibilterra mentre tentavano di forzarlo.\nIl conflitto navale nel Mediterraneo si svilupp\u00f2 in maniera difforme da come era stato immaginato dai due contendenti principali: gli scontri diretti tra i due nuclei da battaglia della Royal Navy e della Regia Marina furono sempre azioni marginali e infruttuose, con l'unica eccezione, rappresentata da Capo Matapan, dovuta a circostanze fortuite e non preventivate. Il confronto tra i due contendenti fu invece una battaglia di convogli reciproca, in cui entrambi si dedicavano tanto a insidiare le linee di rifornimento dell'altro quanto a proteggere le proprie. Le valutazioni sulla battaglia dei convogli italiani sono spesso molto divergenti: vari studiosi, e in particolare tedeschi, la considerarono fondamentalmente una sconfitta, sottolineando che i periodi di maggiori affondamenti di mercantili coincisero spesso con lo svolgimento delle grandi battaglie nel deserto libico, facendo quindi mancare i rifornimenti alle forze dell'Asse proprio nel momento di massimo bisogno. Altri studiosi, in particolare quelli vicini agli ambienti della Marina, tendono invece a dare un giudizio positivo dell'attivit\u00e0 dei convogli diretti in Libia, rimarcando il fatto che in totale il 91,6% del personale e l'85,9% del materiale riusc\u00ec a raggiungere con successo la destinazione e che la scarsit\u00e0 di rifornimenti al fronte era dovuta anche alla penuria dei carichi inviati dalla madrepatria. L'andamento della battaglia dei convogli fu in effetti alquanto altalenante e un giudizio complessivo non \u00e8 facile: periodi di transito quasi indisturbato o con perdite accettabili (ad esempio da giugno a novembre 1940, il primo semestre del 1941 o dal gennaio all'agosto 1942) si alternavano a intervalli di gravi perdite che quasi recidevano le linee di comunicazione (come tra agosto e dicembre 1941 o dal settembre 1942 in poi), in particolare dopo l'ingresso nel bacino delle preponderanti forze aeronavali statunitensi: con esse venne meno ogni speranza di mantenere i collegamenti con il fronte nordafricano. In generale la battaglia viene considerata da diversi storici come una costosa vittoria italiana (per quanto da condividere con le forze aeree e subacquee tedesche), l'unica ottenuta dalla Marina nel conflitto ma pagata con un logoramento di forze che fin\u00ec con il rendere inutilizzabile la flotta da battaglia: come rileva lo storico M. G. Knox, \u00abla Regia Marina port\u00f2 i convogli a destinazione attraverso il sacrificio, non con la sagacia tattica\u00bb.\nIl ruolo di Malta nella battaglia del Mediterraneo \u00e8 stato parimenti oggetto di giudizi contrapposti. Diversi storici mettono in risalto il suo ruolo centrale come base avanzata della Royal Navy, di fondamentale importanza per le attivit\u00e0 aeree e subacquee contro i convogli italiani, rimarcando come un grave errore la mancata occupazione italiana nel giugno-luglio 1940, quando era praticamente indifesa. Il ruolo di Malta non fu per\u00f2 costante, dacch\u00e9 nei primi mesi del 1941 e poi ancora dal gennaio al maggio-giugno 1942 fu quasi inutilizzabile come base militare per via dei costanti bombardamenti aerei, che resero altamente insicuro il porto e crivellarono gli aeroporti di crateri e buche. Centrale nella neutralizzazione di Malta fu l'intervento della Luftwaffe, la cui azione ed efficacia furono per\u00f2 sempre poste in subordine alle esigenze del fronte orientale; fu perci\u00f2 impossibile mantenere una pressione costante che avrebbe potuto portare a una resa per fame dell'isola a met\u00e0 1942. L'ipotetica occupazione di Malta con una grande invasione, come quella progettata per il maggio-giugno 1942 che contemplava lanci di paracadutisti e sbarchi di truppe in vari punti dell'isola, fu sempre valutata scetticamente dai comandi dell'Asse per via delle molte insidie e novit\u00e0 che l'azione comportava.\nLa decisione di impiegare Malta come base militare contro i convogli diretti in Libia obblig\u00f2 di converso i britannici a impegnarsi a fondo per rifornire costantemente l'isola (mentre al contrario le loro forze in Egitto potevano essere rifornite tramite la rotta di circumnavigazione dell'Africa, lunga ma in gran parte sicura). Anche la battaglia dei convogli britannica ebbe un andamento altalenante: i 17 convogli organizzati per l'isola tra il giugno 1940 e il gennaio 1942 transitarono con perdite irrisorie (due mercantili affondati e una decina danneggiati sui circa 60 impiegati), ma gli otto partiti tra febbraio e novembre 1942 dovettero registrare perdite pari al 45% dei mercantili impiegati; in totale, dei 102 mercantili inviati a Malta 35 non arrivarono a destinazione e 42 furono danneggiati, con una percentuale di perdite pari al 35% (per contro, quella dei mercantili italiani inviati in Libia si attest\u00f2 sul 9% e quella dei mercantili inviati in Tunisia sul 17%, anche se le missioni effettuate raggiunsero quasi il migliaio). La difesa dei convogli per Malta cost\u00f2 alla Royal Navy una grossa fetta delle perdite di navi militari registrate nel bacino (due portaerei, cinque incrociatori, 21 cacciatorpediniere e una mezza dozzina di unit\u00e0 minori): nel contrasto dei grandi e fortemente scortati convogli britannici gli italo-tedeschi si dimostrarono abili nell'impiegare contemporaneamente una pluralit\u00e0 di mezzi offensivi diversi (navi di superficie, motosiluranti, sommergibili, bombardieri e aerosiluranti), come dimostrato dalle battaglie di mezzo giugno e mezzo agosto.\nNonostante le caratteristiche generali del Mediterraneo non fossero favorevoli all'impiego dei mezzi subacquei (acque chiare e trasparenti, notti brevi nel periodo estivo, nebbia poco frequente), entrambi gli schieramenti fecero forte uso di sommergibili. L'enorme flotta subacquea italiana raccolse risultati modesti: i 164 sommergibili in servizio con la Regia Marina affondarono dal giugno 1940 al settembre 1943 solo dieci unit\u00e0 militari (tra cui quattro incrociatori, un cacciatorpediniere e un sommergibile) per tonnellate di dislocamento e 12 mercantili per tonnellate di stazza; per converso i 62 U-boot tedeschi causarono tra il settembre 1941 e il settembre 1944 l'affondamento di 37 unit\u00e0 militari (tra cui una nave da battaglia, due portaerei, tre incrociatori e 10 cacciatorpediniere) per tonnellate di dislocamento e 95 mercantili per tonnellate di stazza. I sommergibili della Royal Navy (integrati da un pugno di battelli greci, olandesi e polacchi) dovettero registrate forti perdite nei primi mesi di guerra, ma in seguito divennero sempre pi\u00f9 efficaci e nei sei mesi successivi alla battaglia di El Alamein arrivarono a rivendicare l'affondamento di tonnellate di naviglio mercantile; sommergibili britannici e alleati furono inoltre molto attivi nel contrasto dei mezzi subacquei nemici, affondando 14 sommergibili italiani e quattro U-boot tedeschi oltre a tre incrociatori e sette cacciatorpediniere italiani. Quello dei mezzi d'assalto insidiosi fu invece l'unico settore in cui la Regia Marina rimase all'avanguardia per tutta la durata del conflitto: in 22 azioni di cui 12 conclusesi con qualche successo, gli incursori italiani affondarono un incrociatore e 23 mercantili per tonnellate di stazza."}
{"id": "2792656", "revid": "339392", "url": "https://it.wikipedia.org/wiki?curid=2792656", "title": "Shouya Tomizawa", "text": ""}
{"id": "2792670", "revid": "305248", "url": "https://it.wikipedia.org/wiki?curid=2792670", "title": "Ace Combat 6", "text": ""}
{"id": "2792671", "revid": "92723", "url": "https://it.wikipedia.org/wiki?curid=2792671", "title": "Andrea Griminelli", "text": "Ha iniziato a dieci anni lo studio dello strumento; \u00e8 stato allievo di Jean-Pierre Rampal e James Galway. Ha iniziato prestissimo una carriera concertistica che lo ha portato nei pi\u00f9 famosi teatri del mondo, impegnato con numerose orchestre e direttori di prestigio.\nAlla fine degli anni '70 collabora con la radio libera della sua citt\u00e0, Radio Attiva.\nNel 1984 si esibisce nel Luciano Pavarotti in Concert all'Opera di Chicago.\nLa fama maggiore, tuttavia, \u00e8 legata alle esibizioni con Luciano Pavarotti iniziate nel 1984 al Madison Square Garden di New York con il quale intraprende una collaborazione negli anni successivi come nei concerti all'Hyde Park di Londra nel 1990, al Central Park di New York nel 1993, alla Torre Eiffel di Parigi e nella Piazza Rossa di Mosca nei quali alla musica classica si accostavano brani di rock e pop music.\nNel 1985 tiene un concerto con il pianista Jean-Marc Luisada al Grand Th\u00e9\u00e2tre di Ginevra.\nNel 1991 esegue 6 Concerti per flauto traverso e orchestra di archi di Antonio Vivaldi diretto da Ren\u00e9 Clemencic al Teatro Accademico di Castelfranco Veneto per il Teatro La Fenice di Venezia.\nNel 1991 il Presidente della Repubblica gli conferisce l'onorificenza di Cavaliere e nel 2003 quella di Ufficiale al merito della Repubblica Italiana.\nNel 1992 esegue la Suite n. 2 in Si min. BWV 1067 per flauto e archi di Johann Sebastian Bach con I Solisti Veneti diretti da Claudio Scimone al Teatro alla Scala di Milano.\nNel 2001 esce l'album \"Andrea Griminelli's Cinema Italiano: A New Interpretation Of Italian Film Music\" dove le musiche, riarrangiate da Bacalov e Morricone, sono da lui reinterpretate con Sting, Luciano Pavarotti, Lucio Dalla, Deborah Harry e Filippa Giordano.\nL'attivit\u00e0 concertistica prosegue tuttora molto vivacemente; ad essa si accosta l'impegno di presidente dell'Istituto Musicale \"Achille Peri\" di Reggio Emilia dal 2007 e dal 2008 quello di Presidente dell'Istituto Musicale \u201cClaudio Merulo\u201d di Castelnuovo Monti (R.E.).\nNel 2008 ha suonato nel concerto a Petra (Giordania) che \u00e8 stato trasmesso su Retequattro.\nNel 2011 ha preso parte al concerto One Night in Central Park di Andrea Bocelli davanti a 70.000 persone.\nIl 23 aprile 2014 \u00e8 ospite del concerto-evento di Zucchero Fornaciari al Madison Square Garden di New York, facente parte dell'Americana Tour, seguito da 5000 spettatori e caratterizzato dalla partecipazione di ospiti d'eccezione come Sting, Elisa, Jovanotti, Fher dei Man\u00e1, Chris Botti, Sam Moore, Fiorella Mannoia, Irene Fornaciari e un coro gospel . Per l'occasione accompagna il cantante emiliano sulle note di \"Miserere\". Nella quarta serata di Sanremo 2019 accompagna insieme al violinista Alessandro Quarta il gruppo Il Volo sulle note del brano Musica che resta. Il 20 novembre dello stesso anno ha organizzato il concerto benefico \"Griminelli &amp; Friends\" a Reggio Emilia per il suo sessantesimo compleanno, con ospiti Zucchero Fornaciari, Sting e altri colleghi."}
{"id": "2792674", "revid": "152625", "url": "https://it.wikipedia.org/wiki?curid=2792674", "title": "Dance and Love Selection Vol. 1", "text": ""}
{"id": "2792675", "revid": "462459", "url": "https://it.wikipedia.org/wiki?curid=2792675", "title": "Padre Damien", "text": ""}
{"id": "2792686", "revid": "1818970", "url": "https://it.wikipedia.org/wiki?curid=2792686", "title": "Taverna della Catena", "text": "La Taverna della Catena \u00e8 un monumento storico situato nella frazione di Vairano Scalo del comune di Vairano Patenora, presso il quale il 26 ottobre del 1860 sarebbe avvenuto lo storico incontro tra Giuseppe Garibaldi e Vittorio Emanuele II, passato alla storia con il nome di \"incontro di Teano\" e che secondo la tradizione sarebbe invece avvenuto presso il ponte di Cajanello, odierno ponte San Nicola, nella frazione di Borgonuovo (Teano).\nLa precisa localit\u00e0 in cui l'incontro avvenne \u00e8 argomento di discussione.\nNel XVIII secolo lungo le vie consolari di Vairano, la via Latina e la via Venafrana, sorgevano diverse taverne per la sosta e il cambio dei cavalli dei postini e dei viandanti. Tra queste la \"Taverna della Catena\", edificata dal duca Domenico Mariconda intorno al 1720, prende il nome dal fatto che quando i re si recavano a caccia nella vicina riserva di Torcino, l'incrocio veniva sbarrato da una catena.\n\u00c8 stato fatto un tentativo di ristrutturazione esterna e oggi lo stabile ha quello che gli esperti pensano sia stato il colore originario della facciata."}
{"id": "2792690", "revid": "298055", "url": "https://it.wikipedia.org/wiki?curid=2792690", "title": "Andy (La vita secondo Jim)", "text": ""}
{"id": "2792691", "revid": "928949", "url": "https://it.wikipedia.org/wiki?curid=2792691", "title": "Regsvr32", "text": "regsvr32 \u00e8 un'utility eseguibile dalla riga di comando dei sistemi operativi Microsoft Windows per registrare e de-registrare una libreria dll ed un controllo ActiveX nel registro di sistema di Windows.\nPer poter usare \"regsvr32\" la dll da registrare deve esportare le funzioni codice_1 e codice_2\nEsempi di uso.\nQuesto comando ripristina la possibilit\u00e0 di vedere i files nascosti, a fronte di pulizia di malware o problemi di apertura delle cartelle in finestre separate:\ncodice_3\noppure:\ncodice_4 per installare un file\ncodice_5 per disinstallare un file\nNegli esempi se una copia di \"shmedia.dll\" esiste nel path di ricerca di sistema, regsvr32 potrebbe decidere di registrare quella copia piuttosto che quella nella directory corrente. A questo inconveniente si pu\u00f2 ovviare indicando il percorso completo della dll da registrare, oppure usando questa sintassi:\ncodice_6"}
{"id": "2792696", "revid": "1573940", "url": "https://it.wikipedia.org/wiki?curid=2792696", "title": "Dobsonia chapmani", "text": "Il pipistrello della frutta dal dorso nudo di Negros (Dobsonia chapmani ) \u00e8 un pipistrello appartenente alla famiglia degli Pteropodidi, endemica di due delle Isole Filippine.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 218 e 221\u00a0mm, la lunghezza dell'avambraccio tra 123 e 131\u00a0mm, la lunghezza della coda tra 23 e 26,1\u00a0mm, la lunghezza delle orecchie tra 25 e 27\u00a0mm e un peso fino a 143\u00a0g.\nAspetto.\nLa pelliccia \u00e8 corta e sparsa. La testa \u00e8 bruno-nerastra, le spalle sono marroni scure, mentre le parti ventrali sono verde oliva. Lungo l'avambraccio \u00e8 presente una striscia di peli fulvo-oliva dorati. Il muso \u00e8 relativamente corto e largo, le narici sono leggermente tubulari, gli occhi sono grandi. Le orecchie sono lunghe e appuntite. Le membrane alari sono nerastre e attaccate lungo la spina dorsale, dando l'impressione di una schiena priva di peli. La coda \u00e8 ben sviluppata, mentre l'uropatagio \u00e8 ridotto ad una sottile membrana che si estende lungo la parte interna degli arti inferiori.\nBiologia.\nComportamento.\nSi rifugia nelle grotte o in crepacci lungo i dirupi. Raramente \u00e8 stato osservato tra le fronde delle Palme.\nAlimentazione.\nSi nutre principalmente di frutti di specie native di \"Ficus\".\nRiproduzione.\nSono stati osservati piccoli a maggio e giugno. Le femmine danno alla luce un piccolo alla volta all'anno.\nDistribuzione e habitat.\nQuesta specie \u00e8 diffusa sulle Isole di Negros e Cebu.\nVive nelle foreste di pianura fino a 800 metri di altitudine. Sull'isola di Cebu \u00e8 stato osservato in foreste secondarie dominate da alberi del genere \"Alstonia\", \"Macaranga\", \"Ficus\" e \"Mallotus\". Su Negros invece occupa aree di foreste con \"Anisoptera\", \"Dipterocarpus\", \"Shorea\", \"Parashorea\", \"Ficus\" e \"Vatica\".\nStato di conservazione.\nProbabilmente abbastanza comune negli anni '40 e '60, \u00e8 divenuto raro negli anni '70, a causa della deforestazione e della caccia. Ritenuto estinto nel 1990, una popolazione \u00e8 stata riscoperta sull'Isola di Cebu nel 2001 e su Negros nel 2003.\nLa IUCN Red List, considerato il declino della popolazione dell'80% negli ultimi 15-20 anni e la continua caccia e deforestazione, classifica \"D. chapmani\" come specie in grave pericolo (CR)."}
{"id": "2792697", "revid": "767487", "url": "https://it.wikipedia.org/wiki?curid=2792697", "title": "Manuel Golmayo de la Torriente", "text": "Biografia.\nNacque in una nota famiglia di scacchisti: il padre Celso Golmayo Z\u00fapide vinse il campionato di Cuba nel 1862; il fratello Celso Golmayo de la Torriente (1879-1924) vinse il campionato di Cuba nel 1897 a 18 anni, succedendo a suo padre.\nManuel Golmayo si trasfer\u00ec da giovanissimo in Spagna e gi\u00e0 nel 1902 vinse il suo primo Campionato spagnolo, all'et\u00e0 di 19 anni. Lo vinse altre cinque volte: nel 1912, 1919, 1921, 1927 e 1928. Nel campionato del 1929/30 si classific\u00f2 pari primo con Ram\u00f3n Rey Ardid, ma perse il match di spareggio.\nNel 1922 perse un mini-match a Madrid contro Aleksandr Alechin (+0 -1 =1).\nGioc\u00f2 per la Spagna in tre olimpiadi degli scacchi:\nPartecip\u00f2 a molti tornei spagnoli. Vinse a Madrid nel 1947 e a Linares nel 1951. Negli altri tornei si classific\u00f2 quasi sempre attorno a met\u00e0 classifica.\nNel 1951 ottenne dalla FIDE il titolo di Arbitro internazionale.\nUna foto che lo ritrae mentre gioca a Madrid col re di Spagna Alfonso XIII \u00e8 visibile qui."}
{"id": "2792698", "revid": "1451528", "url": "https://it.wikipedia.org/wiki?curid=2792698", "title": "Scania Serie 2", "text": "La serie 2 \u00e8 la gamma di autocarri svedesi Scania prodotta fra il 1980 ed il 1989 e sostituita in seguito dagli Scania Serie 3.\nLa storia.\nLa serie 2 nacque nel 1980, inizialmente solo come autocarro a cabina arretrata (cio\u00e8 musone), contraddistinto dalla sigla \"T\", che sta per torpedo, parola usata appunto per quel tipo specifico di configurazione.\nLa cabina \"T\" \u00e8 stata disegnata dall'Italdesign di Giorgio Giugiaro, in base ad un programma modulare da cui deriveranno per il 1981 le versioni a cabina avanzata.\nLa gamma delle cabine.\nNel 1981 quindi venne completata la gamma, denominata \"programma GPRT\" o \"GPRT range\", dove:\nI telai.\nGli Scania serie 2 avevano tre tipi di telaio in base al tipo di impiego:\nI motori.\nI motori per il 1980-81, che sono gli stessi delle serie precedenti con qualche modifica, erano:\nPer la gamma del 1983, ai motori gi\u00e0 esistenti si aggiunsero le versioni con intercooler - interrefigerazione dell'aria di sovralimentazione:\nGli Scania serie 2 intercooler con cabina R avevano un frontale di disegno leggermente diverso per l'alloggiamento dell'intercooler.\nLo Scania 142 intercooler da 420 cv stabil\u00ec all'epoca il record di potenza per i camion europei.\nAlla fine del 1984 viene presentato un motore completamente nuovo che andr\u00e0 ad equipaggiare il nuovo Scania 92, un 6 cilindri in linea da 9 litri con testate singole nelle versioni:\nNel 1985 lo Scania 112 intercooler per il mercato italiano viene portato a 354 cv per rispettare la legge degli 8 cv/ton. per essere usato nei complessi di veicoli da 44 ton di massa a pieno carico.\nNel 1986 lo Scania 142 col motore da 388 cv (DS14) viene sostituito da una versione con intercooler e 390 cv.\nPer la gamma 1987 il motore V8 da 14 litri viene leggermente modificato ed ora \u00e8 disponibile nelle potenze di 394 cv e 420 cv, quest'ultimo con un aumento della coppia motrice di circa il 3% rispetto alla precedente versione di pari potenza.\nAltre caratteristiche.\nPer gli Scania serie 2 erano disponibili 3 modelli di cambio: \nUn'altra peculiarit\u00e0 di questi autocarri \u00e8 la posizione di guida: lo Scania serie 2 \u00e8 il primo camion con posizione di guida di tipo automobilistico con volante molto inclinato all'indietro risultando molto comodo ed ergonomico."}
{"id": "2792707", "revid": "287204", "url": "https://it.wikipedia.org/wiki?curid=2792707", "title": "Agostino Melotti", "text": "Biografia.\nDurante la seconda guerra mondiale \u00e8 arruolato nella Regia Marina; successivamente al proclama dell'armistizio dell'8 settembre 1943 riesce a tornare nel modenese, dove diviene responsabile della zona, reclutando giovani per le formazioni partigiane. Dal 1944 al '45 partecipa alla Brigata Walter Tabacchi in azioni clandestine e alla ricerca di aiuti per il sostentamento dei partigiani combattenti. Dal 22 febbraio 1945 \u00e8 tenente della Brigata Zambelli, dove partecip\u00f2 alla liberazione di Modena avvenuta il 22 aprile.\nNel dopoguerra \u00e8 stato dirigente nella federazione provinciale del Partito Comunista Italiano di Modena, mentre dal 1975 al 1985 \u00e8 stato presidente della sezione comunale dell'Associazione Nazionale Partigiani d'Italia.\nNel 1990 critic\u00f2 aspramente Otello Montanari, a seguito della pubblicazione di un articolo sui delitti compiuti nel dopoguerra.\nSuccessivamente ha ricoperto la carica di dirigente del Comitato Direttivo Provinciale dell'ANPI dove sostenne, anche nel successivo dibattito interno, la posizione di chi era favorevole ad una riconciliazione nazionale."}
{"id": "2792709", "revid": "462459", "url": "https://it.wikipedia.org/wiki?curid=2792709", "title": "Il pi\u00f9 grande italiano di tutti i tempi", "text": ""}
{"id": "2792712", "revid": "62004", "url": "https://it.wikipedia.org/wiki?curid=2792712", "title": "Rolf Aldag", "text": " \u00c8 stato attivo come professionista dal 1991 al 2005, vincendo il titolo nazionale in linea nel 2000 e numerose sei giorni su pista; dal 2007 ricopre incarichi di direttore sportivo per formazioni professionistiche.\nCarriera.\nPassato professionista nel 1991 con la Helvetia-La Suisse, ha in seguito, per tredici stagioni consecutive dal 1993 al 2005, vestito la divisa del Team Telekom, divenuto negli anni per ragioni di sponsor Deutsche Telekom e T-Mobile. In carriera ha svolto perlopi\u00f9 ruoli di gregariato per corridori come Bjarne Riis, Erik Zabel e Jan Ullrich, prendendo parte per dieci volte al Tour de France e per quattordici ai campionati del mondo su strada. Negli anni ha comunque ottenuto alcune vittorie di rilievo, tra cui una tappa al Tour de Romandie 1993, una al Tour de Suisse 1997 e il titolo nazionale in linea nel 2001.\nAttivo anche nel ciclismo su pista, ha vinto diverse Sei giorni, molte delle quali proprio insieme a Erik Zabel. Tra i risultati ottenuti spiccano gli otto successi alla Sei giorni di Dortmund, un record condiviso con Patrick Sercu.\nTerminata la carriera da ciclista, al termine della stagione 2005, Rolf Aldag ha partecipato a diverse gare di triathlon. Nel 2006 ha completato la maratona di Amburgo in 2h42' e l'Iron Man di Lanzarote (Isole Canarie), concludendo 50\u00ba con un tempo di 10h22'14\". Nel 2007 \u00e8 stato assunto dalla squadra T-Mobile per sostituire Rudy Pevenage, coinvolto nell\"'Operaci\u00f3n Puerto\", come direttore sportivo. Negli anni seguenti, fino al 2011, ha collaborato con la direzione sportiva del Team High Road, noto in quegli anni, per ragioni di sponsor, anche come Team Columbia e HTC. Dal 2016 al 2019 \u00e8 invece ds per il Team Dimension Data, nel 2020 per la squadra femminile Canyon-SRAM Racing e dal 2021 per la formazione World Tour Bahrain Victorious.\nIl 24 maggio 2007 Aldag ha confessato, insieme all'ex compagno di squadra Erik Zabel, di aver assunto Eritropoietina dal 1995 al 1999, quando militava nella Deutsche Telekom. Tale confessione ha avuto origine dalle dichiarazioni dell'ex massaggiatore della squadra, il belga Jef d'Hont, sul giornale tedesco \"Der Spiegel\"."}
{"id": "2792714", "revid": "41824", "url": "https://it.wikipedia.org/wiki?curid=2792714", "title": "Giovanbattista Vico", "text": ""}
{"id": "2792721", "revid": "155634", "url": "https://it.wikipedia.org/wiki?curid=2792721", "title": "Australian Championships 1968 - Singolare maschile", "text": "Roy Emerson era il detentore del titolo, ma quest'anno non ha partecipato.\nWilliam Bowrey ha battuto in finale 7\u20135, 2\u20136, 9\u20137, 6\u20134 Juan Gisbert.\nTeste di serie.\nLa prima e la nona testa di serie hanno ricevuto un bye per il 2\u00ba turno"}
{"id": "2792723", "revid": "775504", "url": "https://it.wikipedia.org/wiki?curid=2792723", "title": "Lato B (programma televisivo)", "text": "Lato B \u00e8 un programma televisivo di intrattenimento a tema sportivo, trasmesso dalla San Marino RTV (Televisione di Stato della Repubblica di San Marino) durante il periodo di attivit\u00e0 del campionato italiano di calcio, che segue e commenta in diretta le partite della Serie B. Alla base del titolo c'\u00e8 la volont\u00e0 di giocare con le parole: \"Lato B\" inizialmente aveva il sottotitolo \"L'altra faccia del calcio che conta\", ovvero il controluce della Serie A.\nStoria.\nEdizione 2006-2007.\nIl programma, della durata di 24 minuti, andava in onda ogni venerd\u00ec sera dopo il TG e si occupava delle ultimissime da tutti i campi con probabili formazioni e interviste da Bologna, Cesena, Rimini, Piacenza e Modena. Il conduttore in studio era Roberto Chiesa.\nEdizione 2007-2008.\n\"Lato B\" trasloca al sabato pomeriggio e segue in diretta il campionato di Serie B con collegamenti dagli stadi della Regione Emilia-Romagna. Filippo Cotti dallo Stadio Dall'Ara racconta in diretta la promozione in Serie A del Bologna di Daniele Arrigoni. Stefano Michelini dallo Stadio Braglia \u00e8 il reporter delle partite del Modena. Da Piacenza Francesco Romano, da Mantova Roberto Guazzetti, da Rimini Lorenzo Giardi, mentre da Ravenna Enrico Spada e da Cesena Palmiro Faetanini sono testimoni della retrocessione delle squadre di competenza. Alla produzione, che resta di San Marino RTV, si aggiungono i partner Nuovarete, Trc Modena e Mantova Tv. Alla conduzione di Roberto Chiesa viene affiancata Amalia Gozi. Vengono fatti interventi telefonici per aggiornare in tempo reale anche sulle partite giocate in trasferta grazie ai giornalisti Francesco Prandini, Giorgia Bertozzi, Stefano Severi e Francesca Angeli.\nEdizione 2008-2009.\nSotto la direzione di Carmen Lasorella il programma viene riproposto profondamente rinnovato: il calcio resta il filo conduttore del sabato pomeriggio di San Marino, ma \"Lato B\" debutta con uno studio rinnovato e tanti ospiti: con Roberto Chiesa e Amalia Gozi c'\u00e8 un angolo tecnico affidato all'allenatore Walter Nicoletti, esperto del campionato di Serie B, e all'ex arbitro internazionale Werther Cornieti. Si parla di calcio con ospiti quali Alberto Zaccheroni, Rino Foschi, Daniele Arrigoni, Eraldo Pecci, Fabrizio Castori, Lorenzo Minotti e Gabriele Zamagna. Lo sport non \u00e8 solo calcio: Davide Cassani guida una pattuglia di amici di \"Lato B\" che nel corso delle varie puntate raggiungono gli studi di San Marino Rtv. E c'\u00e8 spazio anche per cantanti, poeti, scrittori, belle donne. Anche i collegamenti con i campi non sono pi\u00f9 come in passato: i giornalisti raccontano la partita e ospitano a loro volta un addetto ai lavori, un tifoso, un personaggio della citt\u00e0. Stefano Michelini racconta di Modena e Sassuolo, Francesco Romano del Piacenza, Lorenzo Giardi accompagna il Rimini dal sogno play-off alla retrocessione. \"Lato B\" viene preceduto da un'anteprima condotta da Monica Fabbri che informa gli sportivi sulle ultimissime prima del calcio d'inizio. La stessa Monica Fabbri da gennaio 2009 affianca Roberto Chiesa alla guida del programma.\nEdizione 2009-2010.\nSull'edizione 2009-2010 arriva il web, da un progetto di Meris Andreani che il Direttore Generale Carmen Lasorella e il curatore Piero Arcide accolgono ed integrano. \"Lato B\" diventa interattivo. Sondaggi, foto, video, domande e il grande gioco in collaborazione con Modena, Cesena, Sassuolo e Piacenza che mettono in palio maglie originali e ingressi allo stadio. Nasce la community di Lato B, prima community della San Marino Rtv. Un blog dove i tifosi si ritrovano, fanno amicizia e si confrontano sull'attualit\u00e0. Con Werther Cornieti c'\u00e8 l'opinionista Gastone Turci. In studio c'\u00e8 Lucia Paci, giovane calciatrice della squadra della Federazione Sammarinese Giuoco Calcio, e una gradinata per ospitare i tifosi che ne fanno richiesta via mail sul social network Facebook. Roberto Chiesa e Monica Fabbri si collegano con Stefano Michelini da Modena e Francesco Romano da Piacenza. Da Cesena c'\u00e8 l'ex riminese Lorenzo Giardi. Insieme vivono le partite giocate allo Stadio Manuzzi. Anche in questa edizione ci sono ospiti di grande rilievo, come Sabina Negri, Giancarlo Magrini, Igor Campedelli, Luca Mancini, Nicola Campedelli, Gabriele Zamagna, Walter Nicoletti, Alberto Bucci, Eraldo Pecci, Franco Varrella, Giorgio Galimberti, Daniele Arrigoni, Antonio Genzano, Nicol\u00f2 Piancastelli e Mirko Larghetti."}
{"id": "2792727", "revid": "203463", "url": "https://it.wikipedia.org/wiki?curid=2792727", "title": "Manuel Golmayo Torriente", "text": ""}
{"id": "2792732", "revid": "287204", "url": "https://it.wikipedia.org/wiki?curid=2792732", "title": "Darwin College", "text": "Il Darwin College \u00e8 uno dei collegi costituenti l'Universit\u00e0 di Cambridge. \u00c8 stato il primo college presso questa istituzione ad ammettere solo studenti gi\u00e0 laureati (\"graduates\"), ed anche il primo ad ammettere le donne (fin dalla sua fondazione nel 1964). Ospita il pi\u00f9 alto numero di graduates rispetto ad ogni altro collegio. Una particolarit\u00e0 del Darwin consiste nel fatto che sia stato fondato da altri collegi della stessa universit\u00e0, il Trinity, il St. John's e il Gonville and Caius."}
{"id": "2792738", "revid": "1522738", "url": "https://it.wikipedia.org/wiki?curid=2792738", "title": "Baby Bunny", "text": ""}
{"id": "2792739", "revid": "742538", "url": "https://it.wikipedia.org/wiki?curid=2792739", "title": "Broker pattern", "text": "Un Broker Pattern \u00e8 un sistema che distribuisce in maniera trasparente vari aspetti del software su nodi differenti con l'utilizzo di oggetti remoti. Gli elementi essenziali sono:\nCome in un normale sistema client server il proxy interroga il broker per ricevere un dato servizio. Il broker per\u00f2, non fornisce direttamente il servizio ma mette in comunicazione il client con l'oggetto remoto, chiamandone i metodi.\nQuesta tipologia di pattern architetturale permette di sviluppare separatamente i vari componenti spesso riuscendo a rendere i vari oggetti remoti utilizzabili anche da altri sistemi e dunque permette l'aggiornamento dei vari oggetti senza dover interrompere il funzionamento dell'intero sistema dato che i proxy possono comunque continuare ad accedere agli altri oggetti. Inoltre, talora ne nascesse il bisogno, si possono scrivere client per nuove piattaforme continuando ad accedere agli stessi broker e oggetti remoti. Tale progettazione rende possibile anche il riutilizzo di componenti progettati in passato o per altri sistemi."}
{"id": "2792740", "revid": "1543377", "url": "https://it.wikipedia.org/wiki?curid=2792740", "title": "The Greatest American", "text": "The Greatest American \u00e8 una trasmissione televisiva statunitense andata in onda su Discovery Channel nel 2005 che per gioco ha eletto il pi\u00f9 grande americano (inteso come statunitense) di tutti i tempi. La trasmissione \u00e8 un format che prende origine dallo show \"100 Greatest Britons\" trasmesso dalla BBC nel 2002.\nTop ten.\nPer la classifica completa: \nIl format.\nSeguendo l'esempio della trasmissione della BBC del 2002, il \"contest\" si \u00e8 esteso a molti paesi del globo terracqueo, dall'India al Sudafrica si sono imposti spesso personaggi storici di valore assoluto, ma non senza qualche sorpresa."}
{"id": "2792742", "revid": "729019", "url": "https://it.wikipedia.org/wiki?curid=2792742", "title": "Aeroporto di Melilla", "text": "L'aeroporto di Melilla \u00e8 l'aeroporto dell'enclave spagnola di Melilla in Nord Africa."}
{"id": "2792744", "revid": "767487", "url": "https://it.wikipedia.org/wiki?curid=2792744", "title": "Serapias orientalis siciliensis", "text": "La serapide orientale siciliana (Serapias orientalis subsp. siciliensis ) \u00e8 una pianta appartenente alla famiglia delle Orchidacee, endemica della Sicilia.\nDescrizione.\nPresenta una infiorescenza densa, con 3-9 fiori. I sepali e i petali sono riuniti a formare un casco. Il labello \u00e8 di colore bruno-rossastro, talora tendente al purpureo, con ipochilo reniforme, racchiuso solo in parte nel casco tepalico, ed epichilo lanceolato o cuoriforme, lungo 23\u201330\u00a0mm e largo 13\u201318\u00a0mm, densamente ricoperto da una peluria biancastra.\nSi differenzia dalla sottospecie nominale (\"S. orientalis\" subsp. \"orientalis\") per l'ipochilo pi\u00f9 corto e l'epichilo pi\u00f9 lungo e pi\u00f9 largo.\nLa sottospecie 'S. orientalis\" subsp. \"apulica' ha invece un labello di maggiori dimensioni, con epichilo pi\u00f9 lanceolato, decisamente pi\u00f9 stretto dell'ipochilo.\nFiorisce da marzo ad aprile.\nBiologia.\nCome la maggior parte delle specie di \"Serapias\" si riproduce per impollinazione entomofila grazie all'opera degli insetti pronubi cui offre riparo all'interno del casco tepalico.\nDistribuzione e habitat.\nHa un areale ristretto alla Sicilia sud-orientale, ove \u00e8 presente in un numero limitato di stazioni, con una popolazione complessiva di circa 1.500 esemplari.\nCresce in garighe a cisto, praterie ad ampelodesma, radure di sugherete, su substrati di arenaria calcifica, da 0 a 450\u00a0m di altitudine.\nTassonomia.\nQuesta entit\u00e0 \u00e8 stata descritta per la prima volta nel 1993 dalle botaniche siciliane Giuseppina Bartolo e Santa Pulvirenti.\n\u00c8 una sottospecie riconosciuta dall'autorit\u00e0 tassonomica dei \"Royal Botanic Gardens\" di Kew e dal Gruppo Italiano per la Ricerca sulle Orchidee Spontanee (GIROS), mentre Delforge la considera una semplice variet\u00e0.\nAppartiene alla sezione \"Bilamellaria\" - gruppo \"Serapias vomeracea\", insieme di entit\u00e0 contraddistinte da callosit\u00e0 basale del labello divisa in due parti divergenti.\nIl numero cromosomico di \"Serapias orientalis siciliensis\" \u00e8 2n=36."}
{"id": "2792752", "revid": "399", "url": "https://it.wikipedia.org/wiki?curid=2792752", "title": "Od\u017eak", "text": "Od\u017eak \u00e8 un comune della Federazione di Bosnia ed Erzegovina situato nel Cantone della Posavina con 21.289 abitanti al censimento 2013. \n\u00c8 situato lungo il corso della Sava al confine con la Croazia e il nuovo Ponte di Svilaj permette di superare il fiume. Il centro abitato \u00e8 lambito a sud dal 45\u00ba parallelo, la linea equidistante fra il Polo nord e l'Equatore. \nSociet\u00e0.\nEvoluzione demografica.\nAl censimento del 1991 il comune aveva 30.056 abitanti cos\u00ec divisi dal punto di vista etnico:"}
{"id": "2792756", "revid": "635893", "url": "https://it.wikipedia.org/wiki?curid=2792756", "title": "Ora\u0161je", "text": "Ora\u0161je \u00e8 un comune della Federazione di Bosnia ed Erzegovina situato nel Cantone della Posavina con 21.584 abitanti al censimento 2013.\nQua nacque il calciatore croato Aleksandar \u017divkovi\u0107."}
{"id": "2792758", "revid": "767487", "url": "https://it.wikipedia.org/wiki?curid=2792758", "title": "Shaibu Amodu", "text": "Carriera.\nAllenatore.\nInizi\u00f2 la carriera di allenatore dopo una parentesi nel calcio giocato, vincendo una volta il titolo nazionale nigeriano e cinque la coppa; l'unica vittoria in campo internazionale arriv\u00f2 nel 1990 con la conquista della Coppa delle Coppe d'Africa con i BCC Lions. Amodu allen\u00f2 la Nigeria per la prima volta dopo la partecipazione della squadra al ed il conseguente allontanamento di Clemens Westerhof; dopo aver guidato la Nazionale durante la Confederations Cup 1995, allen\u00f2 in Sudafrica con gli Orlando Pirates prima di tornare sulla panchina delle \"super aquile\" nel periodo precedente a . Ha poi sostituito Berti Vogts alla guida della Nigeria portando la squadra alla qualificazione al : \u00e8 stato assunto per la terza volta in tale incarico nell'aprile 2008, dopo che aveva allenato la Nazionale l'ultima volta dall'aprile 2001 al febbraio 2002, rimpiazzando Jo Bonfr\u00e8re. \u00c8 stato esonerato il 5 febbraio 2010."}
{"id": "2792762", "revid": "767487", "url": "https://it.wikipedia.org/wiki?curid=2792762", "title": "James Brewer (cestista)", "text": ""}
{"id": "2792778", "revid": "72396", "url": "https://it.wikipedia.org/wiki?curid=2792778", "title": "Ongaro", "text": ""}
{"id": "2792791", "revid": "76963", "url": "https://it.wikipedia.org/wiki?curid=2792791", "title": "Mitsuaki Hoshino", "text": "Attualmente lavora per Arts Vision. \u00c8 sposato con Y\u016bko Kobayashi."}
{"id": "2792792", "revid": "438678", "url": "https://it.wikipedia.org/wiki?curid=2792792", "title": "Jo\u00e3o Bosco", "text": "Biografia.\nNato il 13 luglio del 1946, a Ponte Nova, Minas Gerais, Jo\u00e4o Bosco, di professione ingegnere, si trasfer\u00ec a Rio de Janeiro, dove le sue canzoni furono registrate da Elis Regina ed ebbero grande successo.\nBen presto divenne egli stesso un apprezzato cantante, soprattutto per i suoi virtuosismi vocali, che lo hanno fatto accostare ad Al Jarreau e un ottimo chitarrista. Jo\u00e4o Bosco si segnala per la singolare fusione tra il Samba, i ritmi afro-Americani, la cultura musicale araba, la Bossa Nova Brasiliana e il jazz. Le sue composizioni sono, da un punto di vista melodico e armonico, tra le pi\u00f9 interessanti e innovative nel solco della musica popolare brasiliana (M\u00fasica Popular Brasileira - MPB)."}
{"id": "2792793", "revid": "767487", "url": "https://it.wikipedia.org/wiki?curid=2792793", "title": "Armenia all'Eurovision Song Contest 2010", "text": "L'Armenia ha selezionato il proprio rappresentante per l'Eurovision Song Contest 2010 di Oslo tramite l'Evradesil (in armeno: \u0535\u054e\u0550\u0531\u054f\u0535\u054d\u053b\u053c), una selezione nazionale che si \u00e8 tenuta il 14 febbraio presso il Teatro dell'Opera di Erevan.\nSelezione nazionale.\nIl 13 dicembre 2009 ARMTV ha confermato la partecipazione all'Eurovision Song Contest 2010, e il 18 dicembre ha fornito i dettagli sulla selezione: si sarebbe tenuta il 14 febbraio, i partecipanti sarebbero stati 10 e il voto finale sarebbe stato diviso al 50% tra giuria e televoto.\nIl 4 febbraio sono stati annunciati i 10 partecipanti, tuttavia Sonya, che si sarebbe dovuta esibire con la canzone \"Never\", \u00e8 stata costretta al ritiro per problemi di cuore.\nIl 14 febbraio quindi si sono esibiti solo 9 dei 10 partecipanti, e si sono susseguiti diversi intervalli che hanno visto partecipare: Sirusho, rappresentante armena nel 2008, Andr\u00e9, rappresentante armeno nel 2006, Inga e Anush, rappresentanti armene nel 2009, Laura Hayrapetyan, rappresentante armena per lo Junior Eurovision Song Contest 2009 e la prima vincitrice dell'Eurovision Song Contest, la svizzera Lys Assia.\nA trionfare \u00e8 stata la cantante russo-armena Eva Rivas con la canzone \"Apricot Stone\", seguita da Emmy e Mihran con \"Hey (Let Me Hear You Say)\" e da Razmik Amyan con \"My Love\"."}
{"id": "2792798", "revid": "149727", "url": "https://it.wikipedia.org/wiki?curid=2792798", "title": "Rubiano", "text": ""}
{"id": "2792801", "revid": "767487", "url": "https://it.wikipedia.org/wiki?curid=2792801", "title": "Molly's Revenge", "text": "Molly's Revenge \u00e8 un gruppo musicale statunitense di origini britanniche che ha un repertorio acustico di musica celtica . \u00c8 un quartetto vocale e strumentale che viene affiancato spesso da una cantante.\nLe musiche del gruppo riflettono i canoni della musica irlandese e di derivazione scozzese basate sui classici della tradizione. Il suono da loro prodotto \u00e8 quindi dato da una combinazione di bagpipe, whistle (fischietto), chitarre e violini cui si aggiungono sovente bouzouki, bodhr\u00e1n e mandola.\nIl gruppo \u00e8 attivo dal 2003 ed ha partecipato a diversi festival di musica folk degli Stati Uniti, in Australia e in Cina.\nIncide per l'etichetta discografica Molri Music."}
{"id": "2792803", "revid": "219355", "url": "https://it.wikipedia.org/wiki?curid=2792803", "title": "Thermal ionization", "text": ""}
{"id": "2792816", "revid": "1442080", "url": "https://it.wikipedia.org/wiki?curid=2792816", "title": "Pieve di San Giovanni Battista (Vespolate)", "text": "La pieve di san Giovanni Battista a Vespolate s'inserisce nel patrimonio di chiese plebane ed oratori di campagna di origine romanica che tra il XV e la prima met\u00e0 del XVI secolo conobbero l'intervento di una nutrita schiera di pittori novaresi, artefici di una ricca produzione di affreschi di taglio popolare, connotati da una propria individualit\u00e0.\nLa storia.\nFuori dall'abitato, in mezzo alle risaie, lungo l'antica strada verso Tornaco, sorge l'antica pieve dedicata al Battista, il cui aspetto conserva ormai ben poco delle origini romaniche. \nLa prima fonte documentaria in cui si fa menzione della chiesa risale al 1024 \u2013 1028 quando essa fu ceduta dal vescovo di Novara, Pietro III, al monastero di San Lorenzo in Novara. Una nuova menzione \u00e8 del 1132 quando la chiesa fu riportata alla diocesi novarese.\nSorto forse sui resti di un tempio pagano, l'edificio romanico si presentava a quel tempo in forma di basilica a tre navate.\nCitata nelle \"Consignationes\", nel 1361, a causa della guerra tra il marchese del Monferrato Giovanni II e Galeazzo Visconti, la chiesa fu messa a fuoco dalle truppe viscontee assieme a tutto il borgo e riport\u00f2 gravi danni tra i quali la probabile distruzione del battistero. Dovette tuttavia recuperare relativamente presto la sua funzione di chiesa pievana, posta accanto al cimitero. Nel XV secolo venne infatti ampiamente ornata nell'abside, nel lato settentrionale e nell'attuale lato esterno meridionale da affreschi a carattere votivo e dedicatorio, derivanti anche da committenze nobiliari.\nNel 1543, con l'edificazione nel paese della nuova parrocchiale dedicata ai santi Giovanni Battista e Antonio Abate, perse dignit\u00e0 parrocchiale e venne quasi del tutto abbandonata. Una visita pastorale del vescovo Cesare Speciano testimonia di un edificio ancora a tre navate coperte da coppi, con due porte di accesso e circondata dal cimitero, si riporta come la messa vi si celebrasse ormai raramente, e come la chiesa si presentasse in situazione di forte degrado, con la torre campanaria distrutta e le pareti laterali pericolanti delle quali si suggerisce il rinforzo. Nel 1625 viene interdetta e ne vengono distrutti gli altari, le finestre laterali vennero tamponate.\nNel 1680 fu costruito il campanile inglobando l'estremo della navatella meridionale. Alla fine del secolo risale l'apertura delle due finestrelle di facciata. Nel Settecento nell'emiciclo della navata settentrionale venne ricavata la sagrestia, nel 1728 venen rifatto il tetto. Segu\u00ec un nuovo periodo di abbandono durante il quale vennero abbattute le navate laterali. Nel 1849 fu rifatta la facciata. Nel 1956 venne abbattuta l'antica casa dell'eremita, una struttura a due piani addossata al campanile, venne anche abbattuto il portichetto barocco del quale rimane una colonna. \nDella primitiva struttura romanica a tre navate due della quali terminanti coon abside semicircolare restano solo quella che era l'abside centrale, il basamento del campanile e dei muri laterali. Le navate erano separate da pilastri a sezione rettangolare.\nOggi la chiesa si presenta come edificio ad aula unica, con il tetto a capriate, che termina in un'abside semicircolare decorato con archetti pensili a coppie. Sul lato meridionale si erge il campanile, preceduto dall'ossario; su quello a settentrione si trova un locale con funzioni di sacrestia. \nGli affreschi.\nL'interno della chiesa \u00e8 alquanto spoglio, ma presenta non pochi elementi di interesse artistico in virt\u00f9 degli affreschi sopravvissuti.\nL'altare nel catino absidale \u00e8 impreziosito dalle immagini a fresco di una bella ancona fittile, opera dell'ultimo quarto del XV secolo di autore ignoto, da taluni attribuita al Maestro di Borgomanero. Vi si osserva la Madonna con il Bambino intento a benedire un nobiluomo, inginocchiato alla loro destra, che viene presentato loro da san Giovanni Battista (il santo a cui la chiesa \u00e8 dedicata). Completano la scena sacra le figure di altri santi: a sinistra, San Gaudenzio, primo vescovo di Novara; a destra san Giovanni Evangelista e san Francesco d'Assisi. Nel timpano dell'ancona \u00e8 dipinta una \"Annunciazione\" posta tra due stemmi nobiliari che ci aiutano a capire quale possa essere l'identit\u00e0 del nobiluomo inginocchiato, il donatore dell'ancona: \u00e8 probabile che esso sia un membro della famiglia Cavallazzi, nobili locali, ma esiste anche l'ipotesi che si tratti di Donato Borri, feudatario del paese tra il 1457 ed il 1477.\nLa caratteristica peculiare del dipinto \u00e8 che la figura del nobiluomo non \u00e8 stata completata dall'artista e appare infatti completamente bianca, solamente abbozzata con la tecnica della sinopia. Non si conoscono con certezza le motivazioni di tale scelta, forse la causa \u00e8 da ricercarsi in un diverbio tra l'artista e il committente. A conferma di tale ipotesi si pu\u00f2 notare come anche lo stemma nobiliare dei Cavallazzi (un cavallo, appunto) sia stato dipinto in modo caricaturale.\nIl linguaggio pittorico dell'anonimo maestro, pur ripercorrendo stilemi tardo gotici, mostra di volersi confrontare con le nuove lezioni rinascimentali provenienti dall'area milanesi.\nSi pu\u00f2 notare come le figure nel dipinto siano tagliate lateralmente e superiormente, ci\u00f2 fa supporre che l'affresco si trovasse ordinariamente in un altro punto della chiesa e si rese necessario adattarne le dimensioni quando fu spostato, insieme al muro su cui era affrescato, sotto la volta absidale. L'altare sottostante \u00e8 di epoca barocca e risale probabilmente all'inizio del Settecento.\nSulla parete sinistra si trova un grande affresco con la \"Madonna in trono col bambino e santi\"; ai lati della Madonna riconosciamo, da sinistra verso destra, le figure di san Pietro, del beato Matteo Carreri, patrono di Vigevano, di san Bernardino e di san Paolo apostolo. Si tratta di un affresco di fine Quattrocento attribuibile forse alla bottega dei Cagnola.\nAppaiono difficilmente leggibili gli affreschi che trovavano sulla parete di fondo ed all'interno del catino absidale, risalenti probabilmente al XIV secolo, dei quali si colgono solo alcuni dettagli affioranti dagli strati di calce applicati in epoche posteriori.\nVicino alla porta della sacrestia \u00e8 posta una raffigurazione di sant'Andrea con la croce in mano, in cattivo stato di conservazione. Sempre sulla parete sinistra troviamo l'immagine di un santo cavaliere, probabilmente l'arcangelo Michele, con la spada, il manto rosso, la veste candida ed il petto fasciato dalla corazza; si tratta di un'opera spesso indicata come risalente alla fine del XVI secolo, ma databile anch'essa al XV secolo e successivamente alterata. Sul mantello del cavaliere, oltre che sulle altre pareti della chiesa, sono visibili numerose iscrizioni popolari risalenti ad epoche diverse, alcune delle quali sono databili all'inizio del XVII secolo.\nAltri affreschi molto probabilmente si trovano anche sulla parete destra e sotto la volta dell'abside, coperti da vari strati di calce posta nei secoli, che potrebbero essere riportati alla luce con un profondo restauro dell'edificio.\nGli affreschi all'esterno della pieve (che in tempo si trovavano sulle pareti delle navate laterali) sono ormai quasi completamente scomparsi, erosi dal tempo e gli agenti atmosferici. All'interno dell'ossario, su quello che era l'altare della navata destra, si pu\u00f2 anche vedere una raffigurazione della crocifissione in rapido deterioramento."}
{"id": "2792820", "revid": "228587", "url": "https://it.wikipedia.org/wiki?curid=2792820", "title": "Hoshino", "text": ""}
{"id": "2792827", "revid": "422900", "url": "https://it.wikipedia.org/wiki?curid=2792827", "title": "Hoshino Mitsuaki", "text": ""}
{"id": "2792829", "revid": "1013865", "url": "https://it.wikipedia.org/wiki?curid=2792829", "title": "Provincia di San Crist\u00f3bal", "text": "San Crist\u00f3bal \u00e8 una delle 32 province della Repubblica Dominicana. Il suo capoluogo \u00e8 San Crist\u00f3bal.\nGeografia antropica.\nSuddivisioni amministrative.\nLa provincia si suddivide in 8 comuni e 6 distretti municipali (\"distrito municipal\" - D.M.):"}
{"id": "2792839", "revid": "1013865", "url": "https://it.wikipedia.org/wiki?curid=2792839", "title": "Provincia di San Jos\u00e9 de Ocoa", "text": "San Jos\u00e9 de Ocoa \u00e8 una delle 32 province della Repubblica Dominicana. Il suo capoluogo \u00e8 San Jos\u00e9 de Ocoa.\nGeografia antropica.\nSuddivisioni amministrative.\nLa provincia si suddivide in 3 comuni e 3 distretti municipali (\"distrito municipal\" - D.M.):"}
{"id": "2792841", "revid": "767487", "url": "https://it.wikipedia.org/wiki?curid=2792841", "title": "Liz Phair", "text": "Biografia.\nNata nel Connecticut e orfana di madre pochi mesi dopo la nascita, cresce nell'Illinois con i genitori adottivi, lo scienziato John Phair e l'insegnante d'arte Nancy Phair. Con loro si trasferisce a Chicago dove studia arte all'Oberlin College. Inizia in quegli anni anche a suonare con il suo compagno, il chitarrista Chris Brokaw. Con lui si sposta a San Francisco, citt\u00e0 in cui la coppia si esibisce per alcune performance e dove vive per due anni. Le strade dei due si separano quando Liz torna a Chicago. Qui entra in contatto con Urge Overkill, Brad Wood e John Henderson, con cui suona e incide le prime demo (poi raccolte nel mini-album \"Juvenilia\" datato 1995) con lo pseudonimo Girl Sound.\nNel 1992 ottiene un contratto con la Matador Records, e l'anno successivo pubblica il suo primo album, ossia \"Exile in Guyville\" (titolo tratto da una canzone degli Urge Overkill). Il disco \u00e8 una sorta di risposta post-femminista a \"Exile on Main St.\" dei Rolling Stones. Coprodotto da Brad Wood (al lavoro con Smashing Pumpkins e Tortoise), l'album \u00e8 molto scabroso nei temi, con riferimenti al sesso e laceranti invettive verso gli uomini. Wood, insieme a Casey Rice, si dedica anche alla musica. Il disco vendette oltre mezzo milione di copie e fu poi inserito dalla rivista \"Rolling Stone\" nella lista dei 500 migliori album di tutti i tempi.\nIl secondo album \u00e8 \"Whip-Smart\", pubblicato nel 1994. Si tratta di un disco accolto con grande favore dalle radio del circuito indipendente, un po' meno dalla critica. Nel 1995 si sposa con il produrre cinematografico Jim Staskauskas, dal quale ha un figlio l'anno dopo.\nPassano quattro anni prima del ritorno di Liz. Nel 1998 pubblica \"Whitechocolatespaceegg\", che risente del cambiamento di vita dell'autrice. L'impostazione vocale (\u00e8 un contralto) risulta pi\u00f9 disinvolta e matura, cos\u00ec come il suono, che passa dal lo-fi degli esordi, a una dimensione pi\u00f9 sofisticata. Il disco ha un buon successo e Liz partecipa a diversi festival femminili, come quello di Lilith Fair.\nNel 2002 collabora con Sheryl Crow nella canzone \"Soak Up the Sun\". Prende parte al progetto di produttori e autori chiamato The Matrix, in cui per\u00f2 scrive solo cinque canzoni. Cinque anni dopo il precedente album, nel 2003, con un divorzio alle spalle, Liz pubblica il \"self-titled\" \"Liz Phair\". Il disco risulta meno incisivo dei precedenti. La crisi viene confermata dal successivo \"Somebody's Miracle\" (ottobre 2005).\nNel 2008 firma con la ATO Records, che distribuisce una riedizione di \"Exile in Guyville\" accompagnata da un DVD. Nel 2009 intraprende l'attivit\u00e0 di autrice di colonne sonore per la televisione.\nNel luglio 2010 pubblica a sorpresa l'album \"Funstyle\". Nel 2012 \u00e8 coautrice e interprete della canzone \"Dotted Line\" con A.R. Rahman, inserita nel film \"Una famiglia all'improvviso\"."}
{"id": "2792842", "revid": "125543477", "url": "https://it.wikipedia.org/wiki?curid=2792842", "title": "Gal Costa", "text": "Le canzoni che l'hanno consacrata sono \"Folhetim\" e \"Modinha para Gabriela\", tema di apertura della telenovela \"Gabriela\".\nBiografia.\nIn attivit\u00e0 fin dal 1965, Gal Costa ha inciso numerosi album nel corso dei decenni: \u00e8 tra le pi\u00f9 apprezzate cantanti di musica popolare brasiliana.\nAl IV Festival della MPB, svoltosi nel 1967 Gal Costa veniva nominata \u201ccantante dell\u2019anno\u201d, per la splendida interpretazione del brano \"Divino maravilhoso\", composto dagli amici Gilberto Gil e Caetano Veloso. Due anni dopo fu la volta del suo primo vero e proprio album da solista, \"Gal Costa\", il cui singolo \"Objeto n\u00e3o identificado\" sarebbe diventato un hit rimanendo per ben quindici settimane in testa alla classifica.\nDi Gal Costa si ricordano inoltre diverse apparizioni in trasmissioni Rai: nel 1977 \u00e8 stata tra le protagoniste del controverso variet\u00e0 \"Stryx\"; nel 2008 ha duettato con Sergio Cammariere al Festival di Sanremo.\nCome attrice ha preso parte sia a telenovelas sia a film, tra i quali \"O Mandarim\" (1995), nel ruolo di Carmen Miranda.\nGiudizi.\nHa scritto Gildo De Stefano: \" Gal Costa - non pi\u00f9 paga del Tropicalismo - nel 1971 apriva un nuovo corso artistico ammiccando al rock anglosassone. Per prima cosa eleggeva a suo modello lo stile di Janis Joplin, apportando delle personali modifiche sulla vocalit\u00e0, che diventava pi\u00f9 brillante ma pacata, facendo rivivere gli anni della bossa nova nel primo album della nuova Gal Costa, \"Gal a todo vapor\". \""}
{"id": "2792843", "revid": "155634", "url": "https://it.wikipedia.org/wiki?curid=2792843", "title": "Australian Championships 1967 - Singolare maschile", "text": "Roy Emerson ha battuto in finale Arthur Ashe 6-4 6-1 6-4."}
{"id": "2792845", "revid": "110157", "url": "https://it.wikipedia.org/wiki?curid=2792845", "title": "Provincia di San Juan (Repubblica Dominicana)", "text": "San Juan \u00e8 una delle 32 province della Repubblica Dominicana. Il suo capoluogo \u00e8 San Juan de la Maguana.\nGeografia antropica.\nSuddivisioni amministrative.\nLa provincia si suddivide in 6 comuni e 17 distretti municipali (\"distrito municipal\" - D.M.):"}
{"id": "2792847", "revid": "1442080", "url": "https://it.wikipedia.org/wiki?curid=2792847", "title": "Francia all'Eurovision Song Contest 2010", "text": "La Francia ha selezionato ancora una volta internamente il suo rappresentante per l'Eurovision Song Contest 2010. Secondo alcune indiscrezioni iniziali, il nome scelto dalla delegazione incaricata sarebbe stato quello di Christophe Willem, che avrebbe dovuto intraprendere una collaborazione con il DJ David Guetta. La scelta sar\u00e0 probabilmente comunicata il 5 marzo. Ad ogni modo, France 3 ha ufficialmente smentito le indiscrezioni riguardanti la partecipazione di Willem. Il 17 febbraio, \u00e8 stato poi comunicato che sar\u00e0 Jessy Matador a rappresentare il paese transalpino, con una canzone riguardante i prossimi mondiali di calcio.\nSecondo un sondaggio, la maggioranza dei francesi vorrebbe che fosse Mika a rappresentare il paese d'oltralpe.\nAll'Eurofestival.\nLa Francia rientra nella categoria dei \"Big4\", cio\u00e8 dei quattro paesi europei che, per i loro contributi alla manifestazione, hanno il diritto di accedere direttamente in finale. Pertanto, la Francia garegger\u00e0 in finale, il 29 maggio."}
{"id": "2792851", "revid": "155634", "url": "https://it.wikipedia.org/wiki?curid=2792851", "title": "Australian Championships 1966 - Singolare maschile", "text": "Roy Emerson ha battuto in finale Arthur Ashe 6-4 6-8 6-2 6-3."}
{"id": "2792852", "revid": "1013865", "url": "https://it.wikipedia.org/wiki?curid=2792852", "title": "Provincia di San Pedro de Macor\u00eds", "text": "San Pedro de Macor\u00eds \u00e8 una delle 32 province della Repubblica Dominicana. Il suo capoluogo \u00e8 San Pedro de Macor\u00eds.\nGeografia antropica.\nSuddivisioni amministrative.\nLa provincia si suddivide in 6 comuni e 2 distretti municipali (\"distrito municipal\" - D.M.):"}
{"id": "2792853", "revid": "22416", "url": "https://it.wikipedia.org/wiki?curid=2792853", "title": "Setzu", "text": "Setzu \u00e8 un comune italiano di 134 abitanti della provincia del Sud Sardegna, nella subregione storica della Marmilla. Faceva parte della XXV Comunit\u00e0 Montana della Giara. Partecipa per 244 ettari al territorio della Giara e le sue case sono le tipiche abitazioni contadine del Campidano note appunto come case campidanesi, con il portale d'ingresso sul cortile e di fronte l'abitazione con la \u00ablolla\u00bb. L'agricoltura era una delle maggiori fonti di sostentamento del luogo.\nStoria.\nLa zona era popolata gi\u00e0 in et\u00e0 antica, ancora oggi si possono ritrovare domus de janas e resti di torri nuragiche. Di rilevanza turistico archeologica sono proprio le domus de janas di Domu \u2018e S'Orcu e Grutta sa Perda. Probabilmente era conosciuta anche da fenici e punici.\nNel periodo Medievale appartenne al Giudicato di Arborea e fece parte della curatoria di Marmilla. Alla caduta del giudicato (1420) pass\u00f2 sotto il dominio aragonese, e fu incorporato nell'Incontrada di Marmilla, feudo dei Carroz conti di Quirra. Nel 1603 entr\u00f2 a far parte del Marchesato di Quirra, feudo dei Centelles.\nSuccessivamente la signoria pass\u00f2 agli Osorio de la Cueva, che lo tennero fino all'abolizione del feudalesimo (1839) quando fu riscattato all'ultimo feudatario Filippo Osorio. Col riscatto dalla feudalit\u00e0 divenne un comune libero, amministrato da un sindaco e da un consiglio comunale.\nMonumenti e luoghi d'interesse.\nArchitetture religiose.\nHa due chiese: la pi\u00f9 importante \u00e8 dedicata al suo patrono San Leonardo ed \u00e8 una chiesa seicentesca con volta a botte, l'altra \u00e8 dedicata a San Cristoforo.\nSociet\u00e0.\nLingue e dialetti.\nLa variante del sardo parlata a Setzu \u00e8 il campidanese occidentale.\nCultura.\nCucina.\nLa gastronomia locale \u00e8 rinomata per le carni, i funghi e le lumache."}
{"id": "2792856", "revid": "155634", "url": "https://it.wikipedia.org/wiki?curid=2792856", "title": "Australian Championships 1965 - Singolare maschile", "text": "Roy Emerson ha battuto in finale Fred Stolle 7-9 2-6 6-4 7-5 6-1."}
{"id": "2792859", "revid": "110157", "url": "https://it.wikipedia.org/wiki?curid=2792859", "title": "Provincia di Santiago (Repubblica Dominicana)", "text": "Santiago \u00e8 una delle 32 province della Repubblica Dominicana. Il suo capoluogo \u00e8 Santiago de los Caballeros.\nGeografia antropica.\nSuddivisioni amministrative.\nLa provincia si suddivide in 9 comuni e 16 distretti municipali (\"distrito municipal\" - D.M.):"}
{"id": "2792865", "revid": "122993338", "url": "https://it.wikipedia.org/wiki?curid=2792865", "title": "Torneo di Viareggio 1964", "text": "Il Torneo di Viareggio 1964 \u00e8 stata la sedicesima edizione del torneo calcistico riservato alle formazioni giovanili di squadre di tutto il mondo ed organizzato dalla CGC Viareggio. Ad aggiudicarsi il torneo \u00e8 stata il Dukla Praga per la prima volta nella storia della competizione, diventando la terza squadra straniera ad aggiudicarsi il trofeo dopo lo Sparta Praga e il di Belgrado\nLe 16 squadre partecipanti arrivavano da 8 Paesi differenti e la maggior parte di esse, 8, dall'Italia.\nFormato.\nLe 16 squadre sono organizzate in diversi turni ad eliminazione diretta. Il primo turno, gli ottavi di finale, prevedono gare di andata e ritorno, mentre i turni successivi prevedono sfide ad eliminazione diretta. Tutte le sfide vengono decise con i calci di rigore in caso di parit\u00e0 al termine dei tempi regolamentari."}
{"id": "2792867", "revid": "599013", "url": "https://it.wikipedia.org/wiki?curid=2792867", "title": "Abbott\u0101b\u0101d", "text": ""}
{"id": "2792870", "revid": "1543377", "url": "https://it.wikipedia.org/wiki?curid=2792870", "title": "Fotogramma metrico", "text": "Il fotogramma metrico \u00e8 un'immagine ottenuta con una camera metrica, cio\u00e8 con una macchina fotografica capace di fornire informazione sufficienti a ricostruire l'orientamento interno (rispetto al piano sensibile) ed esterno (rispetto al terreno) del fascio di raggi proiettante l'immagine stessa.\nCaratteristiche.\nFotogramma tradizionale.\nGeneralmente, nel caso della fotografia su pellicola, al momento dello scatto unitamente all'immagine vengono impresse:\nIn alcuni casi, per indicare il punto principale, viene impressa una marca di riferimento centrale, che ovviamente danneggia l'immagine fotografica.\nA destra sono riportati i fotogrammi ottenuti con la camera metrica supergrandangolare Wild P31 e la camera stereometrica Wild C120. Per la prima i dati sono:\nPer la C120 abbiamo due fotogrammi, i cui dati sono:\nFotogramma digitale.\nLa necessit\u00e0 di impressionare, sul fotogramma (insieme all'immagine dell'oggetto fotografato), le marche di riferimento, per conoscere la posizione della pellicola rispetto al \"quadro di appoggio\" della camera, \u00e8 fondamentale perch\u00e9 detta posizione \u00e8 variabile. Nella fotocamera digitale, invece, la posizione del sensore, destinato a fissare l'immagine, non varia e pu\u00f2 far parte dei dati di taratura. Per quanto riguarda la \"distanza principale\", \u00e8 possibile conoscerla anche nella maggior parte delle comuni fotocamere, con l'ausilio di software dedicati.\nPunto principale.\nIl punto principale \u00e8 dato dall'intersezione della perpendicolare al piano sensibile, condotta dal centro di proiezione (il punto coniugato posteriore dell'obiettivo). Da tener presente che detta perpendicolare difficilmente coincide con l'asse ottico dell'obiettivo, a causa del non sempre perfetto montaggio dello stesso. Sul fotogramma il punto principale viene individuato da due marche (punto di mezzeria della congiungente le stesse) o quattro marche di riferimento (intersezione delle congiungenti le parche opposte).\nDecentramento.\nMolto spesso si ha la presunzione, quando si effettua una restituzione prospettica, di ritenere che il punto principale sia dato dall'intersezione delle diagonali del fotogramma. Se generalmente detta scelta porta a piccoli errori, questi diventano inaccettabili in caso di ottica decentrata. Quando si fotografa la facciata di un edificio e si \u00e8 costretti ad inclinare la macchina fotografica, si ha l'effetto poco piacevole delle linee cadenti. Per evitare la deformazione dell'immagine, occorre che il piano sensibile sia parallelo alla superficie fotografata, ma questo, nelle comuni camere, porta ad occupare gran parte del fotogramma con l'immagine del terreno. Torna utile, in questo caso, decentrare l'obiettivo, a condizione che la focale sia tale da consentire al cono-immagine di coprire sempre tutta la zona sensibile. Nell'esempio a destra \u00e8 riportato un fotogramma della camera stereometrica Wild C120, che essendo stata costruita per il rilievo degli incidenti stradali ha un angolo di ripresa verticale di 17\u00b0 verso l'alto e 32\u00b0 verso il basso, proprio per evitare di essere inclinata verso il basso. Nel rilievo architettonico questa camera viene capovolta, cio\u00e8 usata con il decentramento verso il basso, come viene evidenziato in figura. Da notare che in questo fotogramma le marche di riferimento sono solo due ed il punto principale si trova nella mezzeria della congiungente le stesse. Questa camera ha un focale di 60\u00a0mm su formato immagine 6 x 8\u00a0cm., mentre la distanza principale, riportata sul lato sinistro del fotogramma \u00e8 di 63,47\u00a0mm."}
{"id": "2792873", "revid": "1013865", "url": "https://it.wikipedia.org/wiki?curid=2792873", "title": "Provincia di Santiago Rodr\u00edguez", "text": "Santiago Rodr\u00edguez \u00e8 una delle 32 province della Repubblica Dominicana. Il suo capoluogo \u00e8 San Ignacio de Sabaneta.\nGeografia antropica.\nSuddivisioni amministrative.\nLa provincia si suddivide in 3 comuni:"}
{"id": "2792874", "revid": "486946", "url": "https://it.wikipedia.org/wiki?curid=2792874", "title": "Napol\u00e9on Bonaparte", "text": ""}
{"id": "2792875", "revid": "554814", "url": "https://it.wikipedia.org/wiki?curid=2792875", "title": "Red Records", "text": "Red Records \u00e8 una casa discografica italiana indipendente nata nel 1976.\nSpecializzata in jazz, ha prodotto dischi di musicisti italiani e stranieri tra i quali Joe Henderson, Robert \"Bobby\" Watson, Jerry Bergonzi, Billy Higgins, Roberto Gatto, Franco D'Andrea, Dave Liebman, Massimo Urbani e Cedar Walton."}
{"id": "2792876", "revid": "6923", "url": "https://it.wikipedia.org/wiki?curid=2792876", "title": "Le plus grand fran\u00e7ais de tous les temps", "text": "Le plus grand fran\u00e7ais de tous les temps (\"Il pi\u00f9 grande francese di tutti i tempi\") \u00e8 una trasmissione televisiva francese andata in onda su France 2 nel 2005 che per gioco ha eletto il pi\u00f9 grande francese di tutti i tempi. La trasmissione \u00e8 un format che prende origine dallo show \"100 Greatest Britons\" trasmesso dalla BBC nel 2002.\nIl format.\nSeguendo l'esempio della trasmissione della BBC del 2002, il \"contest\" si \u00e8 esteso a molti paesi del globo terracqueo, dall'India al Sudafrica si sono imposti spesso personaggi storici di valore assoluto, ma non senza qualche sorpresa."}
{"id": "2792878", "revid": "1910023", "url": "https://it.wikipedia.org/wiki?curid=2792878", "title": "Provincia di Santo Domingo", "text": "Santo Domingo \u00e8 una delle 32 province della Repubblica Dominicana. Il suo capoluogo \u00e8 Santo Domingo Este.\nGeografia antropica.\nSuddivisioni amministrative.\nLa provincia si suddivide in 7 comuni e 8 distretti municipali (\"distrito municipal\" - D.M.):"}
{"id": "2792883", "revid": "110157", "url": "https://it.wikipedia.org/wiki?curid=2792883", "title": "Provincia di Valverde", "text": "Valverde \u00e8 una delle 32 province della Repubblica Dominicana. Il suo capoluogo \u00e8 Santa Cruz de Mao.\nGeografia antropica.\nSuddivisioni amministrative.\nLa provincia si suddivide in 3 comuni e 10 distretti municipali (\"distrito municipal\" - D.M.):"}
{"id": "2792886", "revid": "1272592", "url": "https://it.wikipedia.org/wiki?curid=2792886", "title": "Sam Webb", "text": "Biografia.\nWebb \u00e8 nato nel Maine e si \u00e8 laureato nel 1967 alla Saint Francis Xavier University in Nuova Scozia (Canada). Ha lavorato come dirigente del Partito Comunista in Michigan tra il 1978 e il 1988. Le posizioni prese pubblicamente da Webb sono talvolta in contrasto con l'attuale modo di pensare del governo. Webb \u00e8 un forte sostenitore del socialismo e della democrazia.\nWebb ha sostenuto il Partito quando ha deciso, nel 2004, di appoggiare il Partito Democratico alle elezioni presidenziali. Webb infatti sosteneva che la democrazia era a rischio finch\u00e9 al governo c'erano i repubblicani. Egli ha chiamato Barack Obama un \"sostenitore del popolo\" e ha detto che alcune delle sue decisioni prese per cambiare la politica di George W. Bush sono state lodevoli.\nWebb ha viaggiato in Cina, Regno Unito, Cuba e Vietnam al fine di incontrare i pi\u00f9 grandi leader socialisti e comunisti del mondo. Ha altres\u00ec partecipato alla riunione di Atene dei partiti comunisti del mondo. "}
{"id": "2792887", "revid": "436907", "url": "https://it.wikipedia.org/wiki?curid=2792887", "title": "Chi sbaglia paga", "text": "Chi sbaglia paga \u00e8 un singolo del rapper italiano Vacca, pubblicato il 25 ottobre 2006."}
{"id": "2792888", "revid": "29820948", "url": "https://it.wikipedia.org/wiki?curid=2792888", "title": "Reazione Wassermann", "text": ""}
{"id": "2792889", "revid": "484362", "url": "https://it.wikipedia.org/wiki?curid=2792889", "title": "Mario Resca", "text": "Biografia.\nResca \u00e8 laureato in Economia e Commercio all'Universit\u00e0 Bocconi di Milano.\nResca ha nel corso degli anni unito il ruolo di amministratore in Eni, Mondadori, Rizzoli, Gianni Versace, L'Or\u00e9al a quello di specialista di turn-around aziendali.\nNel 1974 \u00e8 nominato direttore della Biondi Finanziaria (gruppo Fiat) e dal 1976 al '91 \u00e8 partner di Egon Zehnder.\nDal 1995 al 2007 \u00e8 stato presidente e amministratore delegato di McDonald's Italia.\nNel 2002 \u00e8 stato nominato cavaliere del lavoro e dal maggio di quell'anno viene nominato consigliere indipendente dell'Eni.\n\u00c8 presidente di Confimprese, presidente di Italia Zuccheri, membro del consiglio di amministrazione del Gruppo Mondadori. \u00c8 stato presidente di Finance Leasing e di Arfin, membro dell'advisory board of British Telecom Italia, senior advisor di Oaktree Private Equity Fund e presidente del Casin\u00f2 Municipale di Campione d'Italia.\nNegli anni passati ha ricoperto inoltre altri incarichi di rilievo, tra cui: commissario straordinario del gruppo Cirio-Del Monte; presidente della American Chamber of Commerce in Italy; membro di Aspen Italia; presidente di Kenwood Electronics; membro del consiglio di amministrazione di L'Or\u00e9al, Gianni Versace SpA, Rizzoli RCS, membro del consiglio di amministrazione dell'ENI.\nNel giugno 2002 Mario Resca ha ricevuto l'onorificenza di Cavaliere del Lavoro.\nDal dicembre 2019 \u00e8 presidente della Fondazione Teatro Comunale Abbado di Ferrara\nL'incarico di Presidente del Consiglio di Amministrazione della Fondazione Teatro Comunale di Ferrara \u00e8 stato ricoperto sino al 18 gennaio 2021.\nNomina al Ministero dei Beni Culturali.\nNel 2008 \u00e8 nominato consigliere per le politiche museali del Ministro per i beni e le attivit\u00e0 culturali Sandro Bondi del governo Berlusconi IV.\nCon la riorganizzazione degli uffici del ministero nel 2009, Resca \u00e8 nominato Direttore generale per la valorizzazione del patrimonio culturale presso il Ministero per i beni e le attivit\u00e0 culturali.\nIl 18 novembre 2009 il Consiglio superiore dei beni culturali ha bocciato all'unanimit\u00e0 il decreto di riforma del ministero. Secondo il presidente del consiglio superiore, Salvatore Settis, \u00abdirigere una fabbrica importante o i musei italiani non \u00e8 la stessa cosa\u00bb. La nuova direzione creerebbe inoltre conflitti di competenze, in quanto tra i compiti della nuova direzione, oltre alla valorizzazione della rete museale, vi sono importanti compiti di tutela dei beni culturali, finora di stretta competenza dei dirigenti. Il dissidio si \u00e8 concluso con le dimissioni di Settis nel febbraio 2009.\nLa nomina di Resca ha inoltre attirato numerose critiche di addetti al lavoro per il background aziendalistico di Resca e la mancanza di competenze culturali.\nFrancesco Rutelli, ex ministro della cultura, ha definito Resca una \"\"persona sommamente incompetente per gestire il patrimonio artistico italiano\", sottolineando come \"L'idea che il patrimonio culturale \u00e8 una ricchezza e pu\u00f2 produrre quattrini \u00e8 artificiale. Il patrimonio non \u00e8 petrolio, non deve essere estratto ma valorizzato\". \nManuela Ghizzoni (PD) ha commentato: \"Cosa c'entrano gli hamburger con lo straordinario patrimonio culturale italiano?\"\". \nVincenzo Cerami, ministro ombra del PD per i Beni culturali, ha sottolineato la necessit\u00e0 di procedere per selezione internazionale, se non per concorso, ad una nomina di tale portata.\nL'associazione Bianchi Bandinelli, che ha raccolto settemila firme contrarie alla riforma del ministero portata avanti da Sandro Bondi, ha criticato Resca altrettanto aspramente.\nLa polemica ebbe seguito anche all'estero, con articoli del New York Times e del Daily Telegraph, al quale Resca ha dichiarato \"resti romani come Ercolano, Pompei e il Foro Romano sarebbero una scenario spettacolare per il lancio di nuovi prodotti\"\nResca ha risposto alle critiche dichiarando: \"Ammetto di non essere un esperto nel campo artistico per\u00f2 posso portare l'esperienza dell'organizzazione di aziende in difficolt\u00e0 ... Devo attirare turismo culturale, lavorare sull'immagine, fare marketing. Dalla risorsa dei beni culturali bisogna generare ricavi\".\nLa retribuzione di Resca come direttore generale del ministero \u00e8 stata di 166.745,52 euro all'anno \nResca ha rivestito il ruolo di direttore generale sino al 2012 quando \u00e8 stato sostituito da Anna Maria Buzzi.\nCommissario dell'Accademia di Brera.\nNel 2010 Resca \u00e8 nominato commissario straordinario per la \"Grande Brera\", con il compito di trasferire l'Accademia milanese nella caserma di via Mascheroni e organizzare il polo museale. L'incarico fortemente criticato per la retribuzione garantita come Commissario \u00e8 terminato nel 2012 in occasione della scadenza del contratto come Direttore Generale del MiBAC."}
{"id": "2792890", "revid": "2173351", "url": "https://it.wikipedia.org/wiki?curid=2792890", "title": "Chaf\u016brin", "text": " Il suo nome d'arte \u00e8 . \u00c8 laureato alla universit\u00e0 Toyo."}
{"id": "2792892", "revid": "767487", "url": "https://it.wikipedia.org/wiki?curid=2792892", "title": "Edgar Daniel Gonz\u00e1lez Br\u00edtez", "text": ""}
{"id": "2792893", "revid": "287204", "url": "https://it.wikipedia.org/wiki?curid=2792893", "title": "Chafurin", "text": ""}
{"id": "2792894", "revid": "422900", "url": "https://it.wikipedia.org/wiki?curid=2792894", "title": "Chafuurin", "text": ""}
{"id": "2792895", "revid": "422900", "url": "https://it.wikipedia.org/wiki?curid=2792895", "title": "Furin Cha", "text": ""}
{"id": "2792897", "revid": "256896", "url": "https://it.wikipedia.org/wiki?curid=2792897", "title": "Liphistius owadai", "text": "Liphistius owadai \u00e8 un ragno appartenente al genere Liphistius della famiglia Liphistiidae.\nIl nome del genere deriva dalla radice prefissoide greca , \"lip-\", abbreviazione di , \"lipar\u00f2s\" cio\u00e8 \"unto, grasso\", e dal sostantivo greco , \"ist\u00econ\", cio\u00e8 \"telo, velo\", ad indicare la struttura della tela che costruisce intorno all'apertura del cunicolo.\nIl nome proprio deriva dal dottor Mamoru Owada del National Science Museum di Tokyo che, durante la ricerca di esemplari a Thung Salaeng Luang, venne morso da molte zanzare del genere Aedes e prese una febbre persistente.\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nQuesta specie \u00e8 simile a L. desultor, L. bicoloripes e L. ornatus nell'aspetto generale: in tutte queste specie, infatti, le femmine hanno i femori e il carapace di colore arancio. In particolare da L. ornatus differisce per la taglia pi\u00f9 piccola, per la \"patellae\" delle zampe pi\u00f9 sottili e per i tergiti addominali di colore marrone. Per quanto concerne i genitali femminili ha il \"poreplate\" (area dei genitali femminili interni coperta da una zona priva di pori) e il gambo posteriore nettamente pi\u00f9 ampi di quelli di L. ornatus; l'apertura dorsale del ricettacolo sul poreplate \u00e8 situata pi\u00f9 posteriormente e i lobi laterali del poreplate stesso sono pi\u00f9 allargati. La stretta relazione degli esemplari femminili con L. ornatus \u00e8 quindi apparente.\nIl \"bodylenght\" (lunghezza del corpo senza le zampe), esclusi anche i cheliceri, \u00e8 di 14 millimetri nei maschi. Il cefalotorace \u00e8 di poco pi\u00f9 lungo che largo, circa 6,7 x 6,5 millimetri. I cheliceri hanno 10 denti al margine anteriore delle zanne. L'opistosoma \u00e8 anch'esso pi\u00f9 lungo che largo nei maschi, circa 7,4 x 6,4 millimetri.\nHabitat.\nQuesti ragni sono stati principalmente rinvenuti in ambiente di foresta pluviale.\nColorazione.\nNei maschi il carapace \u00e8 bruno nocciola chiaro, i cheliceri nerastri, le zampe e i pedipalpi sono bruno-nocciola con anulazioni. L'opistosoma \u00e0 grigio scuro con chiazze marroni e la parte ventrale \u00e8 beige chiaro; i tergiti sono uniformemente bruno scuri. Nelle femmine il carapace \u00e8 giallo scuro, con bande marrone scuro come i margini laterali ed anteriori; i cheliceri sono giallo nerastri; i tarsi e i metatarsi delle zampe sono neri; L'opistosoma \u00e8 beige chiaro macchiato di marrone scuro.\nDistribuzione.\nRinvenuta a Thung Salaeng Luang, collina della provincia thailandese di Phitsanulok."}
{"id": "2792898", "revid": "422900", "url": "https://it.wikipedia.org/wiki?curid=2792898", "title": "Cha Furin", "text": ""}
{"id": "2792899", "revid": "400518", "url": "https://it.wikipedia.org/wiki?curid=2792899", "title": "Edgar Daniel Gonz\u00e1lez", "text": ""}
{"id": "2792900", "revid": "422900", "url": "https://it.wikipedia.org/wiki?curid=2792900", "title": "Fuurin Cha", "text": ""}
{"id": "2792901", "revid": "287204", "url": "https://it.wikipedia.org/wiki?curid=2792901", "title": "Edgar Daniel Gonzalez", "text": ""}
{"id": "2792902", "revid": "1516087", "url": "https://it.wikipedia.org/wiki?curid=2792902", "title": "Il lotto alle otto", "text": "Il lotto alle otto \u00e8 stata una trasmissione andata in onda su Rai 2 dal 30 marzo 1998 alle date finali del 2010. Basata sulle curiosit\u00e0 della smorfia e cabala, era condotta da Massimo Giletti (sostituito dall'estate 1999 da Tiberio Timperi), con la partecipazione di Francesco Salvi, Flavia Vento alias \"la dea bendata\" e Stefania Orlando che faceva i collegamenti dalla sala \"Giuseppe Gioacchino Belli\" dei Monopoli di Stato di Roma per l'estrazione in diretta della ruota del lotto.\nStoria del programma.\nAlla trasmissione era abbinato un gioco da casa nel quale i telespettatori spedivano le ricevute del Lotto non vincenti compilate con dati anagrafici e la frase fortunata scritta, tutte raccolte in una grande urna a mescolamento ad aria compressa, nel quale al fortunato estratto vinceva 1.000.000 di lire che potevano raddoppiare nel caso lo spettatore da casa indovini la frase fortunata.\n e rimase soltanto il collegamento con i Monopoli di Stato per l'estrazione in diretta della ruota di Roma allora col metodo del bambino bendato, dell'urna d'oro e dei bussolotti e la combinazione vincente del Superenalotto sempre con la conduzione di Stefania Orlando.\nNel 2005 e fino al 2007, le estrazioni del lotto venivano condotte da Alessandra Canale dopo una rivoluzione del gioco del Lotto con l'introduzione della ruota nazionale ad estrazione automatica tramite macchina a mescolamento pneumatico.\nImprovvisamente, il programma venne cancellato dai palinsesti fino al 2009 e solo dall'8 febbraio 2010 ritorna con l'ultima edizione condotta da Tiberio Timperi con la partecipazione di Rasa Kulyte alias la \"dea della fortuna\" che prendeva il posto dell'ex dea bendata Flavia Vento, Jasmine Gigli e Stefania Orlando in collegamento dalla sala dei Monopoli di Stato per seguire in diretta l'estrazione delle ruote di Roma, Milano e Napoli all'inizio ogni giorno dal luned\u00ec al sabato poi dal 1\u00ba marzo 2010 solo nei giorni di estrazione cio\u00e8 marted\u00ec, gioved\u00ec e sabato fino alla sua nuova chiusura e nuova cancellazione senza nessuna proposta lasciando posto ai programmi televisivi come cartoni animati, telefilm ed eventi sportivi.\nLa sigla del programma televisivo \u00e8 \"I Love Lucy\", versione strumentale ri-arrangiata delle serie televisive Lucy ed io, The Lucy-Desi Comedy Hour, Lucy Show e Here's Lucy usate fino al 2009 anche nella trasmissione \"Estrazioni del lotto\" il suo attuale spin-off con la voce fuoricampo maschile.\nI giochi all'interno della trasmissione.\nAlla trasmissione sono abbinati cinque giochi come:\nLa macchina della fortuna.\nIn questo gioco, partecipano tutti i possessori di uno scontrino del Lotto3 o del Lotto i quali nei giorni di estrazione parteciper\u00e0 un concorrente in trasmissione e negli altri giorni della settimana due.\nIn studio, dentro una grande urna ci saranno dei tagliandi colorati (Bianco, Verde e Rosso) che rappresenteranno domande di cultura generale, attualit\u00e0 o su una curiosit\u00e0 del Lotto.\nIn base al colore del bollino pescato verr\u00e0 rivolta al concorrente una domanda facile in caso di \"bollino bianco\", media difficolt\u00e0 in caso di \"bollino verde\" e difficile in caso di \"bollino rosso\". Se il concorrente risponde esattamente pu\u00f2 vincere da 500 a 1.500 \u20ac anche se egli ha estratto un bollino colorato con la cornucopia, il quale fa vincere direttamente il premio corrispondente senza rispondere al quesito.\nIn caso di risposta errata, il giocatore vince un premio di consolazione di 250 \u20ac se estratto con una giocata del Lotto3, 100 \u20ac se estratto con una giocata del Lotto o 10eLotto.\nDal 1\u00ba aprile 2010 l'estrazione del colore della domanda verr\u00e0 sorteggiata da un'urna trasparente contenente 94 sfere rosse tutte uguali nel quale ci sono 47 sfere bianche, 28 verdi, 19 rosse, 3 con la cornucopia bianca, 2 con la cornucopia verde e una con la cornucopia rossa.\nLa fortuna fa 90!\nIn questo gioco, il concorrente nei giorni di estrazione o i due aspiranti contendenti negli altri giorni della settimana scelgono in studio 90 ragazzi che hanno con s\u00e9 una pallina numerata dall'1 al 90.\nIl giocatore deve scegliere uno dei 90 ragazzi con l'obiettivo di fare 90 punti al primo tentativo oppure con pi\u00f9 tentativi attraverso la somma dei numeri trovati nelle palline tenute dai ragazzi, che una volta scelti vengono eliminati dal gruppo e non possono essere disponibili per l'altro concorrente che gioca nella stessa puntata.\nIn caso di sballo, ossia di punteggio superiore a 90 il giocatore non vince nulla e ha diritto ad un premio di consolazione di 250 \u20ac se estratto con uno scontrino del Lotto3 oppure di 100 \u20ac in caso di estrazione con uno scontrino del Lotto o 10eLotto.\nIl premio massimo in questo gioco \u00e8 di 10.000 \u20ac, se il concorrente decide di fermarsi con un punteggio inferiore a 90, il risultato conseguito viene moltiplicato per 10 e corrisponde alla vincita, per esempio con 50 punti il concorrente tornerebbe a casa con 500 \u20ac.\nLotto3.\nLotto3 \u00e8 una modalit\u00e0 opzionale abbinata alla giocata del Lotto o 10eLotto, nella quale aggiungendo 1 \u20ac in pi\u00f9, il terminale emette tre numeri casuali indicati sulla ricevuta; la vincita \u00e8 determinata dai numeri estratti sulla Ruota Nazionale.\nChi indovina tutti e tre i numeri vince 1.000 \u20ac, due 20 \u20ac, uno solo 2 \u20ac.\nMoltiplica3.\nIl \"Moltiplica3\" \u00e8 la modalit\u00e0 di gioco nel quale partecipano esclusivamente i giocatori del Lotto3, le cui giocate sono relative allo scorso concorso e che si sono prenotati telefonicamente alla trasmissione dalle 19:45 fino allo stop.\nIn questo gioco, in studio viene un concorrente, il quale vince 1.000 \u20ac se sul suo scontrino giocato al Lotto3 non ha preso alcun numero corrispondente ad un altro sulla Ruota Nazionale o ad uno dei 5 numeri estratti \"ad hoc\" nella trasmissione; oppure vince 2.500 \u20ac se il suo scontrino risulta vincente in ricevitoria o se almeno uno dei tre numeri corrisponda ad un numero dei 5 estratti \"ad hoc\".\nIn seguito, il concorrente ha la possibilit\u00e0 di moltiplicare l'importo base di 1.000 o 2.500 \u20ac scegliendo da un'urna in studio un tagliando colorato, che in base al colore ed anche alla presenza della cornucopia pu\u00f2 far lievitare la vincita fino a 40 volte la posta.\nPari, dispari o decina.\nIn questo gioco, il concorrente estratto, deve indovinare se il numero esce pari o dispari oppure la decina in cui il numero \u00e8 compreso; tutto determinato da un primo giro di ruota che determina cosa deve indovinare il concorrente tra le due opzioni e poi un secondo giro che determina il numero che esce.\nSe il concorrente indovina la decina vince 1.000 \u20ac in gettoni d'oro oppure se il numero esce pari o dispari 500 \u20ac."}
{"id": "2792903", "revid": "422900", "url": "https://it.wikipedia.org/wiki?curid=2792903", "title": "Cha Fuurin", "text": ""}
{"id": "2792905", "revid": "287204", "url": "https://it.wikipedia.org/wiki?curid=2792905", "title": "Edgar Gonzalez", "text": ""}
{"id": "2792907", "revid": "287204", "url": "https://it.wikipedia.org/wiki?curid=2792907", "title": "Edgar Daniel Gonzalez Britez", "text": ""}
{"id": "2792908", "revid": "363629", "url": "https://it.wikipedia.org/wiki?curid=2792908", "title": "Siero sanguigno", "text": ""}
{"id": "2792910", "revid": "422900", "url": "https://it.wikipedia.org/wiki?curid=2792910", "title": "Shimasawa Hirotaka", "text": ""}
{"id": "2792911", "revid": "422900", "url": "https://it.wikipedia.org/wiki?curid=2792911", "title": "Hirotaka Shimasawa", "text": ""}
{"id": "2792912", "revid": "933835", "url": "https://it.wikipedia.org/wiki?curid=2792912", "title": "Chiesa di Santa Maria Paganica", "text": "La chiesa di Santa Maria Paganica (per esteso, \"Santa Maria a Paganica\" o \"Santa Maria di Paganica\") \u00e8 un edificio religioso dell'Aquila. Deve il suo nome al borgo di Paganica, ora frazione, i cui abitanti contribuirono alla fondazione della citt\u00e0 nel XIII secolo. Per la sua importanza \u00e8 considerata chiesa capoquarto ed estende il suo nome al rione storico in cui \u00e8 situata. Nel 1902 \u00e8 stata dichiarata monumento nazionale.\n\u00c8 rimasta gravemente danneggiata dal terremoto del 2009. Al 2021 i lavori di consolidamento e restauro della chiesa non sono ancora iniziati.\nStoria.\nOrigini.\nLa sua edificazione viene fatta risalire ai primissimi anni del XIV secolo, come testimonia anche la data (1308) incisa nell'architrave del portale principale, ma la chiesa \u00e8 stata nel tempo sottoposta a numerosi restauri, soprattutto in seguito ad eventi tellurici, tra cui \u00e8 doveroso ricordare il distruttivo terremoto del 1703. \nLa parrocchia primaria del Quarto di Santa Maria, era la chiesa dei Santi Giustino e Martino martiri, posta lungo via San Martino, altezza dell'attuale piazza Chiarini, del XIII secolo, e demolita nel 1930 ca. per creare uno slargo con un palazzo. La chiesa fu costruita dai castellani di Paganica, e consacrata a San Giustino martire, compagno di Santa Giusta di Bazzano, come testimonia la chiesa del cimitero di Paganica. Successivamente con l'afflusso di nuovi confocolieri durante la riedifcazione dell'Aquila nel 1267 voluta da Carlo I d'Angi\u00f2, i paganichesi costruirono nel punto pi\u00f9 alto dell'Aquila, piazza Santa Maria Paganica appunto, una chiesa dedicata alla Beata Vergine Assunta, la patrona degli angioini, duplicato della chiesa di Santa Maria Assunta ai piedi di Paganica, in piazza Umberto I.\nIl portale \u00e8 l'elemento che permette la datazione del periodo della chiesa, 1308, ed \u00e8 di pregevole fattura, considerato un duplicato di quello della chiesa di San Pietro a Coppito, nel Quarto San Pietro, di cui \u00e8 capoquartiere.\nMedioevo e 1703.\nLa chiesa fu la prediletta della famiglia Camponeschi e degli Ardinghelli, che costruiranno il palazzo affacciato sulla piazza. Fu danneggiata dal terremoto del 1349, e poi sicuramente dal quello del 1461. Tuttavia non ci sono pervenute testimonianze architettoniche, a causa della distruzione grave del terremoto del 1703. Oltre alla facciata romanica, impostata alla tipica maniera aquilana, quadrata con oculo centrale, forse anticamente aveva una raggiera, e portale maggiore, si conserva una scultura medievale dall'aspetto umano, facente una smorfia con la lingua di fuori; la scultura si trova dietro la chiesa, lato via Mazzini, e nel primo '900 \u00e8 divenuta il simbolo di una festa locale dedicata alla \"maledicenza\" in onore di Sant'Agnese.\nIl campanile, altro elemento medievale ricavato da una torre di controllo, come dimostra anche la parte bastionata di via Chiassetto del Campanaro, fu \"tagliato\" dagli Spagnoli nel 1557 per impedire eventuali rappresaglie degli aquilani contro il neonato Forte spagnolo, poich\u00e9 la torre doveva essere veramente un valido punto di controllo, e lo stesso fu fatto per il campanile di Santa Maria d'Assergi, oggi chiesa del Carmine. Si pensa che all'epoca dovesse avere un piano in pi\u00f9, come il campanile di San Bernardino, e che forse aveva merlatura ghibellina.\nLa facciata di base in pietra concia \u00e8 la pi\u00f9 antica della citt\u00e0, realizzata da Raimondo del Poggio secondo alcuni, per la pregevole fattura del portale, molto simile a quello del duomo di Atri, cantiere in cui Raimondo fu attivo, a coronamento orizzontale con lesene angolari ed elegante cornice. La parte superiore della facciata \u00e8 settecentesca, di scarsi stile artistico, rialzo della costruzione realizzata dopo il 1703. \nInfatti il disastroso terremoto del 1703 ha distrutto quasi totalmente la chiesa, dato che dell'interno originale non \u00e8 rimasto nulla, se non la facciata, alcuni contrafforti del fianco lato piazza, come dimostra il portale laterale sempre romanico alla maniera aquilana, con le strombature, coevo della Porta Santa di Collemaggio, e l'abside posteriore. La ricostruzione fu avviata, ma si pens\u00f2 pi\u00f9 all'ampiezza della chiesa che all'eleganza artistica, tanto che i lavori del soffitto furono interrotti sino ai primi del '900, e ci fu la decorazione sono per le due cappelle dei bracci del transetto, e dell'altare maggiore.\nTerremoto del 2009.\nIl terremoto del 2009 ha completamente squarciato l'edificio provocando il crollo di parte delle cappelle laterali e di quasi l'intera copertura.\nL'interno oggi \u00e8 stato sventrato dal terremoto del 2009, e presentava un'aula unica con cappelle laterali, con soffitto dipinto da Carlo Patrignani, allievo di Teofilo Patini, nei primi anni del '900, con scene di vita della Vergine (la Concezione, l'Annunciazione, la Nativit\u00e0, l'Incoronazione). Nella cappella a sinistra c'\u00e8 un fonte battesimale medievale, una pala del Salvatore del XVII secolo di Alessandro Maganza, mentre nella terza cappella a sinistra ci sono le tele di Vincenzo Damini del Presepe - Sposalizio della Vergine - Sacra Famiglia. Nella quarta cappella di destra c'\u00e8 il \"Battesimo di Ges\u00f9\" di Rinaldo Fiammingo.\nSi \u00e8 pensato che la causa di un crollo cos\u00ec grave in questa chiesa, rispetto alle altre del centro, sia dovuto a un restauro errato del soffitto, con appesantimenti dovuti al cemento armato. Al momento non \u00e8 stato presentato alcun progetto di ricostruzione, se non dei finanziamenti proposti da Michelle Obama nel 2009; anzi alcuni hanno proposto di \"ruderizzare\" il monumento in segno di ricordo della distruzione del sisma, proposta che ha scatenato polemiche, e pertanto ritirata nel 2018.\nIl 30 settembre 2016, in occasione della Notte dei Ricercatori 2016, come evento UnivAQ Street Science, \u00e8 stato presentato al pubblico un modello tridimensionale in realt\u00e0 virtuale, ricostruito sulla base di fotografie d'epoca e fotogrammetrie di alcune porzioni rimaste intatte.\nA luglio 2021 \u00e8 stata completata la fase progettuale per il restauro della chiesa e nel settembre dello stesso anno \u00e8 stato annunciato che i lavori di ricostruzione della chiesa partiranno per l'estate 2022.\nDescrizione.\nL'edificio \u00e8 situato in pieno centro storico, nell'omonima piazza, in uno dei punti pi\u00f9 elevati della citt\u00e0 e circondata da edifici di pregio quali Palazzo Ardinghelli, Palazzo Carli Benedetti, Palazzo Cappa Camponeschi (angolo con via Paganica), Palazzo Cricchi e le case natali di Buccio di Ranallo (via Accursio) e Iacopo da Notar Nanni (via Bominaco); \u00e8 inoltre posto rialzato da terra.\nLa facciata principale, rivolta su \"Via Paganica\", \u00e8 caratterizzata da una balconata a due rampe laterali ed \u00e8 una delle poche parti sopravvissute al terremoto del 1703: si presenta scandita orizzontalmente in tre parti, di cui le prime due rivestita con pietra calcarea mentre l'ultima \u00e8 caratterizzata da pietrame faccia a vista. In asse con il portale sono un piccolo rosone ed una finestra quadrangolare.\nIl ricco portale maggiore romanico \u00e8 ad arco a tutto sesto con cornici, ornato da sette busti sulla cornice principale: Cristo benedicente, poi San Pietro, Sant'Andrea, San Bartolomeo, San Giovanni, San Paolo e San Giacomo. Nella lunetta invece c'\u00e8 il gruppo monumentale della Madonna col Bambino. L'oculo superiore \u00e8 molto semplice, poi vi \u00e8 il rialzo della facciata settecentesca, con un finestrone superiore rettangolare. L'impianto della chiesa \u00e8 rettangolare a navata unica, con all'altezza del transetto due bracci sporgenti, l'abside \u00e8 semicircolare; sui lati ci sono all'esterno dei contrafforti.\nAl lato della chiesa, alla destra della facciata principale (vico Chiassetto del Campanaro), si staglia una possente torre campanaria che in precedenza aveva la funzione di avamposto militare; riadattata alle esigenze religiose, la torre \u00e8 stata successivamente mozzata per ordine del Principe d'Orange nel 1529 e le sue pietre hanno contribuito alla costruzione del Forte spagnolo, poco distante. La torre ha impianto quadrangolare, con angolature pronunciate sui quattro lati, in modo da renderlo un ottagono irregolare, al settore della cella campanaria. La chiesa \u00e8 inoltre caratterizzata da imponenti contrafforti posti al lato della navata principale, aggiunti in seguito ai crolli del terremoto del 1703.\nL'interno, settecentesco, presenta un'imponente navata con profonde cappelle laterali, realizzate tra il XV e il XVII secolo e modificate dopo il 1703. La zona presbiteriale, sopraelevata nel tardo settecento, \u00e8 caratterizzata da un grande transetto cupolato e un'abside semicircolare. Precedentemente al crollo del 2009, sul soffitto erano ammirabili alcuni dipinti ad opera di Carlo Patrignani, del ciclo delle storie di Maria. La partitura a stucchi \u00e8 molto semplice, con paraste laterali a suddivisione delle cappelle e delle finestre laterali, terminanti a capitello ionico, e trabeazione continua.\nCuriosit\u00e0.\nDietro il muro della chiesa, lato abside su via Mazzini, si trova un busto di uomo del XIV secolo, attaccato. Mostra il volto in una smorfia grottesca con la lingua di fuori. Non si sa se la scultura faccia parte della chiesa o se provenga da un palazzo, fatto sta che la figura ha ispirato i goliardici confratelli che dal 2003 organizzano la festa della Maldicenza dedicata a Sant'Agnese, il 21 gennaio."}
{"id": "2792917", "revid": "438678", "url": "https://it.wikipedia.org/wiki?curid=2792917", "title": "Chemical Assault", "text": "Chemical Assault \u00e8 il primo album in studio della band thrash metal brasiliana Violator, pubblicato nel 2006. Ristampato dalla Earache Records, l'album presenta tracce "}
{"id": "2792920", "revid": "1543377", "url": "https://it.wikipedia.org/wiki?curid=2792920", "title": "Mariliasuchus amarali", "text": "Il mariliasuco (Mariliasuchus amarali) \u00e8 un arcosauro estinto affine ai coccodrilli. Visse nel Cretaceo superiore (circa 70 milioni di anni fa) e i suoi resti sono stati ritrovati in Sudamerica (Brasile, nei pressi di Mar\u00edlia).\nDescrizione.\nL'aspetto di questo animale, di piccole dimensioni, era decisamente diverso da quello dei coccodrilli attuali. Il cranio, in particolare, era del tutto differente: le narici erano rivolte in avanti, al contrario delle forme odierne che le hanno posizionate verso l'alto per poterle tenere fuori dall'acqua quando sono sommersi. Gli occhi di \"Mariliasuchus\" erano laterali e molto grandi. Il muso era corto e la dentatura molto complessa: erano presenti denti simili a incisivi, canini e molari (simili a quelli dei mammiferi). Stranamente, i denti pi\u00f9 anteriori erano diretti quasi orizzontalmente; i canini erano molto grandi e aguzzi, simili a vere e proprie zanne. Sembra che tra gli esemplari di \"Mariliasuchus\" esistesse un notevole grado di variet\u00e0, e ci\u00f2 forse indicava uno spiccato dimorfismo sessuale. Dalla forma delle ossa delle mascelle, inoltre, si \u00e8 potuto stabilire che vi fossero forti muscoli masticatori, che indicano una notevole attivit\u00e0 mandibolare.\nClassificazione.\nIl mariliasuco \u00e8 un rappresentante dei notosuchi, un gruppo di rettili simili a coccodrilli sviluppatisi notevolmente durante il Cretaceo superiore. In particolare, questa forma sembra imparentata con \"Comahuesuchus\" (Zaher et al., 2006), un altro piccolo \"coccodrillo\" del Sudamerica. Dalle stesse formazioni che hanno restituito i fossili di \"Mariliasuchus\" provengono i resti di altri notosuchui, \"Adamantinasuchus\".\nStile di vita.\nAl contrario dei coccodrilli attuali, il mariliasuco doveva essere un animale terrestre. A causa della forma dei denti molariformi, \u00e8 possibile che questo animale si cibasse di vegetali, ma in effetti non \u00e8 chiara quale fosse la funzione della strana dentatura di \"Mariliasuchus\". Secondo uno studio (Vasconcellos et al., 2002) vi sarebbero somiglianze con la dentatura dei maiali. Sembra inoltre che, durante la sua crescita, il cranio di \"Mariliasuchus\" diventasse via via pi\u00f9 resistente e compresso lateralmente."}
{"id": "2792927", "revid": "767487", "url": "https://it.wikipedia.org/wiki?curid=2792927", "title": "V\u00edctor C\u00e1ceres", "text": "Carriera.\nClub.\nComincia la sua carriera tra i professionisti nel 2002 nell'Atlantida Asuncion, nella stagione successiva passa al Libertad Asuncion, dove nella prima stagione per\u00f2 non trova molto spazio, ma vince il titolo con la squadra.\nComincia a scendere in campo con la Libertad Asuncion dalla stagione successiva, dove resta dal 2003 al 2012, colleziona 194 presenze mettendo a segno 21 gol, vincendo sei titoli.\nPassa poi nel 2012 al Flamengo dove nelle stagioni 2012 e 2013 scende in campo 23 volte segnando 1 gol e vincendo anche una coppa."}
{"id": "2792929", "revid": "287204", "url": "https://it.wikipedia.org/wiki?curid=2792929", "title": "Victor Caceres", "text": ""}
{"id": "2792931", "revid": "288300", "url": "https://it.wikipedia.org/wiki?curid=2792931", "title": "V\u00edctor Javier C\u00e1ceres Centuri\u00f3n", "text": ""}
{"id": "2792932", "revid": "287204", "url": "https://it.wikipedia.org/wiki?curid=2792932", "title": "Victor Javier Caceres Centurion", "text": ""}
{"id": "2792933", "revid": "499531", "url": "https://it.wikipedia.org/wiki?curid=2792933", "title": "Prodotto fitosanitario", "text": "Un prodotto fitosanitario \u00e8 un prodotto pronto all'impiego, previa diluizione in acqua (salvo eccezioni), utilizzabile per proteggere e conservare i vegetali (e i prodotti vegetali) o influirne sui processi vitali (crescita, ecc.). La protezione \u00e8 intesa da tutti gli organismi nocivi, anche prevenendone gli effetti. Inoltre i prodotti fitosanitari sono utilizzabili per distruggere vegetali indesiderati, controllarne o evitarne la crescita. Nel mondo sono noti con il termine di \"prodotti per la protezione delle piante\" (PPP - \"Plant Protection Product\").\nNella lingua italiana sono chiamati anche \"agrofarmaci\" o \"fitofarmaci\" e talvolta sono definiti, con approssimazione, \"antiparassitari\" o \"anticrittogamici\", sebbene i primi siano in prevalenza insetticidi (contro i parassiti di piante e animali) mentre i secondi semplicemente sinonimo di fungicidi. I prodotti fitosanitari appartengono al gruppo dei pesticidi insieme a molti biocidi. I prodotti fitosanitari sono utilizzati in agricoltura sulle coltivazioni, anche sui prodotti raccolti; inoltre in campo forestale e in ambito non agricolo quando usati sulle piante o nel mondo vegetale in genere.\nStante la loro possibile pericolosit\u00e0 per possibili inquinamenti, contaminazioni o accumuli in riferimento all'uomo, alla flora, alla fauna e, pi\u00f9 in generale all'ambiente, la loro produzione, l'immissione sul mercato e il loro uso \u00e8 regolamentato da specifiche norme sovrastatali, nazionali e locali.\nDefinizione.\nSi definiscono prodotti fitosanitari i prodotti, nella forma in cui sono forniti all'utilizzatore, contenenti o costituiti da sostanze attive, antidoti agronomici o sinergizzanti, destinati a uno dei seguenti impieghi: \nI coadiuvanti (es. i bagnanti o adesivanti) sono considerati alla stregua dei prodotti fitosanitari e quando sono venduti separatamente e non aggiunti a essi in fase di produzione, sottostanno alle stesse regole di classificazione e autorizzative di produzione e immissione sul mercato.\nNon sono considerati prodotti fitosanitari, i corroboranti, ovvero i potenziatori delle difese delle piante; essi sono sostanze di origine naturale, diverse dai fertilizzanti, che migliorano la resistenza delle piante nei confronti degli organismi nocivi o le proteggono da danni non provocati da parassiti. Il loro meccanismo di azione talvolta si esplica semplicemente per via fisica o meccanica.\nClassificazione.\nUn prodotto fitosanitario si pu\u00f2 classificare in base all'uso (organismo bersaglio o su cui agisce):\nComposizione.\nUn prodotto fitosanitario \u00e8 un preparato formato da miscele o soluzioni composte di due o pi\u00f9 sostanze. Durante il processo di produzione, l'unione di queste sostanze genera il formulato finale, pronto per l'utilizzatore. Nella composizione le sostanze possono essere:\nLa pi\u00f9 importante \u00e8 la sostanza attiva (detta anche principio attivo) ovvero un composto chimico o un microrganismo, che esercita un'azione (generale o specifica) contro gli organismi nocivi oppure sui vegetali o direttamente sui prodotti vegetali.\nGli \"antidoti agronomici\" sono sostanze o preparati che possono essere aggiunti a un prodotto fitosanitario per eliminare o ridurre gli effetti fitotossici su certi vegetali.\nI \"sinergizzanti\" sono anch'essi sostanze o preparati con la funzione di potenziare l'attivit\u00e0 delle sostanze attive.\nI \"coadiuvanti\" sono sostanze o preparati, aggiunte alle sostanze attive allo scopo di formulare correttamente il prodotto finale e talvolta di rafforzarne l'efficacia o le altre propriet\u00e0 fitosanitarie. La loro funzione \u00e8 quindi quella di coformulanti (in prevalenza) quando sono aggiunti nel processo di produzione. Quando invece sono prodotti a s\u00e9 stanti (es. bagnanti), i coadiuvanti sono considerati a loro volta alla stregua dei prodotti fitosanitari e possono anch'essi contenere altri coformulanti. Fra i pi\u00f9 importanti si ricordano:\nFormulazione.\nLa formulazione di un prodotto fitosanitario \u00e8 l'unione di tutte le sostanze che lo compongono all'interno di un idoneo imballaggio (confezione) al fine di renderlo disponibile all'utilizzatore. La formulazione \u00e8 come si presenta materialmente il prodotto. Esistono moltissimi tipi di formulazione utilizzate anche per i biocidi; la FAO ha pubblicato delle specifiche internazionali; per approfondimenti consultare la sezione comune alla voce pesticida.\nA livello italiano, le formulazioni sono state codificate come da tabella seguente:\nSpesso nella denominazione commerciale del prodotto viene aggiunta una sigla che la richiama. Ad esempio, per le formulazioni liquide, si diluisce in acqua la sostanza attiva per mezzo di un coformulante detto solvente; in genere \u00e8 un derivato dal petrolio (idrocarburi aromatici o alifatici). Nei prodotti formulati in polvere, il veicolo attivo \u00e8 una polvere inerte, priva di silice libera. I granuli sono costituiti da argille, sabbie o carbone sulla cui superficie esterna \u00e8 veicolato il principio attivo. Le paste sono costituite da inerti e solventi mescolati in modo da raggiungere la consistenza di un dentifricio.\nAlcune formulazioni sono pronte per l'impiego, altre devono essere diluite in acqua prima dell'uso. Il prodotto, una volta diluito, deve essere utilizzato subito dopo la preparazione o nel giro di qualche ora. L'acqua di soluzione deve avere la stessa temperatura dell'ambiente perch\u00e9 altrimenti alcuni principi attivi potrebbero dar luogo a problemi di fitotossicit\u00e0. In qualche caso viene consigliato di acidificare la soluzione.\nPrinc\u00ecpi legali.\nLa legge italiana definisce prodotti fitosanitari quei prodotti che: \u00abproteggono i vegetali (piante vive o loro prodotti) da organismi nocivi, eliminano piante o parti di esse indesiderate, favoriscono i processi vitali delle piante (esclusi i concimi), conservano i prodotti vegetali (ortaggi, frutta, semi; esclusi i conservanti altrimenti disciplinati)\u00bb.\nIn verit\u00e0 tutto il settore \u00e8 disciplinato da norme che si originano generalmente in sede comunitaria tramite direttive che vengono poi recepite e trasformate in leggi e decreti dagli Stati membri. Anche i controlli sull'eventuale superamento dei limiti legali per i residui di fitosanitari viene coordinato a livello europeo. Le analisi condotte dall'EFSA nel rapporto 2015 sui \u00abResidui dei fitosanitari in Europa\u00bb evidenziano che solo l'1,4% del campione analizzato presenta residui che superano la soglia stabilita dalla legge. Diversa la situazione per quanto riguarda i prodotti importati da paesi terzi, dove si evidenzia un superamento dei valori limite nel 5,7% dei casi analizzati.\nLa produzione, il commercio e l'impiego di tali prodotti non \u00e8, almeno legalmente, approssimativo. Ogni nuova molecola che viene posta in vendita subisce un lungo iter di sperimentazioni scientifiche che debbono essere documentate e di procedure burocratiche (anche a livello europeo). Per converso, certi rimedi cosiddetti o spacciati per naturali o sono veramente casalinghi, oppure sono in realt\u00e0 molto spesso classificati erroneamente come prodotti fitosanitari oppure coadiuvanti dei prodotti fitosanitari (come i rameici, zolfo, sapone molle, olio di colza, ecc.). I prodotti autorizzati sono sottoposti a revisioni di vario tipo in rapporto a indizi e dati che man mano si accumulano, come ad esempio sulla possibile trasformazione nel terreno o nell'acqua dei residui in sostanze nocive.\nIl settore \u00e8 disciplinato in modo analogo a quello dei medicinali a uso umano. Prima dell'introduzione della nozione giuridica di prodotti fitosanitari, i fitofarmaci per la casa, il balcone e il giardinaggio erano classificati come presidi medico-chirurgici. Attualmente sono inglobati nei prodotti fitosanitari e individuati con la sigla PPO \"(Prodotti per Piante Ornamentali)\".\nEtichettatura.\nLa legge impone e definisce i termini di etichettatura dei prodotti fitosanitari. Essa contiene icone in forma simboli e sigle, frasi di rischio, composizione e formulazione del prodotto, diversi tipi di informazioni scritte per esteso, indicazione delle colture e avversit\u00e0 per le quali il prodotto \u00e8 registrato e relativi dosaggi.\nIcone.\nLe icone sono relative a:\nDopo una serie di informazioni di tipo medico, caratteristiche tecniche, compatibilit\u00e0 con altri fitofarmaci, fitotossicit\u00e0, e altri rischi, viene riportato l'elenco delle colture e delle avversit\u00e0 per le quali il prodotto \u00e8 stato autorizzato con specifico Decreto del Ministero della Salute, e relativi dosaggi.\nModalit\u00e0 di impiego.\nI prodotti fitosanitari vanno impiegati osservando dovute norme di prudenza. I fitofarmaci si somministrano generalmente per irrorazione sulla chioma o foglie; alcuni possono venire distribuiti per irrigazione con l'acqua di bagnatura, poi vi sono prodotti specifici per disinfestare il terreno da parassiti, altri autorizzati in impiego endoterapico ossia immessi nella pianta. \nUtilizzatore professionale.\nL\"'utilizzatore professionale\" \u00e8 la persona che utilizza i prodotti fitosanitari nel corso di un\u2019attivit\u00e0 professionale, compresi gli operatori e i tecnici, gli imprenditori e i lavoratori autonomi, sia nel settore agricolo sia in altri settori. \nOgni utilizzatore professionale che acquista per l\u2019impiego diretto, per s\u00e9 o per conto terzi, prodotti fitosanitari e coadiuvanti deve essere in possesso dello specifico \"certificato di abilitazione all\u2019acquisto e all\u2019utilizzo\", detto anche patentino o abilitazione, in corso di validit\u00e0 e rilasciato dalle Regioni e dalle Province autonome di Trento e di Bolzano, secondo i propri ordinamenti. \nInoltre, il patentino viene rilasciato solo a maggiorenni che abbiano frequentato appositi corsi di formazione e ottenuto una valutazione positiva. L'abilitazione \u00e8 valida per cinque anni e alla scadenza viene rinnovata, a richiesta del titolare, previa verifica della partecipazione a specifici corsi o iniziative di aggiornamento. Di solito i corsi di formazione e di aggiornamento sono organizzati dall'ASL locale, ma anche se cos\u00ec non fosse i corsi devono ribadire l'obbligo di indossare gli appositi D.P.I. (Dispositivi di Protezione Individuali) durante gli interventi chimici.\nUtilizzatore non professionale.\nSi definisce \"utilizzatore non professionale\" la persona che utilizza i prodotti fitosanitari nel corso di un'attivit\u00e0 non professionale per il trattamento di piante, sia ornamentali sia edibili, non destinate alla commercializzazione come pianta intera o parti di essa. \nAllo stesso modo si definisce \"prodotto fitosanitario destinato agli utilizzatori non professionali\" o PFnP il prodotto che pu\u00f2 essere acquistato e utilizzato anche da una persona priva del patentino. In particolare i PFnP sono distinti in: \nA differenza dei PFnPO che si possono acquistare in ogni attivit\u00e0 commerciale, i PFnPE si possono acquistare solo presso rivenditori autorizzati, in quanto vanno conservati con gli stessi criteri di stoccaggio dei prodotti fitosanitari destinati all\u2019uso professionale.\nInoltre, le norme del decreto n. 33 del 22 gennaio 2018, che regolava anche l'utilizzo dei PFnP, erano transitorie in quanto scadevano il 2 maggio 2020, ma l'articolo 55-ter del decreto-legge n. 124/2019, convertito dalla legge n. 157/2019, ha prorogato l'efficacia del decreto al 2 novembre 2021 escluso."}
{"id": "2792936", "revid": "339392", "url": "https://it.wikipedia.org/wiki?curid=2792936", "title": "Trattato di M\u00fcnster", "text": ""}
{"id": "2792940", "revid": "1584528", "url": "https://it.wikipedia.org/wiki?curid=2792940", "title": "Cerenzia", "text": "Cerenzia (IPA: , \"Acherenthia\" in greco bizantino) \u00e8 un comune italiano di abitanti della provincia di Crotone in Calabria.\nStoria.\nL'odierno centro abitato di Cerenzia sorse nella seconda met\u00e0 dell'Ottocento, quando la scarsit\u00e0 d'acqua e la malaria indusse i cerentinesi a spostarsi in maniera definitiva pi\u00f9 a ovest rispetto alla vecchia rocca, Akerentia (detta anche Acheronthia o Acerenthia con chiaro riferimento al fiume Acheronte (o \"Akeronte\"), antico nome del Lese, che scorre ai piedi della rupe), un tempo sede diocesana ma messa a dura prova dal terremoto della Calabria del 1783.\nDetta \u00abcitt\u00e0 dell'olio\u00bb dagli abitanti, ha ottenuto il riconoscimento D.O.P. per la qualit\u00e0 del suo olio.\nSede di un interessante parco archeologico, di notevole valenza paesaggistica e in corso di realizzazione a cura dell'amministrazione comunale con il supporto della Soprintendenza per i Beni Archeologici della Calabria, \u00e8 oggetto da diversi anni di campagne di scavo e ricerca condotte dalla stessa Soprintendenza. Nel 2007 \u00e8 stato eseguito lo scavo parziale del cosiddetto Palazzo del Principe.\nMonumenti e luoghi d'interesse.\nArchitetture religiose.\nChiesa parrocchiale di San Teodoro.\nLa parrocchiale conserva una croce astile d'argento, proveniente dalla vecchia cattedrale di Akerentia, un crocifisso ligneo del Settecento e due antiche campane: la prima, con croce greca, \u00e8 datata 1545, mentre la seconda \u00e8 del 1780.\nAltro.\nNella piazza principale si trova un bassorilevo in bronzo, realizzato dallo scultore Treccani, dedicato alle raccoglitrici di olive di Cerenzia.\nSulla provinciale che da Cerenzia porta a Verzino attraverso Akerentia, a circa 2\u00a0km dalla SS 107 sulla sinistra si trovano alcune grotte dall'origine incerta.\nAmministrazione.\ndal 1946 al 1994, sindaci: Luigi Foglia DC; Angelino Fazio DC; Luigi Foglia DC (per un periodo anche commissario prefettizio); Salvatore Lista PSI; Mario D'Alessando PCI; Giovanni Scalise ff PCI; Antonio Dima PCI; Mario Morrone PCI, Stanislao Dima PSI: Comm. prefettizio, Stanislao Dima PSI.\nSport.\nOgni anno a Cerenzia si gioca il memorial \u00abDe Rito\u00bb, un torneo calcistico dedicato a un abitante del paese morto tragicamente all'et\u00e0 di 40 anni in un incidente sulla SS 107. Varie squadre partecipano al torneo che si svolge nel centro polisportivo nei giorni che vanno dal 25 luglio fino alla met\u00e0 d'agosto.\nNati a Cerenzia.\nMilitare Italiano - Domenico Fazio"}
{"id": "2792942", "revid": "2146482", "url": "https://it.wikipedia.org/wiki?curid=2792942", "title": "Carnevale d'Abruzzo", "text": "Il Carnevale d'Abruzzo, o Carnevale francavillese, \u00e8 una manifestazione di Francavilla al Mare (CH) in cui sfilano carri costruiti da abili cartapestai del luogo, personaggi in costume e caricature di personalit\u00e0 al centro dell'attenzione dei media durante il corso dell'anno.\nBench\u00e9 gi\u00e0 dal XVIII secolo fosse documentato il carnevale in Abruzzo e festeggiato in diverse maniere, come quello di Tagliacozzo, di Chieti, Castiglione Messer Marino, o di Lanciano, dopo la seconda guerra mondiale con gli anni, il Carnevale francavillese \u00e8 divenuto, sul modello di quello di Viareggio, il pi\u00f9 noto nella regione abruzzese.\nStoria.\nLa tradizione di questo carnevale nasce subito dopo il secondo Dopoguerra nel 1956, frutto della volont\u00e0 di alcune persone al fine di animare il luogo di villeggiatura durante l'inverno. Il Carnevale francavillese conta un periodo di sospensione dal 1974 al 1980. La sfilata segue sempre il tradizionale percorso lungo il viale principale del paese (viale Nettuno), tra la stazione ferroviaria e la vicina piazza della Sirena, svolgendosi nei giorni della domenica di Quinquagesima e dell'ultimo marted\u00ec di Carnevale.\nInizialmente, il Carnevale si festeggiava con l'esibizione del gruppo folkloristico \"Zazz\u00e0 cerca Zuzz\u00f9\", complesso originario francavillese, che si esibiva lungo le strade, con balli e travestimenti. Dato il successo iniziale, la piccola ricorrenza divenne una festa ufficiale con l'organizzazione del comitato cittadino per l'organizzazione del carnevale annuale. Furono presi contatti con maestri cartapestai regionali e poi del Paese, insieme a orchestratori e musicisti vari, in modo di far avere a questa piccola manifestazione risonanza regionale e anche nazionale.\nRaggiunta l'organizzazione classica annuale della sfilata dei carri, ad aprire la parata \u00e8 il carro di Re Patanello (la maschera ufficiale del Carnevale d'Abruzzo a Francavilla), personaggio ispirato alla storia di Z\u00ec Patane, ciabattino francavillese vissuto alla fine dell'800, burlone e stravagante, che rispecchia l'anima festosa della comunit\u00e0. Negli anni i carri a seguire si sono sempre pi\u00f9 aggiornati, proponendo figure e allegorie satiriche e sbeffeggianti la politica, la societ\u00e0 contemporanea. Il percorso \u00e8 sempre lo stesso, da Piazzale Stazione, passando per viale Nettuno fino a raggiungere Piazza Sirena, dove si seleziona il carro vincitore, e dove alla fine della festa si brucia la \"pupazza\".\nParticolarit\u00e0 del Carnevale.\nLe tipicit\u00e0 di questo carnevale consistono soprattutto nel cibo: si gusta la \"cicerchiata\", dolce tipico abruzzese con forma a ciambella, composta da palline di impasto fritte nell'olio d'oliva e comparse di miele; in seguito le \"frappe\" o \"chiacchiere\" diffuse nel resto d'Italia. Altra ricorrenza locale \u00e8 la recitazione della filastrocca scritta dal poeta Gabriele d'Annunzio, con riferimenti alla festa e all'allegria, ma anche alla religione, parlando del mercoled\u00ec delle ceneri:\nLe associazioni culturali locali sfilano coi carri sul viale, arrivando in piazza Sirena, che si riempie anche dei cittadini in costume. I carri vengono presentati, mostrano scene allegoriche, spesso riferimenti comici a situazioni locali politiche e sociali, oppure i bersagli sono politici e figure di rilievo internazionali, oppure ancora si prendono a modello personaggi della fantasia e dei fumetti internazionali. Il carro aprente \u00e8 sempre quello della maschera di Re Patanello.\nAlla fine della festa in piazza una giuria sceglie il carro vincente. Nel corso degli anni la cerimonia \u00e8 stata divisa in 3 giornate, la prima che si svolge nel Mercoled\u00ec delle Ceneri, la seconda il Marted\u00ec grasso e l'ultima con elezione del carro vincente il Gioved\u00ec grasso."}
{"id": "2792944", "revid": "599013", "url": "https://it.wikipedia.org/wiki?curid=2792944", "title": "Guido Trenti", "text": "Carriera.\nNato a Milano ma cresciuto a Dro, in Trentino, tra i dilettanti gareggi\u00f2 tra le file del G.S. Prodet di Bassano del Grappa. Pass\u00f2 professionista nel 1996 con il team italo-svizzero Ideal-Aster Lichy, diretto da Marino Basso, ma l'anno successivo torn\u00f2 tra i dilettanti per gareggiare con la Zalf-Euromobil-Fior. Nel 1998 rientr\u00f2 nel professionismo accasandosi alla Cantina Tollo-Alexia Alluminio; vest\u00ec poi anche le divise di Acqua &amp; Sapone (ex Cantina Tollo), Fassa Bortolo, Quick Step e Liquigas.\nPur essendo nato e vissuto in Italia, gi\u00e0 a inizio carriera opt\u00f2 per gareggiare con la licenza della Federazione degli Stati Uniti, paese di provenienza della madre: questo gli permise di correre con la maglia a stelle e strisce ai Campionati del mondo su strada nelle annate 2002, 2003, 2004, 2005 e 2006, ottenendo buone prestazioni.\nConquist\u00f2 due vittorie da \"pro\" in carriera, una tappa al Tour de Langkawi 2000 e soprattutto la diciannovesima tappa della Vuelta a Espa\u00f1a 2001, che gli permise di passare alla storia come il primo statunitense a vincere una frazione nella corsa spagnola. Da segnalare che nell'aprile del 2004, nel pieno della sua carriera, fu vittima di un gravissimo incidente con molteplici fratture gravi; riusc\u00ec comunque a tornare alle gare. Si ritir\u00f2 dalle competizioni al termine della stagione 2008."}
{"id": "2792947", "revid": "1784425", "url": "https://it.wikipedia.org/wiki?curid=2792947", "title": "Vladimir Bakari\u0107", "text": " \u00c8 stato un comunista croato e un politico socialista in Jugoslavia.\nBiografia.\nHa contribuito ad organizzare la resistenza partigiana in Croazia durante la seconda guerra mondiale.\nDal 1948 al 1969 \u00e8 stato il presidente della Lega dei Comunisti di Croazia e come tale \u00e8 stato uno stretto collaboratore del presidente Josip Broz Tito.\nAnche dopo le dimissioni dal ruolo di dirigente del partito comunista ha mantenuto una grande influenza politica.\nInsieme ad Edvard Kardelj egli apparteneva all'ala pi\u00f9 liberale dell'\u00e9lite politica Jugoslava."}
{"id": "2792950", "revid": "305248", "url": "https://it.wikipedia.org/wiki?curid=2792950", "title": "Les Arbitres", "text": ""}
{"id": "2792956", "revid": "2199770", "url": "https://it.wikipedia.org/wiki?curid=2792956", "title": "Castelpagano", "text": "Castelpagano (C\"ast-ro Paiane\" in dialetto locale) \u00e8 un comune italiano di abitanti della provincia di Benevento in Campania.\nGeografia fisica.\nTerritorio.\nCastelpagano si trova nella parte settentrionale della provincia di Benevento, al confine col Molise, nella regione storica del Sannio.\nSituato in una depressione a nord di Monte Freddo (787\u00a0m) e a sud della Croce del Cupone (879\u00a0m), fra i torrenti Torti e Tammarecchia, il suo territorio presenta caratteristiche paesaggistiche proprie sia dei rilievi della Puglia che dell'Appennino meridionale: estesi boschi di cerri e farnie, residui della selva che si estendeva dal Tammaro al Fortore e all'Irpinia in epoca preromana e romana. I terreni sono di varia natura: argillosa (in localit\u00e0 Pagliarello), anidritica (localit\u00e0 Baraccone), silico-clastica (localit\u00e0 Scarcioni e Nardillo), carbonatica (localit\u00e0 Termine Ferrone e Monaci).\nStoria.\nL'appellativo di \"pagano\" potrebbe essere derivato da un qualche avamposto pagano superstite in zona, ma nulla di certo se ne sa prima della conquista normanna.\nIn epoca normanna il feudo fu affidato prima alla contea di Buonalbergo, poi a quella di Civitate, nell'attuale provincia di Foggia.\nSotto gli Angioini pass\u00f2 ai \"De Caude\", borgognoni, quindi ai \"Del Balzo\", che lo tennero fino al 1624.\nPass\u00f2 poi ai \"Brancia\", ai \"Mormile\", ed ai Capecelatro del ramo di Siano, decorati per successione di casa Mormile dei titoli di Duca di Castelpagano con anzianit\u00e0 dal 1724 e di Marchese di Ripalimosano (con anzianit\u00e0 dal 1618), e riconosciuti nel legale possesso di tali titoli con Rescritto dell'11 Ott. 1855).\n\"Antichit\u00e0\": Nel suo territorio \u00e8 venuta alla luce nei primi decenni del XX secolo, un'ascia preistorica, ascia \"postchelleana\", che costituisce un reperto del periodo di transizione tra il paleolitico ed il neolitico, nel Sannio.\nAltri ritrovamenti, attualmente custoditi nel Museo del Sannio, attestano la sussistenza, in epoca preromana e romana, di un tipo di culto eracleo affine, in particolare, a quello delle zone di Vacri, Palombaro e Montenerodomo.\n \nSulla piazza del paese, ai piedi del \"palazzo feudale\" si pu\u00f2 ammirare una \"colonna\", ritenuta da Alfonso Meomartini una \"colonna della gogna\" da cui \u00e8 nata una moderna leggenda difficile da sradicare ma priva di documentazione storica secondo la quale vi venivano legati i rei di certe colpe, per essere esposti alla pubblica infamia, e su cui si legge la seguente iscrizione:\nAl sommo del pilastro, vi \u00e8 lo stemma dell'antica Universitas con in campo una stadera e la data del 1608.\nIn passato il paese faceva parte della Capitanata, successivamente fu aggregato al contado di Molise ed infine nel 1861 con l'unit\u00e0 d'Italia pass\u00f2 alla neonata provincia di Benevento.\nSociet\u00e0.\nEvoluzione demografica.\nAl censimento fatto fare dall'Imperatore Carlo V, re di Spagna e di Napoli nell'anno 1532, Castelpagano contava 74 famiglie (500 ab.), in seguito si nota un continuo aumento d'abitanti fino al 1595 e successivamente si ha una diminuzione. Dal 1647 a causa della carestia del 1646-47 si nota una diminuzione degli abitanti, mentre dal 1766 si ha un aumento della popolazione. La popolazione della zona aumentava durante i periodi di pace e di assenza di pestilenze, carestie, terremoti, ecc., diminuiva quando queste calamit\u00e0 si abbattevano sulle teste dei nostri antenati.\nDal passaggio al Regno d'Italia e con esso alla neonata provincia di Benevento la popolazione di Castelpagano si \u00e8 evoluta con il seguente andamento:\nInfrastrutture e trasporti.\nDista dal suo capoluogo di provincia circa 45\u00a0km e si raggiunge facilmente dalla Statale 212 \"della Val Fortore\", che collega Benevento con Campobasso.\nAmministrazione.\nAltre informazioni amministrative.\nCastelpagano fa parte della Regione Agraria n.2 della provincia di Benevento e della Comunit\u00e0 Montana Zona Alto Tammaro."}
{"id": "2792958", "revid": "155634", "url": "https://it.wikipedia.org/wiki?curid=2792958", "title": "Australian Championships 1964 - Singolare maschile", "text": "Roy Emerson ha battuto in finale Fred Stolle 6-3 6-4 6-2."}
{"id": "2792959", "revid": "599013", "url": "https://it.wikipedia.org/wiki?curid=2792959", "title": "Steven So'oialo", "text": "Carriera.\nCresciuto rugbysticamente nelle Samoa, ha debuttato con l'Orrell, una squadra di Manchester, per poi passare nel 2004 agli Harlequins, dove milita tuttora. Dal 1998 fa parte della nazionale samoana, con la quale ha raccolto sinora 38 presenze realizzando 25 punti.\nDal 2004 in avanti, conta anche due apparizioni con la rappresentativa delle Isole del Pacifico.\nHa partecipato anche ad alcuni importanti eventi, tra cui i Mondiali del 1999 in Galles, quelli del 2003 in Australia e quelli del 2007 in Francia.\n\u00c8 il fratello maggiore di Rodney So'oialo, giocatore militante negli All Blacks e negli Hurricanes."}
{"id": "2792963", "revid": "155634", "url": "https://it.wikipedia.org/wiki?curid=2792963", "title": "Australian Championships 1963 - Singolare maschile", "text": "Roy Emerson ha battuto in finale Ken Fletcher 6\u20133 6\u20133 6\u20131."}
{"id": "2792965", "revid": "256896", "url": "https://it.wikipedia.org/wiki?curid=2792965", "title": "Liphistius ochraceus", "text": "Liphistius ochraceus \u00e8 un ragno appartenente al genere Liphistius della famiglia Liphistiidae.\nIl nome del genere deriva dalla radice prefissoide greca , \"lip-\", abbreviazione di , \"lipar\u00f2s\" cio\u00e8 \"unto, grasso\", e dal sostantivo greco , \"ist\u00econ\", cio\u00e8 \"telo, velo\", ad indicare la struttura della tela che costruisce intorno all'apertura del cunicolo.\nIl nome proprio deriva dal latino \"ochraceus\", di colore ocra, ad indicare la colorazione marrone scuro degli esemplari.\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nQuesta specie \u00e8 simile a L. bristowei, L. yamasakii, diffuse nella Thailandia settentrionale: sono tutti di colore scuro ed hanno ampi \"poreplates\" (aree dei genitali femminili interni coperte da una zona priva di pori) con margini anteriori e laterali inspessiti; questa specie si distingue dalle altre due nella forma della sua spermateca e nel suo stretto gambo posteriore.\nIl \"bodylenght\" (lunghezza del corpo senza le zampe), esclusi anche i cheliceri, \u00e8 di 11 millimetri nei maschi. Il cefalotorace \u00e8 pi\u00f9 lungo che largo, circa 5 x 4,3 millimetri. I cheliceri hanno 11-12 denti al margine anteriore delle zanne. L'opistosoma \u00e8 anch'esso pi\u00f9 lungo che largo nei maschi, circa 6,4 x 5 millimetri.\nHabitat.\nQuesti ragni sono stati principalmente rinvenuti in ambiente di foresta pluviale.\nColorazione.\nNelle femmine il carapace \u00e8 marrone chiaro, con il margine anteriore scuro; i cheliceri bruno rossastri, le zampe e i pedipalpi sono bruno-giallognoli. L'opistosoma \u00e8 beige con chiazze marroni; i tergiti sono marrone scuri.\nDistribuzione.\nRinvenuta nel Parco Nazionale di Phu Rua, nella provincia thailandese di Loei e nella localit\u00e0 di Phu Hin Rongkla, nella provincia thailandese di Phitsanulok."}
{"id": "2792967", "revid": "291989", "url": "https://it.wikipedia.org/wiki?curid=2792967", "title": "Albertina Agnese d'Orange-Nassau", "text": ""}
{"id": "2792968", "revid": "291989", "url": "https://it.wikipedia.org/wiki?curid=2792968", "title": "Albertina Agnese di Nassau", "text": ""}
{"id": "2792969", "revid": "155634", "url": "https://it.wikipedia.org/wiki?curid=2792969", "title": "Australian Championships 1962 - Singolare maschile", "text": "Rod Laver ha battuto in finale Roy Emerson 8-6 0-6 6-4 6-4."}
{"id": "2792979", "revid": "155634", "url": "https://it.wikipedia.org/wiki?curid=2792979", "title": "Australian Championships 1961 - Singolare maschile", "text": "Roy Emerson ha battuto in finale Rod Laver 1-6 6-3 7-5 6-4."}
{"id": "2792986", "revid": "86599", "url": "https://it.wikipedia.org/wiki?curid=2792986", "title": "354P/LINEAR", "text": "354P/LINEAR \u00e8 un cometa periodica del Sistema solare di circa 150\u00a0m di diametro, scoperto il 6 gennaio 2010 nell'ambito del programma LINEAR del \"Lincoln Laboratory\" per la ricerca sistematica di asteroidi.\nL'oggetto \u00e8 stato scoperto il 6 gennaio 2010 come un oggetto della ventesima magnitudine nell'ambito del programma \"Lincoln Near-Earth Asteroid Research\" (LINEAR) gestito dal \"Lincoln Laboratory\" del MIT, il cui scopo \u00e8 la ricerca sistematica di asteroidi near-Earth. \u00c8 stato utilizzato un telescopio riflettore di un metro di diametro con una fotocamera a CCD.\nIdentificato inizialmente come una cometa periodica, per alcuni appartenente alla fascia principale degli asteroidi (\"main belt comet\"), per altri alla famiglia cometaria di Giove nel gruppo della Cometa Encke, ha ricevuto una designazione cometaria dal Minor Planet Center: P/2010 A2.\nHa subito manifestato delle particolarit\u00e0, avendo una coda debole senza presentare una reale chioma. Analisi successive di immagini ottenute il 25 ed il 29 gennaio con il Telescopio spaziale Hubble (HST) suggeriscono che la coda sia stata generata da una recente collisione tra due asteroidi piuttosto che dalla sublimazione di ghiaccio cometario. Un ulteriore dato notevole \u00e8 rappresentato dalla posizione relativa del nucleo, sbilanciata rispetto all'asse della coda e all'esterno di quella che dovrebbe essere la chioma, situazione che non presenta precedenti nell'osservazione delle comete. La coda potrebbe essere creata da particelle millimetriche soffiate via dalla pressione della radiazione solare.\nUna prima orbita \u00e8 stata calcolata dopo 26 giorni di osservazioni. Questi primi calcoli suggeriscono che l'oggetto percorra un'orbita con bassa eccentricit\u00e0, inclinata di circa 5\u00b0 rispetto al piano dell'eclittica. Sembrerebbe che 354P/LINEAR sia transitato dal perielio, a circa 2\u00a0UA dal Sole, nei primi giorni del mese di dicembre, poco pi\u00f9 di un mese prima della sua scoperta. Con un afelio a circa 2,6\u00a0UA, l'orbita di P/2010 A2 \u00e8 sempre contenuta entro il limite della neve del Sistema solare, posto a 2,7\u00a0UA. Oltre tale limite, i ghiacci delle molecole volatili (acqua, ammoniaca, ecc.) sono generalmente pi\u00f9 comuni. Tuttavia non \u00e8 ancora possibile escludere la possibilit\u00e0 che la coda sia costituita da gas fuoriuscito dal nucleo dell'oggetto in seguito alla sublimazione di ghiacci contenuti al suo interno.\nL'orbita di 354P/LINEAR \u00e8 coerente con la sua appartenenza alla famiglia asteroidale di Flora, un insieme di oggetti che sembrano essere i resti di una collisione che, pi\u00f9 di cento milioni di anni fa, ha frammentato un oggetto principale in tantissimi pezzi, conservando la stessa composizione e seguendo la medesima orbita.\nLa cometa non \u00e8 stata osservata nel suo passaggio al perielio nel 2020."}
{"id": "2792988", "revid": "339392", "url": "https://it.wikipedia.org/wiki?curid=2792988", "title": "P/2010 A2 LINEAR", "text": ""}
{"id": "2792991", "revid": "74173", "url": "https://it.wikipedia.org/wiki?curid=2792991", "title": "Yichun (Heilongjiang)", "text": "Yichun () \u00e8 una citt\u00e0-prefettura ubicata a nord del fiume Songhua \nnella provincia dello Heilongjiang nel nord-est della Cina ed \u00e8 completamente circondata da boschi. Nel 2007 aveva un PIL 15,4 miliardi di RMB con un tasso di crescita dell'11,5%."}
{"id": "2792996", "revid": "767487", "url": "https://it.wikipedia.org/wiki?curid=2792996", "title": "Yacarerani boliviensis", "text": "Lo yacarerani (Yacarerani boliviensis) \u00e8 un rettile estinto dal cranio bizzarro, affine ai coccodrilli. I suoi resti fossili sono stati ritrovati in Bolivia (Parco Nazionale di Ambor\u00f2) e risalgono al Cretaceo superiore (Turoniano - Santoniano, circa 90 milioni di anni fa). \nDescrizione.\nQuesto animale \u00e8 stato descritto sulla base di due esemplari fossili rinvenuti in associazione con alcune uova che si ritiene che facessero parte di un nido. La lunghezza degli esemplari adulti \u00e8 di circa 80 centimetri, e per queste ridotte dimensioni \"Yacarerani\" \u00e8 considerato uno dei crocodilomorfi pi\u00f9 piccoli. Il cranio era corto e largo, a forma di scatola, con orbite grandi e vagamente simile a quello di un mammifero. La dentatura di \"Yacarerani\" \u00e8 decisamente strana: al contrario dei coccodrilli attuali, questo rettile possedeva denti notevolmente diversificati. Due denti della mandibola si proiettavano in avanti dal margine anteriore del muso, e dovevano assomigliare agli incisivi di un coniglio. Altri denti, situati posteriormente, erano cuspidati e adattati a triturare o masticare il cibo. Nelle due mandibole, inoltre, le file di denti posteriori dell'osso dentario si congiungevano, mentre quelli anteriori erano pi\u00f9 distanziati e formavano due file parallele.\nClassificazione.\nLo yacarerani (il cui nome significa \"primo yacare\" in lingua guaran\u00ed) appartiene al gruppo dei notosuchi; questi animali imparentati con i coccodrilli erano generalmente di piccole dimensioni e possedevano una struttura cranica decisamente insolita. \"Yacarerani boliviensis\" \u00e8 stato descritto per la prima volta nel 2009.\nStile di vita.\n\u00c8 probabile che la bizzarra dentatura di \"Yacarerani\" servisse all'animale per nutrirsi di materiali duri, come tuberi o artropodi. Non \u00e8 chiaro, per\u00f2, a cosa servissero i due lunghi \"incisivi\" inferiori. Probabilmente questo animale viveva in piccoli gruppi e scavava tane per viverci o deporre le uova. "}
{"id": "2792997", "revid": "38120", "url": "https://it.wikipedia.org/wiki?curid=2792997", "title": "Le Plus Grand Fran\u00e7ais de tous les temps", "text": ""}
{"id": "2792999", "revid": "22356", "url": "https://it.wikipedia.org/wiki?curid=2792999", "title": "Yacarerani", "text": ""}
{"id": "2793002", "revid": "1573940", "url": "https://it.wikipedia.org/wiki?curid=2793002", "title": "Acerodon", "text": "Acerodon \u00e8 un genere di pipistrelli appartenente alla famiglia degli Pteropodidi.\nDescrizione.\nDimensioni.\nAl genere Acerodon appartengono pipistrelli di medio-grandi dimensioni, con la lunghezza dell'avambraccio tra i 130\u00a0mm di \"A. celebensis\" e i 210\u00a0mm di \"A. jubatus\". Quest'ultima specie \u00e8 considerata una delle pi\u00f9 grandi del mondo insieme a \"P. vampyrus\", con un'apertura alare fino a 1,7\u00a0m e un peso fino a 1,2\u00a0kg.\nCaratteristiche craniche e dentarie.\nIl cranio \u00e8 molto simile a quello del genere \"Pteropus\", dal quale si differenzia per la presenza di tubercoli nel terzo premolare e nel primo molare superiori e in un solco basale del terzo premolare, e del primo e secondo molare inferiori.\nSono caratterizzati dalla seguente formula dentaria:\nAspetto.\nLa pelliccia \u00e8 corta e la tibia \u00e8 priva di peli. Il colore del corpo varia dal bruno-nerastro al giallo-brunastro, con le spalle pi\u00f9 brillanti. I maschi hanno un ciuffo di peli rigidi intorno alle ghiandole del collo. Il muso \u00e8 lungo ed affusolato, gli occhi sono grandi. Le orecchie sono grandi ed appuntite. Le membrane alari sono attaccate alla base della prima falange del secondo dito del piede. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori. Il genere \u00e8 stato suddiviso in base alle caratteristiche craniche, dentarie e morfologiche.\nTassonomia.\nIl genere include le seguenti specie:"}
{"id": "2793005", "revid": "729019", "url": "https://it.wikipedia.org/wiki?curid=2793005", "title": "Colt Python", "text": "La Colt Python \u00e8 una rivoltella calibro .357 Magnum statunitense costruita dalla Colt's Manufacturing Company di Hartford nel Connecticut. Appartiene al segmento commerciale dei revolver di pregio.\nAlcuni tra gli scrittori e collezionisti famosi di armi da fuoco hanno descritto il Python come uno dei pi\u00f9 bei revolver di sempre., mentre lo storico ufficiale della Colt, RL Wilson, l'ha definita \"la Rolls-Royce dei revolver Colt\".\nDescrizione.\nLa Colt Python \u00e8 una pistola a doppia azione selettiva che utilizza la cartuccia .357 Magnum. \nEssa presenta caratteristiche innovative, come la bindella (la parte superiore della canna) forata, che svolge la doppia funzione di raffreddamento della canna in caso di uso prolungato e di contenimento del peso dell'arma.\nTuttavia le soluzioni tecniche che distinguono maggiormente la Python rispetto ai revolver del periodo sono la rotazione del tamburo, in senso orario rispetto al tiratore, e il perno del tamburo stesso, situato nel castello anzich\u00e9 sulla dentiera; ne consegue che il pulsante di svincolo del tamburo deve essere tirato all'indietro anzich\u00e9 spinto in avanti, e questo ne spiega la caratteristica forma ad invaso.\nLe Python hanno una confermata reputazione di precisione, linearit\u00e0 nel funzionamento del grilletto e tenuta del tamburo; doti che ne hanno sancito un notevole successo commerciale.\nStoria.\nLa produzione della Colt Python inizi\u00f2 nel 1955 come modello di punta della casa e era in origine pensata come pistola di grandi dimensioni per il tiro di precisione in calibro .38 Special. Di conseguenza, aveva in dotazione sistemi di mira di precisione e regolabili, un grilletto dallo scatto lineare, costruzione solida con largo utilizzo di metallo. Quando il cane \u00e8 armato, all'inizio della pressione sul grilletto, il tamburo viene bloccato e rimane in posizione ferma fino all'abbattimento del cane e conseguente sparo del colpo. Altri revolver, al contrario, in queste fasi hanno una residua mobilit\u00e0 del tamburo.\nLa Colt ha annunciato la fine della produzione delle Python modello Elite I nell'ottobre 1999, motivandola con la diminuzione delle vendite e l'aumento del prezzo di produzione. Il \"Colt Custom Gun Shop\" ha continuato a evadere piccoli ordini, creando un numero limitato di esemplari fino al 2005, data in cui anche questa produzione speciale \u00e8 stata terminata.\nCuriosit\u00e0.\nL'arma d\u00e0 il nome al thriller francese \"Police Python 357\".\nLa Python \u00e8 l'arma del detective Ryo Saeba, protagonista del manga e dell'anime \"City Hunter\". Il primo film tratto dalla serie si intitola (in Italia) \"\".\n\u00c8 anche l'arma di David Soul nella serie televisiva \"Starsky &amp; Hutch\", ma prima nel famosissimo film con Clint Eastwood \"Una 44 Magnum per l'ispettore Callaghan\" dove interpretava la parte di Davis, una della 4 reclute fresche di scuola che prestano servizio come agenti motociclisti della polizia stradale, ma sono in segreto dei tiratori scelti che hanno deciso di imporre la propria legge contro un sistema giuridico che perdona troppe volte i criminali, facendosi giustizia da soli e uccidendoli uno per uno. Durante la finale del campionato di tiro con la pistola, lo stesso Callaghan chiede e usa l'arma per sparare 6 colpi.\nNel 1976 usc\u00ec il film, thriller \"Police Python .357\" regia di Alain Corneau, scritto da Daniel Boulanger ed interpretato da un magistrale Yves Montand.\n\u00c8 l'arma d'ordinanza di Rick Grimes nel fumetto The Walking Dead e nell'omonima serie (che porta per tutte le stagioni).\n\u00c8 una delle armi che possiede Jame Gumb nel romanzo Il silenzio degli innocenti di Thomas Harris."}
{"id": "2793008", "revid": "46291", "url": "https://it.wikipedia.org/wiki?curid=2793008", "title": "Keuppia", "text": "La keuppia (gen. Keuppia) \u00e8 un mollusco estinto, considerato uno dei pi\u00f9 antichi polpi. Visse all'inizio del Cretaceo superiore (circa 95 milioni di anni fa) e i suoi resti sono stati ritrovati in Libano.\nSignificato dei fossili.\nI resti di questo genere di polpi si sono conservati perfettamente nei sedimenti di H\u00e2qel e H\u00e2djoula, in Libano; questo tipo di conservazione \u00e8 straordinario per i polpi, poich\u00e9 questi animali sono composti solo di parti molli, normalmente di difficile conservazione e si disintegrano prima della fossilizzazione. La presenza di una conchiglia vestigiale (\"gladio\") in \"Keuppia\" mostra che questi animali erano forme di transizione tra i calamari e i veri polpi; la conchiglia interna si era divisa in due in queste prime forme, prima di ridursi ulteriormente in strutture simili a stiletti (come in \"Styletoctopus\", rinvenuto nello stesso giacimento). Di \"Keuppia\" sono note due specie, \"K. hyperbolaris\" e \"K. levante\"."}
{"id": "2793009", "revid": "36426", "url": "https://it.wikipedia.org/wiki?curid=2793009", "title": "Abbazia del Connio", "text": "L'abbazia del Connio o del Conio \u00e8 stato un luogo di culto cattolico situato nella frazione di Missano, in via dell'Abbazia, nel comune di Castiglione Chiavarese nella citt\u00e0 metropolitana di Genova. \nStoria e descrizione.\nSecondo le fonti storiche il primo impianto monastico sorse in epoca alto medievale e sottoposto alla cura religiosa dell'abbazia di San Colombano di Bobbio, nel piacentino.\nLe prime attestazioni e documentazioni scritte sull'esistenza di tale edificio risalgono per\u00f2 ad un periodo molto pi\u00f9 tardivo, alla met\u00e0 del Seicento. Potrebbe trattarsi, tuttavia, di una seconda riedificazione dell'impianto, assieme al nascente nucleo abitativo circostante, citato in un documento del 24 marzo 1664 del nobile Carlo Castiglione.\nIl complesso, abbandonato dalla fine del XIX secolo, versa attualmente in stato di rovina, con alcune parti visibili del campanile, della chiesa e del complesso monastico."}
{"id": "2793012", "revid": "1543377", "url": "https://it.wikipedia.org/wiki?curid=2793012", "title": "Kenichthys campbelli", "text": "Il kenittide (Kenichthys campbelli) \u00e8 un pesce estinto, appartenente ai tetrapodomorfi. Visse nel Devoniano inferiore (circa 375 milioni di anni fa) e i suoi resti fossili sono stati ritrovati in Cina.\nSignificato dei fossili.\nQuesto animale \u00e8 uno dei pi\u00f9 antichi tetrapodomorfi, un gruppo di vertebrati che include i veri tetrapodi e alcuni pesci dalle caratteristiche simili a quelle dei tetrapodi. \"Kenichthys\", in particolare, \u00e8 importante perch\u00e9 possedeva gi\u00e0 una coana nella mascella, e questa struttura formava gi\u00e0 una sorta di doppio palato. La migrazione di questa apertura avrebbe per\u00f2 bloccato le arterie nel palato; \u00e8 possibile, quindi, che questi vasi sanguigni si fossero spostati anch'essi."}
{"id": "2793013", "revid": "812894", "url": "https://it.wikipedia.org/wiki?curid=2793013", "title": "Kaprosuchus saharicus", "text": "Kaprosuchus (il cui nome significa \"coccodrillo cinghiale\") \u00e8 un genere estinto di arcosauro, affine ai coccodrilli. L'animale \u00e8 conosciuto per un unico cranio quasi completo ritrovato dalla Formazione Echkar risalente al Cretaceo superiore (circa 95 milioni di anni fa), in quello che oggi \u00e8 l'attuale Niger. Il nome \"Kaprosuchus\" significa letteralmente \"coccodrillo cinghiale\", dal greco \u03ba\u03ac\u03c0\u03c1\u03bf\u03c2, \"Kapros\" (\"Cinghiale\") e \u03c3\u03bf\u1fe6\u03c7\u03bf\u03c2, \"souchos\" (\"coccodrillo\"), dovuto alla presenza degli enormi denti simili alle zanne di un cinghiale. Nel 2008, l'animale fu soprannominato \" BoarCroc \" (ossia \"coccodrillo cinghiale\") da Paul Sereno e Hans Larsson, che per primi descrisse l'animale in una monografia pubblicata su \"ZooKeys\" ,nel 2009, insieme ad altri coccodrilloformi sahariani, come l' \"Anatosuchus\" e il \"Laganosuchus\". Come molte specie fossili, il genere \"Kaprosuchus\" comprende un'unica specie ossia \"K. saharicus\".\nDescrizione.\nIl \"Kaprosuchus saharicus\" \u00e8 noto solamente per un cranio quasi completo di 507 millimetri, la cui mandibola misurava 603 millimetri, mentre \u00e8 stato stimato che l'intero animale doveva arrivare ai 6 metri di lunghezza circa. Il cranio era corto e massiccio in cui alloggiavano tre paia di denti caniniformi simili a zanne, che spuntavano sia dalla mandibola sia dalla mascella. Questi enormi zanne si intersecavano perfettamente in apposite tacche nella mascella, quando la bocca era chiusa. Questo tipo di dentatura non \u00e8 stato ritrovato in alcun altro coccodrillo o coccodrillomorfo noto. Un'altra caratteristica insolita del \"Kaprosuchus\" \u00e8 la presenza di due piccole protuberanze, simili a corna rugose formate dal prolungamento delle ossa parietale e squamoso, che si proiettavano posteriormente al cranio. Queste piccole protuberanze erano presenti anche nell'assai simile \"Mahajangasuchus\".\nIn \"Kaprosuchus saharicus\", le orbite (ossia i fori in cui alloggiano gli occhi) si aprono lateralmente e sono leggermente inclinati in avanti, piuttosto che verso l'alto. Il fatto che le orbite fossero rivolte in avanti suggeriscono l'ipotesi di una visione stereoscopica, cio\u00e8, una sovrapposizione nel campo visivo dell'animale.\nLe superficie delle premascellari era notevolmente rugosa e con bordi elevati, e suggerisce che l'animale in vita fosse dotato di uno scudo di cheratina sulla punta del muso. La sutura tra le due premascelle era liscia, e ci\u00f2 conferiva alle rugosit\u00e0 appaiate delle premascelle l'aspetto di un paio di baffi, in visione frontale. Il suo morso era estremamente potente, anche se leggermente inferiore a quello dei coccodrilli, e poteva esercitare una forza di oltre 20.000 N. \nClassificazione.\nIl \"Kaprosuchus\" \u00e8 un membro della famiglia dei Mahajangasuchidae, di cui fa parte l'affine \"Mahajangasuchus insignis\" dal Madagascar del Cretaceo superiore; difatti le due specie condividevano alcune caratteristiche insolite, come le due insolite protuberanze ossee sul retro del capo.\nLa famiglia dei \"Mahajangasuchidae\" ,di cui fa parte il \"Kaprosuchus\", comprendeva , oltre al gi\u00e0 citato \"Mahajangasuchus\" del Madagascar, anche l'\"Uberabasuchus\" del Sud America. Questi animali non erano veri coccodrilli, bench\u00e9 fossero piuttosto simili alle forme attuali, ma erano comunque forme molto specializzate del grande gruppo dei crocodilomorfi.\nStile di vita.\nDieta.\nSi pensa che il caprosuco fosse un predatore quasi esclusivamente terrestre, a causa di alcune caratteristiche come la visione binoculare. I coccodrilli attuali possiedono orbite posizionate lateralmente e dorsalmente, un adattamento per la predazione acquatica: la testa \u00e8 posizionata sott'acqua e gli occhi rimangono sopra la superficie. I denti, inoltre, possedevano margini taglienti ed erano relativamente diritti, ed \u00e8 probabile che le mascelle fossero in grado di aprirsi piuttosto velocemente; le ossa della mascella, infine, erano rinforzate ed erano protette dallo scudo cheratinoso sulla punta del muso. Altri animali simili a coccodrilli che vivevano nello stesso ambiente includono il piccolo \"Anatosuchus minor\" e il grande \"Laganosuchus\", dalle specializzazioni completamente diverse fra loro."}
{"id": "2793015", "revid": "22356", "url": "https://it.wikipedia.org/wiki?curid=2793015", "title": "Kenichthys", "text": ""}
{"id": "2793017", "revid": "287204", "url": "https://it.wikipedia.org/wiki?curid=2793017", "title": "Dipartimento del Lario", "text": "In et\u00e0 napoleonica, due dipartimenti ebbero il nome di Dipartimento del Lario:"}
{"id": "2793023", "revid": "1782831", "url": "https://it.wikipedia.org/wiki?curid=2793023", "title": "Play with fire (Buffy l'ammazzavampiri)", "text": "Play with fire \u00e8 un volume di fumetti dedicato a Buffy Summers, la protagonista del telefilm \"Buffy l'ammazzavampiri\".\nQuesto paperback racchiude numerosi fumetti rari di Buffy apparsi per lo pi\u00f9 all'interno dei mensili della Dark Horse Comics: alcune brevi vignette pubblicate nella rivista settimanale TV Guide nel 1998, due brevi fumetti apparsi sul numero speciale \"Annual 1999\", il fumetto \"Playing with fire\" (pubblicato a puntate e nel formato strisce orizzontali in 6 numeri del mensile Dark Horse Extra) e soprattutto il fumetto one-shot \"Stinger\" pubblicato come Dark Horse/Wizard 1/2 (cio\u00e8 nato dalla collaborazione tra le due case editrici). Tutte queste storie sono state scritte da Christopher Golden, autore di numerosi fumetti e romanzi dedicati a Buffy.\nIl volume \u00e8 ancora inedito in Italia.\nTrame.\nDance with me.\nLa sera del ballo al Liceo di Sunnydale, Buffy affronta Gary, un ex-compagno che la invitava continuamente e che ora, divenuto vampiro, \u00e8 ancora ossessionato del ballo che non ha mai avuto con la Cacciatrice.\nThe latest craze.\nUna nuova moda circola fra i ragazzi pi\u00f9 ricchi di Sunnydale: possedere uno dei nuovi pupazzi chiamati \"teppistelli\" che vengono venduti in esclusiva nel negozio Hooligan Hovel. Tuttavia qualcosa di strano accade ai ragazzi possessori di questi pupazzi: assumono un atteggiamento fin troppo protettivo nei confronti del loro teppistello e lamentano tutti la sparizione di alcuni oggetti di grande valore affettivo dalle proprie case. Le stesse Willow e Cordelia subiscono il fascino di queste strane creature. Buffy, Xander, Oz e tutti coloro che non possono permettersi il costo elevato del pupazzo ne restano immuni e questo insospettisce la Cacciatrice. Soltanto quando le creature si riuniscono per rubare addirittura il furgone di Oz con tutti gli strumenti a bordo, diventa evidente l'anomalia. A questo punto Buffy si rivolge a Giles, il quale spiega che si tratta di creature chiamate Bakemono e provenienti da un'altra dimensione. Un sopralluogo all'Hooligan Hovel porta alla scoperta del mandante delle creature: Ethan Rayne, amico di vecchia data di Giles, che spiega il piano delle creature di liberare la loro gigantesca madre, ancora intrappolata nell'altra dimensione, col potere degli oggetti rubati. Buffy raggiunge il portale dove convergono tutti i teppistelli e li affronta. Dopodich\u00e9 minaccia di accanirsi contro tutti loro e la madre senza tregua e questo li convince a ritornare nella loro dimensione.\nCattivo cane.\nBuffy desidera una vita normale ma deve scontrarsi ogni volta con il mondo demoniaco che la circonda. Un fidanzato vampiro, una amica strega ed uno licantropo. Accade poi che Oz si libera dalla gabbia e che Willow scompare. Le ricerche che inizialmente condannavano Oz portano invece ad un ragazzo, Alan Duffy, che tutti ignorano a scuola. Costui desidera diventare un mutante per attirare l'attenzione di tutti e per farlo rapisce Willow.\nPlaying with fire.\nBuffy, Willow e Giles stanno perlustrando il \"Whitney Park\" di Sunnydale in cerca di vampiri. Mentre Giles si dimostra preoccupato della sempre maggior attenzione che Willow dedica alla magia, un gruppo di vampiri attacca la Cacciatrice. Subito sconfitti, i vampiri superstiti fuggono in una casa abbandonata inseguiti da Buffy e co. La ragazza \u00e8 fin troppo sicura delle sue forze e insegue i vampiri fin sull'attico dove si erano rifugiati in massa. Colti di sorpresa dal nuovo attacco, Buffy e i suoi amici vengono aiutati da Bryan, una sorta di fantasma con il potere di attivare lunghi tentacoli che annientano i vampiri. Bryan racconta ad una meravigliata Willow come nel 1988 lui e altri compagni si fossero appassionati di magia e rifugiati nella casa per tentare di evocare un demone. L'esperimento era fallito ma, in compenso, la casa si era animata trattenendolo per tutti questi anni. Willow, vinte le resistenze di Giles, effettua l'incantesimo e libera cos\u00ec Bryan. A questo punto Giles deve ammettere le capacit\u00e0 di Willow e si offre di aiutarla nella sua pratica di magia.\nCollocazione: Willow che compie i primi tentativi di incantesimi ci appare indubbiamente all'inizio della terza stagione.\nStinger.\nUno studente emergumeno, Joe Burgess, importuna Willow per costringerla ad aiutarlo nei compiti di matematica. Xander interviene in suo aiuto scatenando l'ira del ragazzo, giocatore di football della squadra liceale, che gli d\u00e0 appuntamento a dopo la partita per dargli una lezione. Il colloquio tra i due viene ascoltato anche da una creatura verde che dimostra di gradire la paura che percepisce in Xander. Bench\u00e9 spaventato, il ragazzo si reca all'appuntamento e qui si trova davanti non Joe Burgess, impegnato in un appuntamento galante con Harmony, ma un suo compagno mandato a fare il lavoro sporco al posto suo. All'improvviso compare la creatura che balza addosso al ragazzo e gli trafigge il cuore davanti ad uno Xander atterrito che fugge via. Mentre Buffy si getta all'inseguimento della creatura, Xander e Willow corrono da Giles e gli descrivono l'aspetto del mostro verde. Dopo aver consultato il diario di sua nonna, l'Osservatore scopre che si tratta di una creatura che si ciba degli esseri umani che si compiacciono di incutere paura negli altri, spiegando cos\u00ec perch\u00e9 la creatura abbia attaccato il compagno di Joe e non Xander. Buffy rintraccia Burgess e lo mette in fuga proprio mentre il mostro stava per avventarsi su di lui, affronta la creatura che la ferisce e che poi se ne va poich\u00e9 il suo obbiettivo \u00e8 Joe. Riunitosi il gruppo, la creatura viene rintracciata mentre sta nuovamente per colpire Burgess ed uccisa da Buffy, Xander e Giles. Il fatto che Joe Burgess sia fuggito e che si sia rifiutato di combattere con Xander, danno al ragazzo una maggiore fiducia in se stesso.\nCollocazione: il tipico Xander chiacchierone e burlone che viene costantemente ridicolizzato dai compagni di Liceo d\u00e0 una svolta alla propria vita nell'episodio \"Il giorno dell'Apocalisse\" (Buffy 3x13), in cui affronta e sconfigge da solo una banda di teppisti-zombie; la raccomandazione di Giles verso Xander all'inizio di quell'episodio \"... fossi in te resterei nelle retrovie...\" sembra la diretta continuazione della frase che Giles rivolge a Xander alla fine di questo fumetto \"... non c'\u00e8 niente di cui vergognarsi ad avere paura ...\", collocandolo cos\u00ec immediatamente prima."}
{"id": "2793024", "revid": "838137", "url": "https://it.wikipedia.org/wiki?curid=2793024", "title": "Separative Work Unit", "text": ""}
{"id": "2793028", "revid": "729019", "url": "https://it.wikipedia.org/wiki?curid=2793028", "title": "Dewoitine D.1", "text": "Il Dewoitine D.1 era un caccia monomotore ad ala alta a parasole prodotto dall'azienda francese Constructions A\u00e9ronautiques \u00c9mile Dewoitine negli anni venti.\nPrimo modello progettato da \u00c9mile Dewoitine dopo la fondazione dell'azienda che porta il suo nome, il D.1 venne utilizzato principalmente dall'A\u00e9ronautique navale, la componente aerea della Marine nationale, a bordo della portaerei \"B\u00e9arn\".\nStoria del progetto.\nNel 1921 il Service technique de l'a\u00e9ronautique (STA\u00e9) francese emise una specifica, la STA\u00e9 1921 C1 leger programme, per la fornitura di un aereo da caccia leggero destinato ad equipaggiare l'Arm\u00e9e de l'air. Al bando partecip\u00f2 il progettista \u00c9mile Dewoitine che aveva da poco fondato l'azienda che portava il suo nome.\nIl progetto di Dewoitine era, per i tempi, tecnicamente all'avanguardia, basato su una configurazione monoplana ad ala alta con fusoliera a sezione ovale realizzata in metallo.\nIl prototipo, che assunse la designazione D.1.01, venne completato l'anno successivo, equipaggiato con un motore Hispano-Suiza 8Fb, un 8 cilindri a V raffreddato ad acqua da 300 CV (221\u00a0kW) con impianto di raffreddamento a doppio radiatore Lambert posizionati sotto la parte anteriore della fusoliera. Superate le prove a terra, venne portato in volo per la prima volta il 18 novembre 1922, appurando per\u00f2 che la visibilit\u00e0 anteriore offerta al pilota si rivelava insufficiente.\nPer ovviare al problema, dall'agosto 1923, dal quarto esemplare di preserie venne introdotto un pilone centrale metallico da 120 mm posizionato davanti al cupolino, il quale sollevava l'ala in posizione a parasole consentendo un miglior campo visivo. Dei primi tre esemplari di preserie, destinati alla valutazione da parte dalla commissione esaminatrice francese e che conservavano ancora la configurazione iniziale, due subirono gravi incidenti che ne compromisero la struttura ed il terzo, sopravvissuto, venne poi convertito allo standard D.1bis. I successivi tre esemplari, destinati rispettivamente a Cecoslovacchia, Giappone ed Italia, seguiti dai due commissionati dalla Svizzera, vennero completati allo standard D.1bis ma le critiche legate alla visibilit\u00e0 anteriore, non risolte completamente dalla soluzione tecnica, portarono ad una nuova versione, la D.1ter, che introduceva, in luogo del pilone centrale, un castello tubolare a V rovesciata che liberava definitivamente ogni impedimento alla visuale anteriore.\nIl D.1 riscosse un buon successo commerciale, ottenendo in patria una commissione di 29 esemplari dal governo francese e all'estero principalmente dal Regno di Jugoslavia, sua la maggiore commissione con 79 esemplari ordinati.\nSuccessivamente l'azienda italiana Gio. Ansaldo &amp; C. acquist\u00f2 una licenza per la costruzione della versione D.1ter che commercializz\u00f2 con la designazione Ansaldo AC.2.\nImpiego operativo.\nGli esemplari francesi vennero impiegati dalle \"Escadrille\" 7C3 e \"Escadrille\" 6C3 dell'A\u00e9ronautique navale."}
{"id": "2793039", "revid": "125884197", "url": "https://it.wikipedia.org/wiki?curid=2793039", "title": "Charlie Day", "text": "Biografia.\nDay trascorse gran parte della propria infanzia a Middletown e si diplom\u00f2 presso la Portsmouth Abbey School a Portsmouth. In seguito ha frequentato il Merrimack College nel Massachusetts dove pratic\u00f2 baseball.\nOltre ad interpretare Charlie Kelly nella sitcom di FX \"C'\u00e8 sempre il sole a Philadelphia\", Day \u00e8 anche il produttore esecutivo della serie e uno degli sceneggiatori. \u00c8 anche apparso in diverse serie televisive come \"Squadra emergenza\", \"Law &amp; Order - I due volti della giustizia\" e \"Reno 911!\". Nel 2011 ottiene un notevole successo grazie al film \"Come ammazzare il capo... e vivere felici\".\nDay \u00e8 sposato dal 2006 con l'attrice Mary Elizabeth Ellis, che interpreta un personaggio ricorrente in \"C'\u00e8 sempre il sole a Philadelphia\". Ellis interpreta la cameriera di un caff\u00e8, verso la quale il personaggio di Day ha un'ossessione estrema. I due si conoscono almeno dal 2004, anno in cui Day ed Ellis comparvero insieme in \"Reno 911!\" e interpretarono due fratelli incestuosi.\nDoppiatori italiani.\nDa doppiatore \u00e8 sostituito da:"}
{"id": "2793046", "revid": "729019", "url": "https://it.wikipedia.org/wiki?curid=2793046", "title": "Eliporto di Ceuta", "text": "L'eliporto di Ceuta \u00e8 l'unica struttura aeroportuale situata nell'enclave spagnola di Ceuta, in Nord Africa."}
{"id": "2793049", "revid": "22356", "url": "https://it.wikipedia.org/wiki?curid=2793049", "title": "Canowindridae", "text": ""}
{"id": "2793056", "revid": "287204", "url": "https://it.wikipedia.org/wiki?curid=2793056", "title": "Tumbaga", "text": "Tumbaga fu il nome dato dai \"conquistadores\" spagnoli ad una lega di oro con rame, e pi\u00f9 raramente con altri metalli, utilizzata dagli \"indios\" quindaya nella zona del Medio Quind\u00edo, in Colombia per la fabbricazione di gioielli, statuette e altri oggetti sia ornamentali che d'uso.\nCaratteristiche.\nLa lega ha un punto di fusione sensibilmente pi\u00f9 basso di quello dei singoli metalli che la compongono, una durezza superiore a quella del rame ma mantiene una buona malleabilit\u00e0.\nPer ottenere una buona lucidatura, pu\u00f2 essere trattata con acido citrico, per sciogliere il rame in superficie lasciando una patina d'oro praticamente puro, che ricopre la pi\u00f9 resistente lega in profondit\u00e0."}
{"id": "2793058", "revid": "45927", "url": "https://it.wikipedia.org/wiki?curid=2793058", "title": "Atto perlocutorio", "text": ""}
{"id": "2793060", "revid": "729019", "url": "https://it.wikipedia.org/wiki?curid=2793060", "title": "Uberto Malatesta", "text": "Biografia.\nFiglio primogenito di Paolo il Bello e di Orabile Beatrice. Alla morte del padre, crebbe con la sorella Margherita a Rimini sotto la tutela della madre e dello zio Gianciotto, che tra l'altro fu l'assassino di suo padre.\nIl 16 settembre del 1297 fugg\u00ec di nascosto da Rimini per recarsi al castello di Giaggiolo, ma si rifugi\u00f2 poi presso Galasso da Montefeltro. Si avvicin\u00f2 alla fazione dei ghibellini, per i quali divenne ben presto capitano generale per la Romagna.\nSpinto da uno spirito vendicativo nei confronti della sua famiglia, i Malatesta, l\u00ec combatt\u00e9 in diverse battaglie. Il 23 maggio 1300, conquist\u00f2 Gubbio con il Montefeltro e Uguccione della Faggiola, ma persero dopo l'intervento di Cante Gabrielli e dei perugini. Sempre in quell'anno, combatt\u00e9 e sconfisse lo zio Malatestino I, conquistando Cesena.\nNel 1302 conquist\u00f2 il castello di Roversano a danno dei Polentani.\nIl 20 maggio 1303, a seguito dell'alleanza di Cesena con Rimini, assunse l'incarico di podest\u00e0 e di capitano della citt\u00e0 romagnola. Ben presto per\u00f2 i cesenati lo cacciarono in quanto pare mostr\u00f2 evidenti atteggiamenti autoritari.\nNel 1313 la tradizione vuole che abbia vendicato il padre uccidendo lo zio Gianciotto, con la giustificazione del suo essere guelfo.\nNel 1315, alleato della fazione ghibellina e degli Ordelaffi, combatt\u00e9 contro il marchese degli Argugliosi, e insieme cacciarono quest'ultimo e la sua famiglia da Forl\u00ec.\nNel 1321, si alle\u00f2 con i Montefeltro contro Rimini, le cui milizie erano guidate da Ferrantino Malatesta e appoggiate da Bologna. Le forze ghibelline furono respinte da quelle riminesi, le quali si spinsero fino ad Urbino.\nCominci\u00f2 a maturare idee espansionistiche, il cui obbiettivo principale era quello di impadronirsi di Rimini a danno dei parenti. Insieme al cugino Ramberto tent\u00f2 di togliere il potere allo zio Pandolfo I, divenuto reggente della citt\u00e0 e di fazione guelfa, con l'assassinio. Ramberto per\u00f2 lo trad\u00ec informando lo stesso Pandolfo delle sue trame. Uberto fu invitato a cena da Pandolfo e Ferrantino nel castello di Ciola Araldi, presso Roncofreddo. Il 21 gennaio 1324, mentre si sedette a tavola fu ucciso a tradimento dai tre. Il suo corpo venne poi nascosto in un sacco e fu portato a Mercato Saraceno.\nDiscendenza.\nSpos\u00f2 la figlia di Ruggero Guidi, conte di Dovadola, dalla quale ebbe un figlio, Ramberto (1302-1367)."}
{"id": "2793064", "revid": "45927", "url": "https://it.wikipedia.org/wiki?curid=2793064", "title": "Atto locutorio", "text": ""}
{"id": "2793071", "revid": "123925139", "url": "https://it.wikipedia.org/wiki?curid=2793071", "title": "Il ciclo delle stagioni", "text": "Il ciclo delle stagioni (\"Dark Hollow\") \u00e8 un romanzo dello scrittore irlandese John Connolly.&lt;br&gt; Originariamente pubblicato nel Regno Unito nel 2000 \u00e8 il secondo romanzo del ciclo dedicato alle storie dell'investigatore Charlie Parker, detto Bird. &lt;br&gt; Nell'ambito del ciclo il romanzo ad esso precedente \u00e8 \"Tutto ci\u00f2 che muore\" (\"Every dead things\"), quello seguente \u00e8 \"Gente che uccide\" (\"The killing kind\").\nTitolo.\nLa cittadina di Dark Hollow (letteralmente: luogo \"vuoto e oscuro\") che d\u00e0 il titolo originale al romanzo \u00e8 in larga parte una creazione dell'autore. Tuttavia numerosi riferimenti geografici reali presenti nel corso della narrazione consentono di situarla nella zona centrosettentrionale dello Stato del Maine, non lontano dal confine canadese.\nTrama.\nFine novembre 1997, si avvicina il primo anniversario della morte di Susan e di Jennifer, la moglie e la figlia di Charlie Parker.Dopo la conclusione del suo scontro con il Viaggiatore, Bird si \u00e8 trasferito da New York a Scarborough, nella vecchia casa appartenuta al defunto Bob Warren, il nonno che lo ha cresciuto alla morte dei genitori. Ha ottenuto la licenza di investigatore privato e in tale nuova veste viene gradualmente coinvolto in un'indagine complessa e rischiosa che mescola il passato con il presente.Nel Prologo del romanzo si intrecciano tre eventi apparentemente isolati, che dimostreranno invece di avere un preciso legame: presso una spiaggia di Prouts Neck, durante un conflitto a fuoco che coinvolge due diverse bande di malviventi e un paio di agenti federali, scompaiono due milioni di dollari appartenenti alla mafia; un'anziana signora di nome Emily Watts fugge dalla casa di riposo St.Martha e si suicida nei boschi circostanti; in un misero appartamento di Portland vengono brutalmente uccisi la giovane Rita Ferris e il figlioletto Donald di due anni.Rita era la ex moglie di un giovane balordo di nome Billy Purdue e aveva chiesto l'aiuto di Bird per recuperare duemila dollari di alimenti arretrati. Dopo averne versati solo cinquecento Billy \u00e8 scomparso e su di lui ricadono i sospetti per l'omicidio della moglie e del figlio.Bird non \u00e8 convinto della colpevolezza di Billy, ma il denaro che \u00e8 riuscito ad ottenere da lui ha qualcosa di strano: le banconote sono nuove, con numeri di serie consecutivi, di dubbia provenienza. Non passa molto tempo prima che Bird e la polizia giungano alla medesima conclusione: dopo la sparatoria di Prouts Neck che ha lasciato sul terreno solo morti, Billy si \u00e8 impadronito dei soldi che risultano scomparsi, probabilmente con l'intenzione di riprendersi Rita e la propria vita famigliare.Nel tentativo di aiutare Billy, Bird ne segue le tracce sino a Dark Hollow, una cittadina del Maine centrosettentrionale circondata dalle montagne e da boschi vastissimi, in larga parte quasi inesplorati.L\u00ec convergono tutti coloro che hanno un qualche interesse per il ritrovamento dei due milioni di dollari: la mafia, nella persona di Toy \"Clean\" Celli; Abel e Stritch, due crudeli assassini di professione, desiderosi di ritirarsi; e infine Louis ed Angel, pronti come sempre ad affiancare l'amico Bird, che nell'occasione non pu\u00f2 nemmeno contare sull'aiuto dello sceriffo locale Rand Jennings, il quale nutre contro di lui un'ostilit\u00e0 di vecchia data dovuta al rancore e alla gelosia.La situazione si aggrava ulteriormente con la sparizione di Ellen Cole, amica di Bird e figlia del suo ex collega Walter, di passaggio come turista nella stessa zona di Dark Hollow.Ci sono molti fili da seguire, tuttavia poco a poco l'indagine conduce Bird dal presente al passato, al settembre 1965 e ad un vecchio caso irrisolto che aveva ossessionato suo nonno sino ad indurlo a lasciare la carica di vicesceriffo. Spunta il nome di una specie di leggendario fantasma: Caleb Kyle, ci\u00f2 che forse ha portato l'anziana Emily Watts a cercare la morte.Al termine di numerosi eventi le questioni con la mafia vengono regolate per mezzo di una cruenta sparatoria e di un assedio che ricordano - omaggiandola - la migliore tradizione del cinema western Il problema di Caleb Kyle ha invece una soluzione pi\u00f9 complessa, scoperta da Bird anche grazie all'aiuto professionale di Rachel Wolfe, appena in tempo per rintracciare Ellen Cole e per offrire a Billy Purdue l'occasione di un nuovo inizio.Mentre la vicenda raggiunge il proprio amaro epilogo arriva il 12 dicembre, la data del primo anniversario: e Bird si rende conto di aver usato la complessa indagine e l'altrui sofferenza per accantonare momentaneamente la propria. Per una volta per\u00f2 la \"presenza\" della moglie e della figlia perdute \u00e8 dolce e priva di minacce: forse Bird pu\u00f2 ancora guardare al futuro con un po' di speranza.\nParticolarit\u00e0 narrativa.\nIn questo secondo romanzo del ciclo va precisandosi una questione gi\u00e0 accennata nel precedente e destinata a diventare molto famigliare al lettore assiduo di John Connolly: la questione del contatto tra Bird e il mondo dei morti.\u00c8 una cosa difficile da comprendre eppure \u00e8 importante perch\u00e9 concorre a costruire una parte essenziale nel carattere del personaggio protagonista.Lo stesso Bird cerca di spiegare la propria capacit\u00e0 di vedere i morti e di avvertirne l'esigenza di pace e di giustizia come \"una specie di immedesimazione [...] o forse una forma di follia, un prodotto della sofferenza e del senso di colpa\". Si tratta ovviamente di un tentativo di razionalizzazione ma alla fine anche Bird, per quanto spaventato e inquieto, pu\u00f2 solo arrendersi all'evidenza di ci\u00f2 che gli accade.\nCronologia.\nIl principale riferimento temporale del romanzo \u00e8 legato all'avvicinarsi del primo anniversario della morte di Susan e di Jennifer, avvenuta il 12 dicembre 1996. La narrazione del romanzo si svolge tra la fine di novembre e la met\u00e0 di dicembre 1997, concludendosi il 15 dicembre, giorno in cui Bird visita la tomba della moglie e della figlia."}
{"id": "2793072", "revid": "124808", "url": "https://it.wikipedia.org/wiki?curid=2793072", "title": "Caterina e le sue figlie 2", "text": ""}
{"id": "2793081", "revid": "889336", "url": "https://it.wikipedia.org/wiki?curid=2793081", "title": "Shangqiu", "text": "Shangqiu (in cinese ) \u00e8 una citt\u00e0-prefettura ubicata nella provincia di Henan, Cina. Confina con Kaifeng a nord-ovest, Zhoukou a sud-ovest, e le province di Shandong e Anhui a nord-est e sud-est, rispettivamente. \u00c8 una citt\u00e0 antica, con una ricca storia, ed \u00e8 stata anche la prima capitale della dinastia Shang.\nUna volta era solo un piccolo villaggio, ora \u00e8 cresciuta notevolmente, soprattutto negli ultimi anni. Si trova geograficamente in una confluenza di diverse linee ferroviarie principali, pertanto la sua stazione ferroviaria \u00e8 un importante polo di trasporto regionale.\nGeografia e clima.\nShangqiu si trova nella parte est della provincia di Henan. La longitudine \u00e8 di 114 \u00b0 49'E a 116 \u00b0 39'E e la latitudine \u00e8 di 33 \u00b0 43'N a 34 \u00b0 52'N. e si estende su una superficie di 10.704\u00a0km\u00b2 e conta circa 8,22 milioni di abitanti (2002). Il clima fa s\u00ec che ci siano estati calde, e inverni freddi. La temperatura media annua \u00e8 14,1\u00a0\u00b0C. La precipitazione media annua \u00e8 di circa 712 millimetri.\nAmministrazione.\nLa prefettura di Shangqiu amministra due distretti, una citt\u00e0-contea e sei contee:\nEconomia.\nAgricoltura.\nSituata nella Pianura settentrionale della Cina, Shangqiu \u00e8 tradizionalmente una regione agricola. Il terreno \u00e8 fertile e vi sono grandi impianti di irrigazione. A partire dal 2005, vi sono circa 719.864 ettari coltivati. I pi\u00f9 importanti prodotti agricoli sono frumento, mais, cotone, sesamo, verdure, frutta, tabacco, e l'allevamento di bestiame. Nel 2002, la produzione ha toccato livelli elevati (200\u00a0000 tonnellate di cotone, 1,1 milioni di tonnellate di frutta, e 550\u00a0000 tonnellate di bestiame).\nIndustria.\nIn confronto con l'agricoltura, l'industria di Shangqiu \u00e8 un settore meno sviluppato che tuttavia, dal 1990 ha registrato una rapida crescita. Vi sono industrie per la produzione di alimenti e societ\u00e0 d'imballaggio, ma le grandi riserve di carbone hanno fatto crescere anche il settore energetico.\nSociet\u00e0 e cultura.\nShangqiu vanta una tradizione culturale profonda. Il primo osservatorio astronomico di tutta la Cina, chiamato Ebo Tai , fu edificato proprio a Shangqiu. Vi \u00e8 inoltre la citt\u00e0 di Suiyang, edificata nel 1511 durante la dinastia Ming, ed \u00e8 una delle meglio conservate e famose citt\u00e0 tradizionali dell'intera Cina. La citt\u00e0 si vanta di aver attirato personaggi di grande caratura della tradizione cinese quali Cangjie (CangJie\u4ed3\u9889), il leggendario inventore dei caratteri cinesi, oppure Zhu\u0101ngz\u01d0 (Zhuang z\u01d0\u5e84\u5b50), il grande filosofo antico della Cina. Un altro grande filosofo, Mozi (Mo z\u01d0\u58a8\u5b50), sarebbe un nativo di Shangqiu. La famosa donna-guerriero, Hua Mulan (Hua Mulan\u82b1\u6728\u5170), \u00e8 una delle grandi figure di Shangqiu."}
{"id": "2793082", "revid": "124808", "url": "https://it.wikipedia.org/wiki?curid=2793082", "title": "Caterina e le sue figlie 3", "text": ""}
{"id": "2793085", "revid": "1543377", "url": "https://it.wikipedia.org/wiki?curid=2793085", "title": "Luciano Trolli", "text": "Carriera.\nSpecializzato nella rana e vincitore di un titolo italiano nei 400 metri rana, che allora erano distanza olimpica, ha partecipato ai giochi di Parigi nel 1924 e agli europei del 1927 a Bologna.\nPalmar\u00e8s.\nCampionati italiani.\n1 titolo individuale\n\"nd = non disputata\""}
{"id": "2793088", "revid": "104265", "url": "https://it.wikipedia.org/wiki?curid=2793088", "title": "Episodi di Caterina e le sue figlie (prima stagione)", "text": "La prima stagione della serie televisiva Caterina e le sue figlie \u00e8 formata da quattro episodi ed \u00e8 stata trasmessa dal 4 dicembre al 18 dicembre 2005 su Canale 5.\nPrima puntata.\nLa storia si apre con Mamma Caterina (Virna Lisi) e le sue tre figlie, vent'anni dopo l'abbandono del marito, Enzo Parisi (Michele d'Anca). Se Caterina fa la postina ad Anfri, paesino marchigiano, le sue ragazze vivono a Roma. La trentaseienne Adele (Alessandra Martines) aspira al posto di direttore generale per l'hotel in cui lavora ed \u00e8 una carrierista convinta; la trentaduenne Agostina (Valeria Milillo) \u00e8 invece tutta dedita al marito notaio Ettore (Alessandro Benvenuti), alla figlia sedicenne Rebecca e al neonato Leo, mentre Carlotta (Sarah Felberbaum), ventisei anni, \u00e8 una studentessa di lettere a tempo perso e aspira a fare la modella. Mentre Caterina, dopo anni di lutto, torna alla vita col nuovo farmacista di Anfri, il bel vedovo Attilio Pensiero (Ray Lovelock), Adele resta incinta dell'architetto Gerardo Balestra, in partenza per il Marocco e non sa s\u00e9 tenere il bambino, Carlotta \u00e8 in crisi esistenziale. Durante l'apertura dei regali di natale Agostina scopre che il regalo che aveva trovato in precedenza un completo os\u00e9 non era per lei, si ritrova uno squallido frullatore elettrico e quindi Ettore ha un'amante: quello che ancora non sa \u00e8 che, anche se ora non ne vuole pi\u00f9 sapere, si \u00e8 trattato di sua sorella Carlotta. La mattina Caterina \u00e8 costretta ad andare da Attilio per raccontargli che la vita delle sue figlie \u00e8 un disastro e che per questo dovr\u00e0 andare a Roma per cercare di capire e aiutarle, per quanto possibile. Lui \u00e8 comprensivo. L'aspetter\u00e0.\nSeconda puntata.\nAgostina si stabilisce col piccolo Leo nella vecchia casa di Prati. Caterina la raggiunge e riprende il suo ruolo di mamma chioccia, dimenticandosi di Attilio. Mentre un tentativo di riconciliazione fra marito e moglie finisce in scenata ed Ettore avvia la pratica di divorzio, Carlotta realizza il suo primo servizio fotografico. Ma il suo atteggiamento di \"quella che non ci sta\" non \u00e8 piaciuto al committente che la punisce pubblicando sul servizio di intimo solo il suo posteriore e non rinnovandole il contratto. Nella sua vita (e nella sua casa) arriva per\u00f2 un amico, l'aspirante regista Jerry. Intanto Adele, sempre decisa ad abortire, \u00e8 stata battuta da Capuozzo, aiutato dalla segretaria Lorena. Rebecca vuole invece scoprire chi \u00e8 l'amante di suo padre e coinvolge anche la madre e la nonna: la scoperta che Carlotta \u00e8 l'amante del padre e di conseguenza il doppio tradimento scatena conseguenze imprevedibili: Carlotta tenta il suicidio ingoiando due scatole di sonnifero che la fanno finire in coma. \nTerza puntata.\nIn ospedale si presenta Ettore che si scontra con Caterina e se na va senza aver potuto vedere Carlotta. Agostina rifiuta di vedere la sorella, Rebecca decide di tornare dalla madre. Adele sfoga la propria rabbia sulla segretaria, rompendole il naso per averla tradita. Rosario, l'uomo con cui ha avuto un rapporto occasionale, la avverte della denuncia di Lorena. Stavolta la manager non si difende ma anzi decide di tenere il bimbo e di licenziarsi. Quando Agostina si reca in ospedale, Carlotta si sveglia e viene perdonata dalla sorella. In tutto ci\u00f2 il viaggio a Praga che Attilio aveva organizzato insieme a Caterina \u00e8 saltato ma il farmacista capisce e mostra a Caterina la villa che ha comprato per loro due. Lei per\u00f2 aspetta il ritorno del marito al quale ha scritto una lettera quando Carlotta era in coma. Una Caterina molto tesa ne da' l'annuncio al pranzo per il compleanno di Leo: ma allora lei conosceva il suo indirizzo? - si chiedono le figlie - s\u00ec, confessa Caterina, e rivela finalmente la verit\u00e0 alle ragazze: non ha permesso al loro padre di vederle per la paura che potesse di nuovo far loro del male dopo che si erano faticosamente ricostruite una vita senza di lui. Le reazioni sono diverse. Agostina e Adele la comprendono, Carlotta invece se ne va sconvolta. Attilio di fronte a quest'ennesimo rifiuto di presentargli le figlie, lascia Caterina e decide di troncare ogni rapporto con lei.\nQuarta puntata.\nEnzo Parisi (Michele d'Anca): \u00e8 morto da poco a causa di un tumore fulminante. La notizia viene annunciata dal suo omonimo, il figlio avuto dalla compagna londinese, alle quattro donne che, sconvolte, lo aspettavano in aeroporto. Di fronte al panico che si scatena Enzo jr. se ne va consegnando a Rebecca un manoscritto dal titolo \"Caterina e le sue figlie\". Nei giorni seguenti le quattro donne imparano ad apprezzare quel ragazzo inglese che, scoprendo la loro esistenza dopo la morte del padre, \u00e8 venuto a Roma per comunicarglielo e conoscerle. Enzo \u00e8 in prima fila al debutto di Carlotta in teatro ed assiste alla nascita della figlia di Adele, Caterina; poi parte. Anche Caterina capisce che \u00e8 ora di tornare ad Anfri ma \u00e8 depressa e a nulla valgono le esortazioni dell'amica Liliana (Iva Zanicchi): sembra proprio che Attilio non voglia pi\u00f9 saperne di lei. Ma quando tutto sembra perduto, le sue figlie, finalmente risolte, arrivano ad Anfri a sistemare, a loro modo, la questione e convincono Attilio della buona fede della madre e dell'amore che prova per lui. Caterina, radiante di gioia per essersi riappacificata con le figlie e con il compagno parte per il tanto atteso viaggio a Praga. "}
{"id": "2793089", "revid": "114489061", "url": "https://it.wikipedia.org/wiki?curid=2793089", "title": "Pic Tyndall", "text": "Il Pic Tyndall (4.241\u00a0) \u00e8 una elevazione delle Alpi del Weisshorn e del Cervino, nelle Alpi Pennine, che emerge dal corpo principale del Cervino stesso.\nDescrizione.\nIl Pic Tyndall, per la sua scarsa prominenza non viene considerata una vetta separata ma come anticima del Cervino. Non \u00e8 quindi inserito tra i 4000 delle Alpi. Il Pic Tyndall si trova lungo la via normale italiana al Cervino che si svolge lungo la cosiddetta \"Cresta del Leone\".\nLa prima ascensione.\nLa vetta fu raggiunta per la prima volta da John Tyndall, Jean-Antoine Carrel e due guide nel 1862 nei vari tentativi di ascesa al Cervino."}
{"id": "2793095", "revid": "113757", "url": "https://it.wikipedia.org/wiki?curid=2793095", "title": "Matricole e Meteore", "text": ""}
{"id": "2793099", "revid": "33689", "url": "https://it.wikipedia.org/wiki?curid=2793099", "title": "Mobile Duron", "text": ""}
{"id": "2793112", "revid": "787565", "url": "https://it.wikipedia.org/wiki?curid=2793112", "title": "Elbert Scott McCuskey", "text": "Ufficiale pilota della Marina degli Stati Uniti, entrato nelle file della \"Navy\" nel 1938 e immesso tra gli ufficiali della riserva nel 1939, dopo l'entrata in guerra degli Stati Uniti nel dicembre 1941, venne assegnato, come pilota da caccia imbarcato, alla moderna \"Yorktown\".\nNei ranghi del famoso \"Fighting Squadron 3\" (VF3, guidato dal capitano di corvetta John Thach) prese parte ai primi scontri con le forze aeree giapponesi e combatt\u00e9 con grande coraggio e valore a Midway diventando l'\"asso\" americano di quella battaglia con cinque vittorie aeree confermate.\nRitirato dalla prima linea, il tenente di vascello McCuskey pass\u00f2 lunghi periodi nelle retrovie come istruttore e collaudatore di nuovi mezzi e equipaggiamenti prima di ritornare finalmente in combattimento con i nuovi caccia F6F \"Hellcat\", ottenendo nuovi successi e terminando la sua carriera bellica con 13,5 vittorie ufficialmente riconosciute.\nGli inizi.\nOriginario di Little Rock, capitale dello Stato dell'Arkansas, McCuskey si arruol\u00f2 nella Marina americana nel 1938 e, dopo aver ottenuto il grado di guardiamarina della riserva nel 1939, ebbe un primo incarico come pilota da caccia nel \"Fighting Squadron 42\" (VF-42), uno squadrone assegnato come rinforzo alla portaerei \"Yorktown\", in quel momento impegnata in Atlantico nel quadro delle missioni di pattugliamento e controllo in sostegno alla Royal Navy (ancor prima dell'entrata in guerra degli Stati Uniti).\nIl VF42 era equipaggiato anche con alcuni dei nuovi caccia della marina Grumman F4F Wildcat, e, dopo lo scoppio della guerra nel Pacifico (dicembre 1941), la portaerei \"Yorktown\" venne rapidamente trasferita attraverso il canale di Panama sul nuovo teatro di guerra minacciato dall'aggressivit\u00e0 delle forze giapponesi.\nMcCuskey, sempre a bordo della portaerei nei ranghi del VF 42 (che presto sarebbe stato pienamente integrato nel \"Fighting Squadron 3\"), entr\u00f2 per la prima volta in azione durante le incursioni di disturbo tentate dalle portaerei americane nella primavera del 1942 contro le Isole Marshall e le Isole Gilbert, e in questa occasione ottenne la sua prima vittoria abbattendo (insieme al suo gregario) un idrovolante nemico Kawanishi H6K \"Mavis\".\nMidway.\nMolto presto la \"Yorktown\", il VF3 e Scott McCuskey sarebbero state duramente impegnati nelle drammatiche battaglie del Mar dei Coralli (dove il giovane pilota ottenne un'altra vittoria contro un caccia A6M Zero) e soprattutto di Midway. Fu in questa battaglia aeronavale che il \"Fighting Squadron 3\" del capitano di corvetta John Thach diede prova delle sue qualit\u00e0, del suo ottimo addestramento e delle nuove tattiche studiate dal suo comandante.\nMcCuskey non partecip\u00f2 alla copertura della disastrosa missione d'attacco degli aerosiluranti del \"Torpedo Squadron 3\" contro le portaerei giapponesi mentre fu impegnato duramente nelle operazioni di copertura aerea sopra la \"Yorktown\" attaccata in due riprese dagli aerei giapponesi; gli attacchi vennero in parte respinti e McCuskey diede prova di grande abilit\u00e0 rivendicando cinque vittorie aeree (tre bombardieri D3A Val e due caccia Zero) anche se la portaerei americana venne ugualmente colpita gravemente.\nFine della guerra.\nDopo Midway, con 6,5 vittorie accreditate, il tenente di vascello Scott McCuskey divenne per breve tempo l'\"asso\" della \"Navy\" con il maggior numero di vittorie; ottenne grande pubblicit\u00e0 dalla propaganda americana (insieme al grande Edward O'Hare) e venne quindi rapidamente rimosso dal servizio in prima linea e trasferito nelle retrovie come istruttore per i nuovi piloti e come collaudatore (secondo le precise disposizioni della U.S. Navy dirette a salvaguardare i migliori piloti per sfruttarne le esperienze per l'addestramento dei nuovi aviatori e anche per evitare disastrose ricadute psicologiche in caso di una loro perdita in azione).\nPromosso capitano di corvetta, McCuskey ritorn\u00f2 in combattimento sul finire della guerra, imbarcato questa volta sulla portaerei \"Bunker Hill\", nel nuovo \"Fighting Squadron 8\" equipaggiato con i temibili Grumman F6F Hellcat.\nIn queste ultime battaglie avrebbe ottenuto altre sette vittorie aeree, concludendo la guerra con 13,5 vittorie.\nScott McCuskey si ritir\u00f2 dal servizio nella Marina americana nel 1965 con il grado di capitano di fregata. \u00c8 morto nel 1997."}
{"id": "2793117", "revid": "1788047", "url": "https://it.wikipedia.org/wiki?curid=2793117", "title": "Universit\u00e0 federale di Bahia", "text": "L'Universit\u00e0 federale di Bahia (\"Universidade federal da Bahia\", UFBA) \u00e8 un ente di istruzione superiore brasiliana a livello federale, con sede a Salvador in Bahia e distaccamenti a Barreiras e Vit\u00f3ria da Conquista."}
{"id": "2793126", "revid": "375960", "url": "https://it.wikipedia.org/wiki?curid=2793126", "title": "Cigalazade Yusuf Sinan Pasci\u00e0", "text": ""}
{"id": "2793127", "revid": "26415", "url": "https://it.wikipedia.org/wiki?curid=2793127", "title": "Banche libere", "text": ""}
{"id": "2793131", "revid": "1788047", "url": "https://it.wikipedia.org/wiki?curid=2793131", "title": "Universit\u00e0 di Stato di Feira de Santana", "text": "L'Universit\u00e0 di Stato di Feira de Santana (UEFS) \u00e8 un ente di istruzione superiore brasiliano statale, con sede a Feira de Santana nello Stato di Bahia."}
{"id": "2793132", "revid": "486946", "url": "https://it.wikipedia.org/wiki?curid=2793132", "title": "M2O", "text": ""}
{"id": "2793136", "revid": "1543377", "url": "https://it.wikipedia.org/wiki?curid=2793136", "title": "L'ultimo borghese", "text": "L'ultimo borghese \u00e8 un romanzo dello scrittore italiano Enrico Onufrio scritto e pubblicato nel 1885 sul \"Giornale di Sicilia\".\nTrama.\nIl siciliano Luciano Rambaldi, dopo essersi laureato in medicina a Zurigo e aver combattuto eroicamente nelle file garibaldine, ritorna sfiduciato a Palermo.\nIn seguito ad un duello conosce, durante la convalescenza, una mite fanciulla di nome Rosa nipote del sacerdote che lo assiste in ospedale. \nMa in seguito incontra Ester, una seducente giovane figlia di un proprietario di miniere di zolfo, e se invaghisce.\nMa ritrovata in seguito Rosa, sola e in cattive condizioni economiche, la sposa e dall'unione nasce un bambino malato. Convinto dall'antica amante Ester ad una sbagliata scelta politica, verr\u00e0 eletto in Parlamento ma, il giorno del suo primo discorso, colto da un attacco di cuore, muore.\nEdizione di riferimento: \"L'ultimo borghese\", a cura di F. di Ligami, Kal\u00f2s, Palermo, 2004"}
{"id": "2793139", "revid": "729019", "url": "https://it.wikipedia.org/wiki?curid=2793139", "title": "Ruprecht von Eggenberg", "text": "Biografia.\nCugino del principe Hans Ulrich von Eggenberg, Ruprecht inizi\u00f2 la sua carriera militare servendo come capitano tra le truppe spagnole al comando del duca Alessandro Farnese nelle Fiandre (1572). I meriti militari guadagnati nelle Fiandre, valsero a Ruprecht i favori dell'Arciduca Carlo II d'Austria che lo nomin\u00f2 membro del concilio arciducale e capitano della guardia del castello di Graz.\nLe crescenti tensioni con Istanbul provocarono il ritorno di von Eggenberg a mansioni di comando operative sul campo di battaglia. Nel giugno del 1593, Ruprecht, a capo della guarnigione nella rocca di confine di Sisak, affront\u00f2 una spedizione di saccheggiatori turchi guidati dal \"Beylerbey\" di Bosnia, Hasan Predojevi\u0107. La battaglia di Sisak si chiuse con una schiacciante vittoria delle truppe austriache. Il successo di von Eggenberg, enorme dal punto di vista simbolico, fece di lui un eroe.\nNel 1594 von Eggenberg ricevette il comando delle truppe austriache stanziate sul confine croato e conquist\u00f2 la fortezza ottomana di Petrinja (1595). Ormai un eroe della \"Lunga Guerra\", nel 1596 Ruprecht von Eggenberg venne nominato \"Feldobristen\" (\"colonnello\") dell'Alta Ungheria e nel 1597 divenne \"Feld-Obrist-Feldzeugmeister\". Fu insignito dell'Ordine del Toson d'oro.\nI meriti guadagnati valsero a Ruprecht von Eggenberg la nomina a Barone dell'Impero. Si ritir\u00f2 dal servizio nel 1606 e si stabil\u00ec a Graz, ove mor\u00ec nel 1611.\nIl mausoleo.\nIl testamento di Ruprecht von Eggenberg (1609) stabil\u00ec che le spoglie del duca dovessero essere inumate in un mausoleo realizzato sullo Schlossberg ad Ehrenhausen, in Stiria. Il sepolcro venne realizzato dall'architetto italiano Giovanni Pietro de Pomis, realizzatore dello \"Schloss Eggenberg\" a Graz, del Santuario di Maria Ausiliatrice a Graz (sempre commissionato von Eggenberg) e del mausoleo dell'imperatore Ferdinando II d'Asburgo. Le spoglie del generale Ruprecht vennero deposte nel mausoleo solo nel 1693.\nIl testamento di Ruprecht von Eggenberg stabil\u00ec inoltre che solo parenti maschi, di provata fede cattolica e insigniti del grado di generale, potessero riposare accanto a lui nel mausoleo."}
{"id": "2793140", "revid": "1568601", "url": "https://it.wikipedia.org/wiki?curid=2793140", "title": "Turrialba (vulcano)", "text": "Il Turrialba \u00e8 uno stratovulcano attivo della Costa Rica, situato nel cantone che porta il suo stesso nome. La sommit\u00e0 del vulcano \u00e8 formata da una caldera che contiene tre crateri, di cui uno attivo. Dopo pi\u00f9 di un secolo di inattivit\u00e0, nel gennaio del 2001 ha ripreso un'attivit\u00e0 che si \u00e8 protratta con fasi alterne fino ai nostri giorni.\nFa parte dell'Arco vulcanico dell'America centrale."}
{"id": "2793143", "revid": "767487", "url": "https://it.wikipedia.org/wiki?curid=2793143", "title": "Tariffa", "text": "La tariffa \u00e8 il prezzo di un servizio fissato da un'autorit\u00e0, ente o imprese pubbliche, oppure da categorie professionali o da contratti collettivi. \nPossono essere di vario tipo: Alcuni esempi potrebbero essere:\nPi\u00f9, in generale si usa il termine tariffa nel mondo delle imprese del terziario e dei liberi professionisti per quantificare il valore economico (prezzo) di attivit\u00e0, opere o prodotti immateriali ovvero i servizi. Invece prezzo \u00e8 il corrispondente di tariffa da utilizzarsi per prodotti e opere materiali."}
{"id": "2793146", "revid": "29826421", "url": "https://it.wikipedia.org/wiki?curid=2793146", "title": "Cervin", "text": ""}
{"id": "2793148", "revid": "997781", "url": "https://it.wikipedia.org/wiki?curid=2793148", "title": "Venerd\u00ec Santo a Romagnano Sesia", "text": "La rappresentazione del Venerd\u00ec Santo \u00e8 una sacra rappresentazione che si svolge durante la Settimana Santa, con cadenza biennale, a Romagnano Sesia, in provincia di Novara.\nStoria.\nRicerche storiche e studi sull'istituto del Santo Enterro, poi chiamato Venerd\u00ec Santo di Romagnano Sesia, evidenziano il tema di religiosit\u00e0 e piet\u00e0 popolare come fenomeno che esprime, al suo interno, alcuni orientamenti di osservazione significativi.\nIl primo \u00e8 quello di privilegiare il dramma sacro teso a riprodurre con fedelt\u00e0 e impatto visivo, i fatti storici della Passione di Cristo: come a dire una forma di pubblica e commovente lettura del Vangelo fatto nelle piazze e lungo le vie.\nQuindi la partecipazione popolare e concorde della comunit\u00e0 che, come nei Misteri Medioevali, \u00e8 al tempo stesso protagonista e spettatore del dramma sacro. Altra caratteristica, non certo marginale, \u00e8 il carattere festoso del rito, che pu\u00f2 suscitare sconcerto in chi vi assiste ma non partecipa all'evento.\nSu questo aspetto, limitato tuttavia al solo cerimoniale del mattino del Venerd\u00ec Santo costituzione delle milizie, consegna dei labari, omaggio al Governatore, \u00e8 da considerare il duplice elemento che viene a comporre da un lato la devozione e la religiosit\u00e0; dall'altro anche la storia stessa, antica e cospicua, di una comunit\u00e0 nella sua evoluzione sociale e culturale, che trova uno dei pi\u00f9 alti motivi di espressione nel fatto religioso come essenza e valore di comunit\u00e0. Sull'origine del Venerd\u00ec Santo esistono limitate documentazioni storiche, seppure significative; nella tipica situazione dei fenomeni autenticamente popolari che non sentono la necessit\u00e0 di tutele archivistiche perch\u00e9 eventi vivi e partecipati.\nSi deve allo storico novarese don Angelo Luigi Stoppa, nel 1979, il merito di aver tracciato la prima ricerca storica e critica sull'evento romagnanese, e di aver informato storicamente la realt\u00e0 del Venerd\u00ec Santo con una sottesa proposta, tuttavia non condivisa: quella di ricondurre l'evento alla genuinit\u00e0 originaria: le due processioni drammatiche con i simulacri del Cristo Morto e della Madonna Addolorata, la componente dell'apparato storico e con i personaggi tipici della manifestazione romagnanese. Quando nel 1729 si venne a costituire la Congregazione del Santo Enterro, Romagnano Sesia \u00e8 un importante borgo con vivaci espressioni sociali, culturali e politiche; il Marchesato, costituito intorno all'anno Mille, \u00e8 compreso nel Ducato di Milano, di dominio Spagnolo con una guarnigione di confine proprio nel borgo.\nDal punto di vista religioso \u00e8 raccolto attorno alla celebre Abbazia di San Silano con Abati Commendatari, vescovi e cardinali, di provenienza esterna ma che non mancano di influenzare culturalmente e religiosamente la comunit\u00e0. L'espressione della borghesia nobiliare e commerciale, opera con altre realt\u00e0 e interscambi che portano idee ed esperienze nuove. \nDal punto di vista culturale operano in diverse epoche artisti romagnanesi noti, alcuni dei quali esprimono testimonianze di quello che \u00e8 l'immaginario religioso sul tema della Passione: Filippino Ragni, Pietro Francesco Renolfi, Giovanni Battista Crespi detto il Cerano, Silano Lenta, Bartolomeo Tettoni e Tarquinio Grassi.\nOperano alcune confraternite, significative quelle di Santa Marta, San Giuseppe, Santo Spirito, sorte autonomamente e con riferimento alla Parrocchiale che aveva sede nelle due navate laterali dell'abbazia di San Silano. \u00c8 in questo contesto che, nel 1729, inizia l'attivit\u00e0 della Congregazione del Santo Enterro, contrazione popolare di Entierro che in casigliano significa Santa Sepoltura, confraternita che ha segnato, con la religiosit\u00e0 popolare, la storia culturale di Romagnano Sesia.\nLa rappresentazione se pur con modifiche di carattere organizzativo non ha mai subito particolari interruzioni se nonch\u00e9 in due sole circostanze dovute a cause di forza maggiore.\nLa prima interruzione \u00e8 durata ben 11 anni durante la II Guerra Mondiale, ma dal 1949 il Comitato Pro Venerd\u00ec Santo \u00e8 sempre riuscito ad onorare la tradizione lunga 3 secoli, fino ad arrivare al 2021 anno in cui la pandemia di COVID-19 ha costretto gli organizzatori ad annullare l\u2019evento."}
{"id": "2793152", "revid": "1714743", "url": "https://it.wikipedia.org/wiki?curid=2793152", "title": "Giovanna di Navarra (1384-1413)", "text": "Origine.\nFiglia primogenita del re di Navarra, conte d'\u00c9vreux e duca di Nemours, Carlo III di Navarra detto il Nobile e di Eleonora Enriquez, figlia secondogenita del re di Castiglia e Le\u00f3n, Enrico II di Trastamara e di Giovanna Manuele, figlia ultimogenita dello scrittore e uomo politico, Giovanni Manuele di Castiglia, duca di Penafiel (discendente di Ferdinando III di Castiglia, che era suo nonno, mentre Alfonso X di Castiglia era suo zio) e della sua terza moglie, Bianca de la Cerda (1311-1347), figlia di Fernando de la Cerda (1272-1333) e di Giovanna N\u00fa\u00f1ez di Lara (1286-1351), detta \"la Palomilla\".\nBiografia.\nEssendo la primogenita del re Carlo III, fu erede della corona di Navarra fino alla nascita del fratello, Carlo, nel 1398, poi fu nuovamente erede del regno di Navarra, dopo la morte del maschio secondogenito, Luigi, nell'ottobre del 1402, e dichiarata ufficialmente erede, nel dicembre di quello stesso anno.\nNel 1401, Giovanna era stata fidanzata con il re di Sicilia, Martino I detto \"il Giovane\"(figlio primogenito del re della corona d'Aragona Martino I il Vecchio e della sua prima moglie Maria de Luna, figlia del conte de Luna e signore di Segorbe (Castell\u00f3n), don Lope, e di Brianda d'Agaout. Quindi Pietro IV di Aragona e Leonora di Sicilia erano i suoi nonni mentre Giovanni I di Aragona era suo zio)., che poi avrebbe sposato sua sorella, Bianca.\nDopo che la sorella Bianca, il 21 maggio del 1402, aveva sposato per procura Martino I di Sicilia, Giovanna, a Olite, il 12 novembre 1402, spos\u00f2, divenendone la prima moglie, l'erede della contea di Foix, Giovanni I (1383-1436), figlio del conte di Foix, Arcimbaldo di Grailly e di Isabella di Foix-Castelbon.Un mese dopo fu dichiarata ufficialmente erede al trono di Navarra.\nDivenne contessa consorte di Foix alla morte del suocero, Arcibaldo di Grailly, nel 1412. Mantenne il titolo un anno solo, morendo nel 1413 senza aver avuto figli da Giovanni I di Foix, che si rispos\u00f2 nel 1422 con Giovanna d'Albret.Dopo la morte di Giovanna, erede di Carlo III e della corona di Navarra divenne la sorella minore, Bianca, che, dopo essere stata regina consorte di Sicilia, divenne poi regina di Navarra, nel 1425.\nFigli.\nGiovanna e Giovanni non ebbero figli."}
{"id": "2793154", "revid": "767487", "url": "https://it.wikipedia.org/wiki?curid=2793154", "title": "Artiglieria a cavallo", "text": "L'artiglieria a cavallo \u00e8 una specialit\u00e0 dell'arma di artiglieria nata nella seconda met\u00e0 del XVIII secolo e perfezionata durante l'epoca delle guerre napoleoniche; a differenza della normale artiglieria da campagna, nell'artiglieria a cavallo sia le bocche da fuoco che gli artiglieri si spostavano a cavallo, il che consentiva una pi\u00f9 rapida movimentazione dei pezzi sul campo di battaglia e in particolare l'appoggio di fuoco alle unit\u00e0 di cavalleria: le bocche da fuoco dell'artiglieria a cavallo erano generalmente cannoni o obici di calibro leggero montati su affusti a due ruote, e tutti gli artiglieri addetti al pezzo erano dotati di un proprio cavallo con cui spostarsi.\nL'artiglieria a cavallo veniva generalmente impiegata per accompagnare gli attacchi della cavalleria, in particolare quando questa veniva a imbattersi in formazioni di fanteria schierate a quadrato; in un certo senso un precursore dei pi\u00f9 moderni semoventi d'artiglieria, l'artiglieria a cavallo scomparve fondamentalmente dagli ordinamenti militari dopo l'epoca della prima guerra mondiale, anche se varie unit\u00e0 mantennero anche dopo, principalmente a titolo onorifico, tale appellativo (come il Reggimento artiglieria a cavallo \"Voloire\" dell'Esercito Italiano o la Royal Horse Artillery del British Army)."}
{"id": "2793155", "revid": "31886", "url": "https://it.wikipedia.org/wiki?curid=2793155", "title": "Motocannoniere Classe Shanghai", "text": ""}
{"id": "2793157", "revid": "767487", "url": "https://it.wikipedia.org/wiki?curid=2793157", "title": "Societ\u00e0 filatelica del Cile", "text": "La Societ\u00e0 filatelica del Cile \u00e8 una delle istituzioni culturali pi\u00f9 vecchie del paese. Fu fondata il 15 marzo 1889 un gruppo di famigerati personaggi dell'epoca, tra i quali Ram\u00f3n Laval, Samuel Ossa, Germ\u00e1n Greve e Jos\u00e9-Miguel Besoa\u00edn.\nIl suo obiettivo principale consiste nella diffusione della filatelia, portando avanti attivit\u00e0 e una pubblicazione di studi e informazioni con i nomi di \"Gli annali della societ\u00e0\", tra il 1892 e il 1904, \"La gazzetta filatelica\", tra il 1934 e il 1936 e infine arrivando all'attuale nome di \"Cile filatelico\", dal 1929 a oggi, oltre a innumerevoli pubblicazioni minori.\nNel 1968 fu una delle fondatrici della Federazione interamericana di filatelia."}
{"id": "2793159", "revid": "219355", "url": "https://it.wikipedia.org/wiki?curid=2793159", "title": "Piatto fotografico", "text": ""}
{"id": "2793161", "revid": "219355", "url": "https://it.wikipedia.org/wiki?curid=2793161", "title": "Lastre fotografiche", "text": ""}
{"id": "2793162", "revid": "219355", "url": "https://it.wikipedia.org/wiki?curid=2793162", "title": "Piatti fotografici", "text": ""}
{"id": "2793163", "revid": "599013", "url": "https://it.wikipedia.org/wiki?curid=2793163", "title": "Laudelino Cubino", "text": "Carriera.\nDotato di buone doti di scalatore, pass\u00f2 professionista nel 1986 con il team Zor, riuscendo ad aggiudicarsi un paio di corse gi\u00e0 nella stagione del debutto.\nNelle stagioni successive mise a frutto le sue capacit\u00e0 sulle salite, aggiudicandosi numerose frazioni di corse a tappe: su tutte spiccano le due vittorie al Giro d'Italia, tre alla Vuelta a Espa\u00f1a e una al Tour de France, legando il proprio nome a Luz Ardiden, localit\u00e0 dei Pirenei ove giunse primo nella Vuelta a Espa\u00f1a 1992 e nel Tour de France 1988.\nRiusc\u00ec a laurearsi campione nazionale spagnolo nel 1990, mentre nelle classifiche generali delle grandi competizioni a tappe il suo miglior piazzamento \u00e8 datato 1993, quando si piazz\u00f2 sul terzo gradino del podio della Vuelta a Espa\u00f1a."}
{"id": "2793164", "revid": "219355", "url": "https://it.wikipedia.org/wiki?curid=2793164", "title": "Photographic plate", "text": ""}
{"id": "2793165", "revid": "2250", "url": "https://it.wikipedia.org/wiki?curid=2793165", "title": "L'Ultimo borghese", "text": ""}
{"id": "2793169", "revid": "767487", "url": "https://it.wikipedia.org/wiki?curid=2793169", "title": "I mariti (Tempesta d'anime)", "text": "I mariti (Tempesta d'anime) \u00e8 un film italiano del 1941 diretto da Camillo Mastrocinque. La vicenda si rif\u00e0 alla commedia di Achille Torelli \"I mariti\".\nTrama.\nNella Napoli della seconda met\u00e0 del XIX secolo una giovane nobildonna si innamora di un nobile di malaffare. Va sposa, senza amarlo, a un avvocato di oneste attitudini il quale, malgrado tutto, assumer\u00e0 la difesa del nobile in un procedimento penale.\nCritica.\nSecondo \"il Morandini\" (Zanichelli, 2010) il film di Mastrocinque \u00e8 \"realizzato con mano sicura e con una grande ricchezza di mezzi\". Viene fatto notare come la produzione si sia avvalsa del \"fior fiore\" degli attori in voga all'epoca in cui la pellicola fu girata negli studi di Cinecitt\u00e0 (Nazzari e Calamai, sopra tutti).\nUgualmente all'altezza vengono reputati \"la cornice decorativa, di calibrata eleganza\" e lo \"stringato\" adattamento cinematografico curato dallo stesso regista insieme con il commediografo Alessandro De Stefani."}
{"id": "2793170", "revid": "287204", "url": "https://it.wikipedia.org/wiki?curid=2793170", "title": "Carthage (California)", "text": "Carthage era un insediamento nella contea di Inyo in California. Si trovava a 2,5 miglia (4 km) nord nordovest di Olancha."}
{"id": "2793172", "revid": "1654832", "url": "https://it.wikipedia.org/wiki?curid=2793172", "title": "I mariti", "text": "I mariti \u00e8 una commedia teatrale di Achille Torelli, scritta nel 1867. Da essa il regista cinematografico Camillo Mastrocinque ha tratto nel 1941 il film con Amedeo Nazzari e Clara Calamai \"I mariti (Tempesta d'anime)\".\nLa commedia di Torelli non approfondiva drammi esistenziali o ritratti psicologici, ma si distingueva per la scorrevolezza e piacevolezza: la critica fu entusiasta dell'opera, che gioc\u00f2 un ruolo di primo piano nell'aprire la strada alla cosiddetta commedia borghese.\nAnche se l'autore si dedicava principalmente alla stesura di commedie in italiano, alcune delle sue opere furono tradotte in dialetto napoletano. Per \"I mariti\", Torelli si avvalse della collaborazione di Salvatore Di Giacomo. Tradotta con il titolo \"Lo bono marito fa la bona mugliera\", la commedia fu recitata anche da Eduardo Scarpetta. Pi\u00f9 tardi, la pi\u00e8ce \"Triste realt\u00e0\" (del 1871 valse a Torelli il plauso di un collega illustre, Alessandro Manzoni.\nTorelli non seppe in realt\u00e0 ripetere in carriera il successo ottenuto con la commedia \"I mariti\", che resta il suo maggiore lavoro o comunque quello per cui \u00e8 maggiormente ricordato."}
{"id": "2793179", "revid": "124996227", "url": "https://it.wikipedia.org/wiki?curid=2793179", "title": "Richard Taylor (cineasta)", "text": "Ha collaborato con Peter Jackson nella trilogia del \"Signore degli Anelli\" e nel remake di \"King Kong\", con i quali ha vinto cinque premi Oscar su sei candidature: due ai migliori effetti speciali, due al miglior trucco e uno ai migliori costumi. Tra i vari premi ottenuti in carriera figurano anche quattro premi BAFTA, tre Saturn Awards e due Visual Effects Society Awards.\nBiografia.\nCollabor\u00f2 sin dagli inizi con il regista Peter Jackson. Nel 1987 fond\u00f2 assieme a Tania Rodger la compagnia di produzione e forniture cinematografiche Weta Workshop, da cui nacque nel 1993 la Weta Digital; divisione fondata con Peter Jackson e Jamie Selkirk, specializzata in effetti speciali digitali. Con essa contribu\u00ec a realizzare film di genere fantasy e fantascientifico di successo e record di incassi tra cui le trilogie del \"Signore degli Anelli\" e dello \"Hobbit\", \"King Kong\" e \"Avatar\".\nNel 2002 fu candidato a tre premi Oscar per \"Il Signore degli Anelli - La Compagnia dell'Anello\": miglior trucco, migliori effetti speciali e i migliori costumi, vincendo i primi due. Vinse altri due Oscar nel 2003 per \"Il Signore degli Anelli - Il ritorno del re\" (migliori costumi e miglior trucco) e uno nel 2006 per \"King Kong\" (migliori effetti speciali).\nIl 7 giugno 2010 fu insignito dell\"'Ordine al merito della Nuova Zelanda\"."}
{"id": "2793180", "revid": "729019", "url": "https://it.wikipedia.org/wiki?curid=2793180", "title": "Karl von Mansfeld", "text": "Biografia.\nVon Mansfeld era figlio del conte Peter Ernst I von Mansfeld-Vorderort. Venne educato in Francia, poi cominci\u00f2 la sua carriera militare combattendo per Filippo II d'Asburgo: fece rapidamente carriera nell'esercito spagnolo, divenendo generale e poi ammiraglio nei Paesi Bassi spagnoli. Nel 1595 Karl von Mansfeld pass\u00f2 al servizio dell'imperatore Rodolfo II d'Asburgo, nipote di re Filippo, nella Lunga Guerra. Karl venne inviato in Ungheria a cingere d'assedio Esztergom.\nKarl von Mansfeld mor\u00ec poco dopo aver espugnato Esztergom, probabilmente per le ferite riportate durante lo scontro, a Kom\u00e1rom.\nKarl von Mansfeld si spos\u00f2 due volte: la prima con Diane de Coss\u00e9 e la seconda con Marie Christine von Egmond, morta nel 1622. Marie, gi\u00e0 madre di Alexandre de Bournonville Duc de Bournonville, conte di Henin-Lietard (14 settembre 1585, Bruxelles-21 marzo 1656), diede a Mansfeld un figlio, Antoine III de Lalaing (1588/1590-26 settembre 1613), conte di Hoogstraeten, che spos\u00f2 Maria Margaretha de Berlaymont, figlia di Claude Berlaymont, nota come Haultpenne."}
{"id": "2793181", "revid": "1714743", "url": "https://it.wikipedia.org/wiki?curid=2793181", "title": "Beatrice di Navarra (1386-1410)", "text": "Era la figlia quartogenita del re di Navarra, conte d'\u00c9vreux e duca di Nemours, Carlo III di Navarra detto il Nobile, e di Eleonora Enriquez.\nBiografia.\nNel dicembre del 1402, dopo la morte dei due fratelli maschi, a Olite, Beatrice fu dichiarata ufficialmente la terza nella linea di successione al trono di Navarra, dopo le sorelle, Giovanna, l'erede, e Bianca, seconda nella linea di successione.Beatrice rimase comunque fino alla morte la terza nella linea di successione alla corona di Navarra.\nBeatrice venne data sposa al conte de la Marche, Giacomo II di Borbone-La Marche (1370-1438), figlio del conte de la Marche, Giovanni I di Borbone-La Marche e della Contessa di Vend\u00f4me e di Castres, Caterina di Vend\u00f4me, figlia di Giovanni VI di Vend\u00f4me e di Giovanna di Ponthieu. Il contratto di matrimonio venne siglato 15 agosto 1405.Il matrimonio venne celebrato a Pamplona il 14 settembre 1406.\nBeatrice mor\u00ec, nel 1410, a seguito del parto della terza figlia, Maria.Il marito Giacomo, rimasto vedovo, il 15 agosto 1415, spos\u00f2, in seconde nozze, la regina di Napoli, Giovanna II, divenendo principe di Taranto.\nFigli.\nBeatrice diede al marito tre figlie:"}
{"id": "2793182", "revid": "599013", "url": "https://it.wikipedia.org/wiki?curid=2793182", "title": "Ray Borner", "text": ""}
{"id": "2793186", "revid": "2110845", "url": "https://it.wikipedia.org/wiki?curid=2793186", "title": "Jean Dewasne", "text": "Biografia.\nLa sua formazione culturale comprese studi classici, di musica, di architettura, di arte, nella Acad\u00e9mie des beaux-arts parigina.\nIl suo esordio fu nel 1941, con l'esposizione alla Galerie l'Esquisse.\nNel 1943, accostandosi a movimenti di arte astratta, fece proprio un gusto geometrico delle forme, caratterizzandosi per la rigorosit\u00e0 e la programmaticit\u00e0 delle 'composizioni'.\nTre anni dopo ricevette il Prix Kandinsky e sempre nella stessa stagione contribu\u00ec alla creazione del Salon des R\u00e9alit\u00e9 Nouvelles ed espose alla Galleria Denise Ren\u00e9 parigina, assieme a Raymond, Schneider, Deyrolle e Hans Hartung.\nDa questo momento realizz\u00f2 grandi pitture murali, tra le quali il \"Prometeo\", \"Apoteosi di Marat\", di nove metri di lunghezza, \"La battaglia di Marignano\", \"Trittico\", \"Il ragazzo del coro\", \"Storia naturale\", \"La gioia di vivere\".\nTra le sue opere monumentali, vi sono la decorazione dello Stadio del ghiaccio di Grenoble (1967), l'affresco per la nuova facolt\u00e0 di medicina nell'Universit\u00e0 di Lilla (1969), la decorazione per la metropolitana di Hannover (1975), la \"Muraille Antipode\" in place d'Italie a Parigi (1976). \nDurante la sua carriera ha praticato l'attivit\u00e0 di scultore, realizzando opere da lui definite \"anti-scultura\", con oggetti di uso industriale come parti di carrozzeria o moto dipinte con colori vivaci, espresse in forme bloccate, perentorie.\nI caratteri fondamentali della sua produzione furono una sintesi di elementi tendenti all'astrattismo, una policromia intensa, una certa perentoriet\u00e0 di forme.\nLa grande esposizione dei suoi lavori a Bruxelles, nel 1936, conferm\u00f2 Dewasne come uno dei principali rappresentanti della pittura \"astratto-concreta\", i cui temi e principi furono descritti nella sua conferenza sull\"'Etica per l'arte astratta\".\nLa sua prima retrospettiva ebbe luogo alla Kunsthalle di Berna nel 1966. Lo stesso anno, integr\u00f2 la serigrafia nella sua arte. Nel 1968 rappresent\u00f2 la Francia alla Biennale di Venezia.\nEffettu\u00f2 molte conferenze in Francia e all'estero, dove partecip\u00f2 a mostre internazionali.\nInsegn\u00f2 all'Atelier d'Art Abstrait parigino sin dal secondo dopoguerra e dal 1991 divenne membro dell'Acad\u00e9mie des beaux-arts de l'Institut de France."}
{"id": "2793187", "revid": "1344172", "url": "https://it.wikipedia.org/wiki?curid=2793187", "title": "Toscano Garibaldi", "text": "Il Toscano Garibaldi \u00e8 un tipo di sigaro Toscano realizzato a macchina nella manifattura di Lucca (Toscana), come tutti i sigari interi della Manifattura Sigaro Toscano S.p.A., ma originariamente era prodotto nello stabilimento di Cava de' Tirreni (Campania). \u00c8 stato presentato al pubblico nel 1982, nel centenario della morte di Giuseppe Garibaldi fumatore di Toscano. Il sigaro, di forma troncoconica, presenta una fascia realizzata con tabacco Kentucky nazionale e un ripieno (\"short filler\") di Kentucky in parte beneventano e in parte di importazione. \u00c8 disponibile nella classica confezione da 5 sigari caratterizzata sulla parte frontale dalla rappresentazione del volto di Giuseppe Garibaldi su sfondo verde. \nCaratteristiche.\nIl sigaro si presenta senza fascetta e senza cellophane. La colorazione della fascia risulta di colore chiaro tendente al nocciola, abbastanza uniforme. Gli aromi a crudo sono tenui con predominanza di note legnose e di paglia. In fumata emerge fin da subito la leggerezza e l'amabilit\u00e0 del sigaro dovuta ad una nota dolciastra che si contrappone alla sapidit\u00e0 e all'amaro. Gli aromi in fumata confermano quelli a crudo, quindi rimane il legno, principalmente legni verdi, e note a tratti erbacee. Caratteristica comune ai sigari italiani \u00e8 la combustione non perfettamente regolare e anche nel caso di questo Garibaldi il braciere nel corso della fumata pu\u00f2 necessitare di correzioni. La cenere si presenta non particolarmente compatta di colore grigio non omogeneo. Non sono pervenute differenze n\u00e9 nell'intensit\u00e0 e la forza n\u00e9 negli aromi fra la fumata del sigaro intero, detta alla \"maremmana\", e lo stesso ammezzato. \nCaratteristiche distintive del Toscano Garibaldi secondo \"il Toscano\" e \"Il Toscano nel Bicchiere\":\nStoria.\nIl Toscano Garibaldi \u00e8 nato da un'idea dello scrittore Mario Soldati. Questi not\u00f2 che la produzione di Cava dei Tirreni era di colore pi\u00f9 chiaro e il gusto era pi\u00f9 dolce e meno forte dei sigari prodotti in Toscana. Il motivo di questo era dovuto alle condizioni pedo-climatiche del luogo, cio\u00e8 la zona di Benevento, dove si coltiva il tabacco Kentucky per il confezionamento dei sigari; condizioni che comportano modifiche sia dei livelli dei caroteni che degli antociani, tramite una stabilizzazione con co-pigmentazioni intermolecolari e intramolecolari. Lo scrittore propose quindi la realizzazione di sigari con prodotto solo di questa zona."}
{"id": "2793188", "revid": "375960", "url": "https://it.wikipedia.org/wiki?curid=2793188", "title": "Peter Ernst I von Mansfeld-Vorderort", "text": ""}
{"id": "2793190", "revid": "375960", "url": "https://it.wikipedia.org/wiki?curid=2793190", "title": "Carlo II di Mansfeld", "text": ""}
{"id": "2793191", "revid": "124123", "url": "https://it.wikipedia.org/wiki?curid=2793191", "title": "Adriaen de Vries", "text": "Biografia.\nNacque in una famiglia benestante, e dopo un apprendistato svolto con Guglielmo Fiammingo, allievo di Benvenuto Cellini, intorno al 1581 si trasfer\u00ec a Firenze per lavorare sotto la guida del maestro manierista Giambologna, realizzando i putti per la cappella Grimaldi in San Francesco di Castelletto a Genova.\nDopo un breve soggiorno milanese, nel 1588 venne invitato a Torino da Carlo Emanuele I di Savoia e dal 1593 realizz\u00f2 busti e rilievi (\"Rodolfo II che onora le arti\") per l'imperatore Rodolfo II a Praga, attualmente conservati presso i musei viennesi e il Victoria and Albert Museum.\nNello stesso anno ultim\u00f2 un \"Mercurio che strappa Psiche all'Olimpo\" (Museo del Louvre) e una \"Psiche con Cupidi\" (Museo nazionale di Stoccolma).\nDal 1601 ricevette l'incarico di scultore della corte imperiale praghese e negli anni successivi lavor\u00f2 anche per Cristiano IV di Danimarca e per Albrecht von Wallenstein.\nDa questo momento realizz\u00f2 fontane di \"Mercurio\" e di \"Ercole\" ad Augusta, il busto di \"Cristiano V di Sassonia\" (1603), la statua di \"Enrico Giulio di Braunschweig\" (1603), il rilievo con il \"Martirio di san Lorenzo\" nel duomo di Praga, di influenza celliniana, il monumento \"Risurrezione\" nel mausoleo in Stadthagen - attualmente l'unica delle sue opere nell'ambiente originale -, i bronzi per i castelli di Frederiksborg (1623) e di B\u00fcckeburg (1622), il fonte battesimale per la chiesa di Buckenburg (1615).\nLa collezione di opere pi\u00f9 vasta di De Vries \u00e8 attualmente conservata a Stoccolma, presso il Museum De Vries al Drottningholm Palace, inaugurato nel 2001.\nIl suo stile fu influenzato soprattutto dal Giambologna, anche se Adriaen de Vries, dopo una prima fase dedita alle ricerche formali e disegnative, svilupp\u00f2 una modellazione sempre pi\u00f9 fluida e pittorica."}
{"id": "2793199", "revid": "767487", "url": "https://it.wikipedia.org/wiki?curid=2793199", "title": "John Dorge", "text": ""}
{"id": "2793202", "revid": "1714743", "url": "https://it.wikipedia.org/wiki?curid=2793202", "title": "Isabella di Navarra (1395-1435)", "text": "Origine.\nFiglia quintogenita del re di Navarra, conte d'\u00c9vreux e duca di Nemours, Carlo III di Navarra detto il Nobile e di Eleonora Enriquez, figlia secondogenita del re di Castiglia e Le\u00f3n, Enrico II di Trastamara e di Giovanna Manuele figlia ultimogenita dello scrittore e uomo politico, Giovanni Manuele di Castiglia, duca di Penafiel (discendente di Ferdinando III di Castiglia, che era suo nonno, mentre Alfonso X di Castiglia era suo zio) e della sua terza moglie, Bianca de la Cerda (1311-1347), figlia di Fernando de la Cerda (1272-1333) e di Giovanna N\u00fa\u00f1ez di Lara (1286-1351), detta \"la Palomilla\".\nBiografia.\nIsabella fu la prima figlia di Carlo III di Navarra e di Eleonora di Castiglia, nata dopo il ritorno forzato della regina nel regno di Navarra, da dove si era allontanata per intromettersi, dopo la morte del fratello, Giovanni I di Castiglia, nella successione del Castiglia, in quanto il nuovo re, il nipote, Enrico III di Castiglia, era ancora minorenne.\nIsabella, nel 1403, fu fidanzata col principe della casa reale di Castiglia, Giovanni, figlio secondogenito del fratello del re di Castiglia e Le\u00f3n, Enrico III e futuro re della corona d'Aragona e di Sicilia, Ferdinando (figlio secondogenito di Giovanni I e della sua prima moglie Eleonora di Aragona).Giovanni e Isabella che, a quel tempo, avevano rispettivamente all'incirca sette anni e otto anni, rimasero fidanzati per parecchi anni; infatti la regina Eleonora, nel suo testamento, datato 27 luglio 1414, dispose per un lascito alla figlia Isabella (\"su hija Do\u00f1a Isabel\"), per il suo matrimonio con Giovanni (\"el infante D. Juan, hijo secundo del rey D. Fernando de Aragon\").Giovanni, dopo il matrimonio di Isabella, del 1419, avrebbe poi sposato, nel 1420, la sorella maggiore di Isabella, Bianca.\nIsabella venne data in moglie al conte d'Armagnac, Giovanni IV, figlio del conte Bernardo VII d'Armagnac e di Il matrimonio fu celebrato il 10 maggio 1419. Secondo altre fonti, in quella data avvenne solo il matrimonio per procura.\nLa data della morte di Isabella \u00e8 incerta e la si fa coincidere con un arco di tempo di quindici anni (dal 1435 al 1450)\nFigli.\nIsabella diede al marito cinque figli:"}
{"id": "2793205", "revid": "1543377", "url": "https://it.wikipedia.org/wiki?curid=2793205", "title": "Paul de Vos", "text": "Biografia.\nPaul de Vos si form\u00f2 artisticamente sotto la guida di Denis van Hove e di David Remeeus (1559-1626). \nLa parentela con Frans Snyders (1579-1657), di cui divenne cognato nel 1611, influenz\u00f2 il suo gusto pittorico.\nMaestro d'arte ad Anversa e membro della Gilda di San Luca dal 1620, lavor\u00f2 frequentemente in Spagna.\nDal 1626 ebbe l'occasione di collaborare con Pieter Paul Rubens, per il quale realizz\u00f2 dettagli di scene di caccia, di selvaggina, di trofei, oltre che con Erasmus Quellinus, Antoon van Dyck, e Jan Wildens.\nPartecip\u00f2, assieme a Snyders e a Rubens, nel biennio 1637-1638, al celebre ciclo nel castello del Buen Retiro e nella Torre de la Parada a Madrid, in Spagna.\nTra il 1633 e il 1640 si attiv\u00f2 per Filippo d'Arenberg duca d'Arschot.\nLe sue opere, da un lato influenzate da Snyders per quanto riguarda le tematiche di caccia e di animali, dall'altro si distinsero per una notevole libert\u00e0 interpretativa, una originalit\u00e0 tecnica che trascurando le opulenze molto curate del suo maestro, si avvicinarono di pi\u00f9 alla immediatezza e alla trasparenza rubensiana. Inoltre i suoi colori si evidenziarono pi\u00f9 caldi e pi\u00f9 chiari e le sue scene pi\u00f9 drammatiche e pi\u00f9 in tensione.\nPaul de Vos si caratterizz\u00f2 per il temperamento focoso, la sfrenata fantasia, il suo spirito barocco, le forme stilizzate, i disegni perentori, le ombreggiature delicate, il cromatismo basso e limitato, i forti contrasti delle figure.\nTra i musei che conservano le sue opere si possono menzionare il Museo di San Pietroburgo, il Museo del Prado, il Museo del Louvre, la Galleria Belvedere di Vienna, e in Italia i musei di Roma, Bologna e Torino.\nAnche suo fratello Cornelis de Vos (1585-1651) fu un pittore, attivo nella ritrattistica e per i temi religiosi e mitologici."}
{"id": "2793206", "revid": "599013", "url": "https://it.wikipedia.org/wiki?curid=2793206", "title": "Tonny Jensen", "text": ""}
{"id": "2793210", "revid": "729019", "url": "https://it.wikipedia.org/wiki?curid=2793210", "title": "M\u00e1ty\u00e1s Cseszneky", "text": "Il conte M\u00e1ty\u00e1s Cseszneky \u00e8 stato uno dei membri pi\u00f9 noti della nobile famiglia Cseszneky. Comand\u00f2 una unit\u00e0 di cavalleria durante la Lunga Guerra (1593-1606), combattendo al fianco di Mikl\u00f3s P\u00e1lffy, Ferenc R\u00e9vay e Karl von Mansfeld. \nM\u00e1ty\u00e1s gioc\u00f2 un ruolo di primo piano nella conquista austriaca di Esztergom nel 1595 e, successivamente, nella riconquista di Tata, Gy\u0151r, V\u00e1rgesztes, Veszpr\u00e9m, V\u00e1rpalota, Tihany e della stessa Csesznek, luogo d'origine della sua dinastia. L'imperatore Rodolfo II d'Asburgo, sovrano d'Ungheria, ricompens\u00f2 il valore di M\u00e1ty\u00e1s con diversi titoli nobiliari."}
{"id": "2793211", "revid": "599013", "url": "https://it.wikipedia.org/wiki?curid=2793211", "title": "Pat Reidy", "text": ""}
{"id": "2793212", "revid": "1745361", "url": "https://it.wikipedia.org/wiki?curid=2793212", "title": "Afa (meteorologia)", "text": "L'afa, in meteorologia, \u00e8 una condizione di maltempo, causata dalla contemporanea presenza di caldo eccessivo, alti tassi di umidit\u00e0 ed assenza di vento che fanno percepire temperature pi\u00f9 elevate di quelle reali. \nSolitamente l'afa si presenta in estate ed \u00e8 spesso accentuata in talune ondate di caldo. L'afa pu\u00f2 rivelarsi una condizione pericolosa per la salute in quanto pu\u00f2 causare stati di ipertermia, soprattutto nei soggetti a rischio come anziani, bambini o malati."}
{"id": "2793214", "revid": "830939", "url": "https://it.wikipedia.org/wiki?curid=2793214", "title": "Vitalij Aleksandrovi\u010d \u010cechover", "text": "Fu Maestro Internazionale della partita (1950) e della composizione (1961). Venne nominato dalla FIDE Arbitro internazionale della composizione nel 1956.\nCome giocatore fu attivo negli anni dal 1930 al 1949. Vinse due volte il campionato di Leningrado: nel 1937 (alla pari con Alexander Tolush e Dmitrij Rovner) e nel 1949 (da solo). Partecip\u00f2 a cinque campionati sovietici dal 1933 al 1945, ottenendo il miglior risultato nel campionato del 1939, col 5\u00ba posto su 18 partecipanti, a due punti dal vincitore Michail Botvinnik. Partecip\u00f2 anche al grande torneo di Mosca 1935, vinto alla pari da Salo Flohr e Botvinnik.\nIn seguito si dedic\u00f2 solo alla composizione di studi. Diede notevoli contributi alla teoria dei finali, soprattutto ai finali di cavallo, dei quali \u00e8 considerato uno dei pi\u00f9 grandi esperti. Compose circa 160 studi, tutti con posizioni che possono effettivamente presentarsi in finali di partita. Vinse cinque primi premi, dei quali uno in collaborazione con Vladimir Korol'kov.\nAssieme a Jurij Averbach pubblic\u00f2 due fondamentali opere sui finali, tradotte in inglese:\nAssieme a Vladimir Korol'kov pubblic\u00f2 nel 1959 la raccolta \"Studi scelti di A. Troickij\", con 176 studi commentati di Aleksej Troickij.\nUno studio di Vitalij \u010cechover.\nSoluzione:\nIl bianco ha costruito una \"fortezza\"; pur essendo in netto svantaggio di materiale gli baster\u00e0 muovere il re nelle case b1 e b2, oppure l'alfiere sulle diagonali d4-b8 o e3-a7, impedendo al re nero di avanzare."}
{"id": "2793215", "revid": "339392", "url": "https://it.wikipedia.org/wiki?curid=2793215", "title": "Vitaly Checkover", "text": ""}
{"id": "2793218", "revid": "300067", "url": "https://it.wikipedia.org/wiki?curid=2793218", "title": "Phil Smyth", "text": "\u00c8 il marito di Jenny Cheesman.\nCarriera.\nCon l' ha disputato quattro edizioni dei Giochi olimpici (1980, 1984, 1988, 1992) e cinque dei Campionati del mondo (1978, 1982, 1986, 1990, 1994)."}
{"id": "2793222", "revid": "1684799", "url": "https://it.wikipedia.org/wiki?curid=2793222", "title": "Smalltown Boy", "text": "Smalltown Boy \u00e8 un singolo del gruppo musicale britannico Bronski Beat, pubblicato nell'11 giugno 1984 come primo estratto dal primo album in studio \"The Age of Consent\".\nDescrizione.\nLa canzone parla di un ragazzo gay che affronta l'omofobia, la solitudine e l'incomprensione della famiglia.\nSuccesso commerciale.\nIl brano raggiunse la terza posizione nel Regno Unito e la quarantottesima negli Stati Uniti. La canzone \u00e8 un popolare inno gay.\nFinalmente la London Records hanno collaborato con SDE (\"Super Deluxe Edition\") e ha prodotto un'edizione singola in CD estremamente limitata del singolo originale da 12 pollici di \"Smalltown Boy\", questo singolo a 2 tracce contiene il mix quasi nove minuti della canzone e il lato B di \"Infatuation/Memories\" era pi\u00f9 di sette minuti e mezzo (che non \u00e8 nella nuova edizione deluxe di \"The Age Of Consent\").\nEsistono solo le versioni di questo singolo, con i differenti vinili dei lati B. La versione integrale \"Infatuation/Memories\" non \u00e8 stato inserito nell'album.\nVideo musicale.\nIl videoclip ha come protagonista Jimmy Somerville, componente del gruppo, che interpreta il ragazzo di cui parla il testo della canzone.\nIl video inizia con immagini dei binari ripresi da un treno in movimento e con Somerville che viaggia a bordo di esso verso Londra. La scena si sposta sul bordo di una piscina, dove il protagonista fa amicizia con alcuni ragazzi, interpretati dagli altri componenti della band, Larry Steinbachek e Steve Bronski, ed insieme guardano altri giovani eseguire tuffi dal trampolino.\nLa scena cambia di nuovo e si sposta prima nello spogliatoio e successivamente all'uscita di un locale. Osservando bene le scene del video e i volti dei protagonisti, sembrerebbe che il ragazzo interpretato da Sommerville - dopo un cenno di intesa con gli altri due suoi amici - vada in un altro spogliatoio a cercare il tuffatore che i tre stavano osservando, ma quello respinge l'avance, contrariato. Pi\u00f9 tardi, fuori da un locale dove Sommerville e i suoi due amici si erano recati, i tre sono inseguiti da una banda di teppisti omofobi in motocicletta. Somerville rimane solo, \u00e8 raggiunto. A questo punto si nota che uno dei teppisti, probabilmente il capo, \u00e8 proprio il tuffatore.\nLa scena cambia ancora e si vede un poliziotto che accompagna a casa Sommerville con evidenti ematomi al volto. La comunicazione con il padre, che non sembra accettare la verit\u00e0, \u00e8 difficile e si vede il protagonista che lascia la casa dei genitori con un borsone a tracolla. La madre, in lacrime, lo abbraccia affettuosamente, mentre il congedo con il padre \u00e8 pi\u00f9 freddo: quest'ultimo gli consegna una banconota spiegazzata, ma quando il figlio gli tende la mano per salutarlo, l'uomo la rifiuta. Il video termina con Somerville che viaggia su un treno cos\u00ec come tutto era iniziato, ma questa volta Steinbachek e Bronski si uniscono a lui.\nTracce.\n7\" singolo\nLato A\nLato B\n7\" singolo (Forbidden Fruit BITE 1 / London 820 091 7)\nLato A\nLato B\n12\" maxi (Forbidden Fruit BITE X1 / London 820 996 1)\nLato A\nLato B\nCD singolo\nClassifiche.\n1 Jimmy Somerville con i Bronski Beat, remix del 1991\nCover.\nVersione dei Delain.\nIl gruppo Symphonic metal olandese Delain registr\u00f2 una cover di \"Smalltown Boy\" durante le sessioni di registrazione del loro secondo album, \"April Rain\", pubblicandola successivamente come singolo (solo digitalmente) il 9 novembre 2009.\u00c8 l'ultima pubblicazione della band con Ronald Landa e Rob van der Loo, che lasciarono il gruppo (rispettivamente) quello stesso mese e nel gennaio 2010."}
{"id": "2793224", "revid": "767487", "url": "https://it.wikipedia.org/wiki?curid=2793224", "title": "Larry Sengstock", "text": "Carriera.\nCon l' ha disputato quattro edizioni dei Giochi olimpici (1980, 1984, 1988, 1992) e quattro dei Campionati del mondo (1978, 1982, 1986, 1990)."}
{"id": "2793227", "revid": "599013", "url": "https://it.wikipedia.org/wiki?curid=2793227", "title": "Justin Hamilton (cestista 1980)", "text": ""}
{"id": "2793229", "revid": "287204", "url": "https://it.wikipedia.org/wiki?curid=2793229", "title": "Alba De C\u00e8spedes", "text": ""}
{"id": "2793230", "revid": "599013", "url": "https://it.wikipedia.org/wiki?curid=2793230", "title": "Mike McKay (cestista)", "text": ""}
{"id": "2793232", "revid": "18323", "url": "https://it.wikipedia.org/wiki?curid=2793232", "title": "Eric I di Sassonia-Lauenburg", "text": "Biografia.\nEric I era figlio di Giovanni I di Sassonia-Lauenburg e di sua moglie, la nobildonna svedese Ingeborg Birgersdotter. Suo padre rinunci\u00f2 al ducato nel 1282 in favore dei suoi tre figli minori, Alberto III, Eric I e Giovanni II. Ad ogni modo il loro zio Alberto II di Sassonia, mantenne la reggenza dello stato per conto loro sino al 1296. Essi da prima governarono uniti il ducato di Sassonia-Lauenburg, poi lo stato venne suddiviso in tre parti mentre l'exclave Hadeln rimase un co-dominio. \nEric dopo la partizione ottenne Bergedorf e Lauenburg ed eredit\u00f2 le terre di suo fratello Alberto III, morto senza figli, nel 1308, tra le quali spiccava Ratzeburg. Nel 1321 Eric pass\u00f2 Bergedorf a suo fratello Giovanni II, e i due stati vennero rinominato in -Bergedorf-M\u00f6lln e Saxe-Ratzeburg-Lauenburg. Nel 1338 Eric I rinunci\u00f2 al trono in favore di suo figlio Eric II. Nel corso di una diatriba tra Enrico II ed il vicino duca Guglielmo di Brunswick-Lunenburg, le truppe di quest'ultimo espulsero Eric I dal suo castello di Riepenburg presso Kirchwerder ed egli mor\u00ec in esilio presso sua nipote Jutta Jutta nella contea di Hoya presso Nienburg um Weser.\nMatrimonio e figli.\nNel 1316 o 1318 Eric spos\u00f2 Elisabetta di Pomerania (1291\u2013dopo il 16 ottobre 1349), figlia del duca Boghislao IV di Pomerania. La coppia ebbe i seguenti eredi:"}
{"id": "2793233", "revid": "7", "url": "https://it.wikipedia.org/wiki?curid=2793233", "title": "Rubi D'Alma", "text": ""}
{"id": "2793236", "revid": "599013", "url": "https://it.wikipedia.org/wiki?curid=2793236", "title": "Damian Keogh", "text": "\u00c8 il marito di Maree White."}
{"id": "2793238", "revid": "281901", "url": "https://it.wikipedia.org/wiki?curid=2793238", "title": "Nesoscaptor uchidai", "text": ""}
{"id": "2793241", "revid": "599013", "url": "https://it.wikipedia.org/wiki?curid=2793241", "title": "Leroy Loggins", "text": ""}
{"id": "2793242", "revid": "301156", "url": "https://it.wikipedia.org/wiki?curid=2793242", "title": "Aron Tiranul", "text": "Emanuel Aaron \"il Tiranno\" (\"Tiranul\") era figlio di Alexandru L\u0103pu\u0219neanu. Venne posto sul trono di Moldavia grazie all'appoggio del ricco ed influente ebreo Solomon Ashkenazi. Aron dovette versare all'Impero ottomano una cifra di un milione di fiorini e, una volta al potere, aument\u00f2 le tasse per rifarsi della spesa. Nonostante dovesse il suo trono ad Ashkenazi, avvi\u00f2 una persecuzione antisemita che gli permise di sbarazzarsi dei suoi creditori ebrei. La condotta spregiudicata di Aron costrinse la Sublime Porta ad intervenire ed il voivoda venne deposto.\nAron venne rapidamente rimesso al potere grazie alle pressioni dei suoi creditori. Deciso a sbarazzarsi del protettorato ottomano, il voivoda di Moldavia strinse un'alleanza (5 novembre 1594) con il voivoda di Valacchia, Michele il Coraggioso, entrando nella Lega Santa patrocinata da Papa Clemente VIII e guidata nei Balcani dal principe transilvano Sigismondo B\u00e1thory. Alla scelta di Aron devono aver concorso anche motivazioni dinastiche: Tiranul aveva infatti sposato Stanca Cantacuzino, figlia di Andronico Cantacuzino e membro della medesima famiglia cui apparteneva, per parte di madre, il Dr\u0103cule\u0219ti Michele di Valacchia.\nAron mosse guerra ai turchi, riuscendo a scacciarli da parte della Dobruja nel 1595, sconfiggendoli lo stesso anno anche a Bender, ma senza conquistarne la fortezza\n. L\"'hetman\" che aveva guidato le truppe moldave contro gli ottomani, il rom valacco \u0218tefan R\u0103zvan, sfrutt\u00f2 il suo grande ascendente sull'esercito per spodestare Aron. Mentre R\u0103zvan assumeva il potere a Ia\u0219i, Aron e la sua famiglia vennero catturati dagli uomini di Sigismondo B\u00e1thory che aveva appoggiato l'usurpatore deciso a trasformare la Moldavia in un protettorato della Transilvania. Imprigionato nel castello di Alvinc (Vin\u021bu de Jos), Aron venne avvelenato per ordine di B\u00e1thory e poi seppellito nella chiesa ortodossa di Alba Iulia."}
{"id": "2793244", "revid": "1543377", "url": "https://it.wikipedia.org/wiki?curid=2793244", "title": "South African Open", "text": "Il South African Open \u00e8 un torneo di tennis che si disputava a Johannesburg in Sudafrica. Nato nel 1891 come South African Championships \u00e8 stato sospeso nel 1995 a causa della mancanza di fondi. Nel 2009 \u00e8 tornato a far parte dell'ATP World Tour 250 series con il nome di \"SA Tennis Open\", ma il torneo \u00e8 stato cancellato a partire dal 2012."}
{"id": "2793246", "revid": "1714743", "url": "https://it.wikipedia.org/wiki?curid=2793246", "title": "Carlo di Navarra (1397-1402)", "text": "Origine.\nFiglio maschio primogenito del re di Navarra, conte d'\u00c9vreux e duca di Nemours, Carlo III di Navarra detto il Nobile e di Eleonora Enriquez, figlia secondogenita del re di Castiglia e Le\u00f3n, Enrico II di Trastamara e di Giovanna Manuele figlia ultimogenita dello scrittore e uomo politico, Giovanni Manuele di Castiglia, duca di Penafiel (discendente di Ferdinando III di Castiglia, che era suo nonno, mentre Alfonso X di Castiglia era suo zio) e della sua terza moglie, Bianca de la Cerda (1311-1347), figlia di Fernando de la Cerda (1272-1333) e di Giovanna N\u00fa\u00f1ez di Lara (1286-1351), detta \"la Palomilla\".\nBiografia.\nLa sua nascita arriv\u00f2 dopo ventidue anni di matrimonio e rappresent\u00f2 la speranza della dinastia di \u00c9vreux di continuare a sedere sul trono di Navarra.\nNel 1398, all'et\u00e0 di circa un anno, Carlo fu solennemente insignito del titolo di erede al trono.\nL'infante per\u00f2 mor\u00ec ancora bambino, il 12 agosto del 1402, nel castello di Estella; a Carlo mancavano 3 giorni per compiere il quinto anno di et\u00e0.Carlo fu tumulato a Pamplona, nella locale cattedrale.\nL'anno prima, era nato anche un secondo figlio maschio, Luigi, che fece appena in tempo a divenire il nuovo erede del trono di Navarra, che poco dopo, il 14 ottobre 1402, mor\u00ec, all'et\u00e0 di circa un anno.\nLa sorella primogenita, Giovanna, divenne la nuova erede al trono, e dopo che a Olite, il 12 novembre 1402, aveva sposato, l'erede della contea di Foix, Giovanni I (1383-1436) un mese dopo fu dichiarata ufficialmente erede al trono di Navarra.\nLa corona di Navarra pass\u00f2 infine, nel 1425, all'altra sorella, Bianca, che in seconde nozze aveva sposato Giovanni, del casato dei Trast\u00e1mara e futuro re della corona d'Aragona."}
{"id": "2793251", "revid": "1305772", "url": "https://it.wikipedia.org/wiki?curid=2793251", "title": "Principii di Barcellona", "text": "I principii di Barcellona sono il risultato di un confronto durato 3 anni tra il 1995 ed il 1998, intrapreso da un gruppo di 22 partner di differenti nazioni, all'interno della Comunit\u00e0 Europea allargata e coordinato dal \"Danish Centre for Ethics and Law in Nature and Society\", sito a Copenaghen.\nEssa \u00e8 spesso pi\u00f9 nota come: \"The Barcelona Declaration on Policy Proposals to the European Commission on Basic Ethical Principles in Bioethics and Biolaw\". \nTale discussione \u00e8 avvenuta a tutti i livelli, interessando educatori, ricercatori, professionisti, ma soprattutto cittadini europei.\nIl fine era quello di stimolare un grande dibattito pubblico su alcuni temi particolarmente vitali e controversi.\nQuesto confronto ha avuto principalmente quattro grandi momenti formativi:\nil meeting di Copenaghen, quello di Sheffield, di Utrecht, ed infine il meeting di Barcellona.\nIl tutto \u00e8 esitato in una pubblicazione in due volumi:\nQuesti principii (di autonomia, dignit\u00e0, integrit\u00e0 e di vulnerabilit\u00e0), sono stati esposti come una \"summa di principii etici di base\", denominati con il termine di Dichiarazione di Barcellona, e presentati alla Commissione europea.\nIn tale modo sono divenuti i principii etici fondatori della comunit\u00e0 europea.\nPrincipali aspetti caratteristici della Dichiarazione.\nIn particolare i principali punti di attenzione all'interno della discussione furono:\nIl gruppo ha lavorato con il metodo del consenso.\nPrincipii.\nDai quattro momenti di confronto sovrariportati (Copenaghen, Sheffield, Utrecht, Barcellona) ne \u00e8 nato un quadro di riferimento che pone la massima attenzione, sia nella cura che nella terapia, sui seguenti quattro punti:\n1) autonomia. che \u00e8 composta da 5 aspetti\n1a) la capacit\u00e0 di dare un senso ed un fine alla vita,\n1b) la capacit\u00e0 di essere etico, avere una \"autoregolamentazione\", ed una propria intimit\u00e0,\n1c) la capacit\u00e0 di agire e riflettere senza coercizione,\n1d) la capacit\u00e0 di responsabilit\u00e0 personale e coinvolgimento politico,\n1e) la capacit\u00e0 di consenso informato.\n2) integrit\u00e0. Con esso si esprime il nucleo intoccabile, \"sine qua non\" la condizione base per una vita che sia dignitosa, sia fisicamente che mentalmente, e che non debba essere soggetta ad interventi esterni.\n3) dignit\u00e0 , ovvero la propriet\u00e0 in virt\u00f9 della quale gli esseri viventi posseggono stato etico.\nEsistono parecchie differenti concezioni di dignit\u00e0 in Europa:\nRiconoscendo vari punti di vista il punto di vista di Barcellona ritiene senza dubbio corretto sostenere che gli esseri umani abbiano doveri verso la parte non umana della natura vivente.\n4) vulnerabilit\u00e0.\nEssa esprime principalmente due idee:\na) L'idea della finitezza e la fragilit\u00e0 della vita che, in coloro capaci di autonomia, ponga le fondamenta per la possibilit\u00e0 e la necessit\u00e0 dell'etica.\nb) La cura per il vulnerabile.\nI vulnerabili sono coloro i quali possono essere minacciate dignit\u00e0 ed integrit\u00e0.\nMa quest'ultimo principio (forse il pi\u00f9 caratteristico di questa dichiarazione di principii) \u00e8 che la cura per il vulnerabile richieda non solo non interferenza con l'autonomia, dignit\u00e0 ed integrit\u00e0 degli esseri viventi ma, anche che essi ottengano assistenza per permettere la realizzazione di questo loro potenziale.\nConsiderazioni finali.\nVi \u00e8 stato un ampio consenso sul termine vulnerabilit\u00e0, mentre vi sono state ampie diversit\u00e0 di veduta sul termine dignit\u00e0.\nOgni nazione dovrebbe avere un servizio sanitario pubblico, strutturato in base a questa dichiarazione.\nLa eutanasia ed altri trattamenti di fine vita dovrebbero essere oggetto di un esteso dibattito e di pubbliche consultazioni.\nAgli embrioni dovrebbe essere accordato uno stato etico proporzionale al loro livello di sviluppo.\nSi riconosce che ai bambini nati da donazione del gamete dovrebbe aver diritto ad informazioni sui loro genitori genetici mentre, a si riconosce a questi ultimi la non responsabilit\u00e0 e la assenza di doveri nei confronti di questi ultimi.\nLe singole legislazioni dovrebbero proteggere il mondo animale e la biosfera."}
{"id": "2793252", "revid": "767487", "url": "https://it.wikipedia.org/wiki?curid=2793252", "title": "Domingo Salcedo", "text": ""}
{"id": "2793253", "revid": "288300", "url": "https://it.wikipedia.org/wiki?curid=2793253", "title": "Jos\u00e9 Domingo Salcedo Gonz\u00e1lez", "text": ""}
{"id": "2793254", "revid": "288300", "url": "https://it.wikipedia.org/wiki?curid=2793254", "title": "Jose Domingo Salcedo Gonzalez", "text": ""}
{"id": "2793255", "revid": "288300", "url": "https://it.wikipedia.org/wiki?curid=2793255", "title": "Jose Domingo Salcedo", "text": ""}
{"id": "2793256", "revid": "288300", "url": "https://it.wikipedia.org/wiki?curid=2793256", "title": "Jos\u00e9 Domingo Salcedo", "text": ""}
{"id": "2793260", "revid": "287204", "url": "https://it.wikipedia.org/wiki?curid=2793260", "title": "Gosta Pettersson", "text": ""}
{"id": "2793261", "revid": "1543377", "url": "https://it.wikipedia.org/wiki?curid=2793261", "title": "Jules de Polignac", "text": "Sostenitore di una restaurazione integrale della monarchia e dell\"'ancien r\u00e9gime\", ed ostile alle tendenze liberali della Costituzione del 1814, ebbe un ruolo cruciale nell'innescare la crisi che port\u00f2 alla rivoluzione di luglio e alla fine della Seconda Restaurazione.\nBiografia.\nCresciuto in una famiglia di \"\u00e9migr\u00e9\", figlio di Jules, duca di Polignac, e di Yolande-Gabrielle de Polastron, amica e confidente della regina Maria Antonietta, spos\u00f2 nel 1816 Barbara Campbell e, alla morte di questa nel 1819, si rispos\u00f2 con Charlotte Boothley-Parkins.\nTornato in Francia, all'epoca sotto il governo di Napoleone Bonaparte, nel 1804 venne arrestato con l'accusa di aver preso parte al complotto monarchico di Cadoudal e Pichegru per assassinare Bonaparte e imprigionato col fratello maggiore Armand Jules Marie H\u00e9raclius sino al 1813. L'anno successivo entr\u00f2 a far parte degli ultrarealisti.\nRitorn\u00f2 in Francia con il conte d'Artois nel 1814. Fugg\u00ec poi a Gand con la famiglia reale durante i Cento giorni.\nCarriera politica.\nSostenitore di una restaurazione integrale della monarchia e dell\"'ancien r\u00e9gime\", e ostile alle tendenze liberali della Costituzione del 1814 concessa da Luigi XVIII e ispirata da Talleyrand, divenne Pari di Francia e, ardente difensore del cattolicesimo, prese parte ai negoziati del Trattato di Londra del 1827, in base al quale Francia, Gran Bretagna e Impero russo si ponevano come garanti dell'indipendenza greca dall'Impero ottomano. Una delle conseguenze del trattato fu la battaglia di Navarino e la successiva indipendenza della Grecia.\nDivenne ministro degli affari esteri e presidente del Consiglio nel 1829. La crisi politica era rapidamente peggiorata durante quell'anno: il re Carlo X, che aveva formato in agosto un nuovo governo interamente composto da ultrarealisti per controbilanciare la maggioranza dei deputati eletti nel 1827, di orientamento liberale, solo dopo alcuni mesi design\u00f2 un presidente del Consiglio nella persona di Jean-Baptiste Gaye visconte di Martignac.\nPolignac fu chiamato da Carlo X a succedere al governo Martignac, ultimo tentativo di compromesso politico fra il sovrano e la maggioranza parlamentare liberale: nell'estate 1829, con le Camere chiuse, Carlo X dimise Martignac e affid\u00f2 il governo a Polignac. La scelta di una personalit\u00e0 del genere, noto ultra-realista, caus\u00f2 un grande clamore e scaten\u00f2 la stampa di sinistra che moltiplic\u00f2 le critiche contro \"Carlo il Semplice\", re bigotto, conservatore, appassionato di caccia e di gioco. Gli uomini della restaurazione sembravano tornare al potere, una scelta di cui il re portava tutta la responsabilit\u00e0. Tanto Polignac che i suoi ministri apparvero rapidamente agli occhi dell'opinione pubblica come individui desiderosi di stabilire una monarchia autoritaria, se non assoluta, cosa che voleva appunto il sovrano.\nCome il re al quale era ciecamente devoto, credeva nel potere assoluto del trono e della Chiesa. Si rese rapidamente impopolare con misure autoritarie e reazionarie. In tale veemenza conservatrice non manca per\u00f2 un qualche malinteso: presentato come un bigotto fanatico (si diceva che Polignac sostenesse che la Vergine Maria gli apparisse per dargli consigli politici) ossessionato dal diritto divino regale, era in realt\u00e0 favorevole ad una moderata monarchia costituzionale, a differenza di Carlo X, ma la considerava incompatibile con una libert\u00e0 di stampa senza limite e misura.\nLe elezioni del 1828 avevano dimostrato che gli elettori non apprezzavano un tale ritorno al passato. Gli attriti fra il governo Polignac e la Camera furono pi\u00f9 aspri che nel passato, e la politica ultra-realista suscitava l'opposizione dei liberali.\nLa convocazione della Camera del 2 marzo 1830 aveva mostrato l'entit\u00e0 del conflitto in atto: in seguito al discorso del trono tale conflitto si scaten\u00f2 apertamente. Nel suo discorso di apertura della sessione Carlo X evoc\u00f2 l'esistenza di \"colpevoli manovre\" ai danni del governo, aggiungendo che avrebbe trovato la forza di sventarle. Annunci\u00f2 la spedizione militare di Algeri e minacci\u00f2 implicitamente l'opposizione di governare a colpi di ordinanza in caso di ostruzionismo. La sinistra liberale, maggioranza in parlamento, interpret\u00f2 tale passaggio come l'annuncio di un possibile colpo di Stato.\nIn effetti l'indirizzo votato dalla maggioranza dei deputati, pur mettendo avanti, con affettata deferenza, sentimenti monarchici, affermava di fronte al governo i diritti della Camera. Sotto la direzione di Royer-Collard, redassero, il 16 marzo 1830, un indirizzo al sovrano che venne firmato da 221 deputati su 402, che significava la loro sfiducia a Carlo X: \u00abLa Carta consacra come un diritto l'intervento del Paese nella deliberazione degli interessi pubblici [...]. Essa fa dell'accordo permanente fra le vedute politiche del vostro governo e la voce del vostro popolo la condizione indispensabile per il regolare procedere degli affari pubblici. Sire, la nostra lealt\u00e0, la nostra devozione, ci obbligano a dirvi che tale accordo non esiste pi\u00f9\u00bb.\nLa reazione di Carlo X non fu di sorpresa. Per tagliare corto con l'Indirizzo dei 221 che rifiutava la fiducia a Polignac e che ne denunciava il governo, e per ricostituire una maggioranza parlamentare a s\u00e9 favorevole, Carlo X in un primo momento prolung\u00f2 la durata in carica della Camera, per poi procedere allo scioglimento il 16 maggio 1830 e alla convocazione di nuove elezioni da tenersi il 23 giugno e il 3 luglio. Contrari allo scioglimento, i ministri Chabrol e Courvoisier diedero le dimissioni, rimpiazzati da Guillaume Isidore alle finanze e Pierre-Denis, conte di Peyronnet agli interni: il governo Polignac prese cos\u00ec una connotazione ancora pi\u00f9 reazionaria.\nDopo la primavera del 1830, molti si attendevano un confronto col re, ma pochi in fondo potevano prevedere una rivoluzione e la caduta della dinastia. Carlo X, da parte sua, sperava di trovare l'appoggio popolare, specie nelle campagne, che fondasse una solida maggioranza parlamentare a lui favorevole. Contava anche sul prestigio di cui il governo avrebbe goduto grazie alla spedizione di Algeri.\nLa spedizione di Algeri.\nCarlo X e Polignac speravano che la spedizione di Algeri, lanciata il 25 maggio, avrebbe loro portato un prestigio sufficiente a vincere la battaglia elettorale.\nLa spedizione si iscrive in un doppio contesto, nazionale ed internazionale. Sul piano internazionale si trattava per la Francia di partecipare al processo di smembramento dell'Impero ottomano, inoltre esisteva da tempo un contenzioso col Dey di Algeri, che nel 1827 aveva colpito al volto con un ventaglio il console francese per una oscura storia legata ad una partita di frumento algerino. Carlo X e Polignac avevano al tempo posto il blocco navale davanti ad Algeri, ma senza ottenere riparazione all'offesa. Con tale pretesto venne lanciata la spedizione nel maggio 1830, ma lo scopo evidente era di distrarre dai problemi politici interni in cui si dibattevano governo e sovrano.\nIl corpo di spedizione, comandato da Bourmont, era composto da oltre 450 navi agli ordini dell'ammiraglio Duperr\u00e9, e da circa 75\u00a0000 fra marinai e fanti, che sbarcarono in terra algerina il 13 giugno 1830. La notizia della presa di Algeri, avvenuta il 5 luglio, giunse per\u00f2 in Francia solo il giorno 9, quando le elezioni erano gi\u00e0 avvenute nella maggioranza dei dipartimenti, ossia troppo tardi per cambiare l'esito delle elezioni. Del resto la vittoria militare lasci\u00f2 l'opinione pubblica pressoch\u00e9 indifferente, e non diede luogo a nessun progetto politico di ampio respiro.\nLa sconfitta elettorale.\nTra giugno e luglio Peyronnet e Polignac moltiplicarono i propri interventi. Fecero rinviare le elezioni in venti dipartimenti al 13 e 19 luglio, esasperando i malcontenti. Il 14 giugno il re in persona eman\u00f2 un proclama controfirmato da Polignac, al fine di convincere gli elettori.\nDa parte loro i liberali, riuniti nella societ\u00e0 \"Aide-toi, le ciel t'aidera\", all'epoca presieduta da Odilon Barrot, condussero una decisa campagna. Nonostante le molteplici pressioni esercitate dai prefetti sugli elettori, il risultato degli scrutini conferm\u00f2 la vittoria dell'opposizione.\nI \"221\", tra i quali diciannove solamente non vennero rieletti, diventarono 274, gli \"ultras\" 145. La sconfitta per Polignac fu cocente, ma ancora di pi\u00f9 per Carlo X, che aveva sciolto la Camera precedente. Il conflitto istituzionale apparve in tutta la sua forza: o la Camera imponeva il proprio punto di vista al re, ottenendo le dimissioni di Polignac e la nomina di un governo liberale, portando di fatto ad una monarchia parlamentare, o il re doveva tentare la prova di forza, manifestando chiaramente la propria opposizione alla scelta fatta dagli elettori. Carlo X scelse la seconda strada: tramite ordinanza aggiorn\u00f2 la sessione parlamentare al 1\u00ba settembre, il che significava altri due mesi di inattivit\u00e0 per il parlamento, dopo i quattro precedenti. Era deciso a tentare il tutto per tutto: \u00abPreferisco andare a cavallo che in carretta\u00bb, avrebbe dichiarato, probabilmente alludendo alla carretta che portava i condannati alla ghigliottina durante la rivoluzione del 1789.\nLe ordinanze di Saint-Cloud.\nFondandosi sull'articolo 14 della Carta, che conferiva il diritto di promulgare le ordinanze \u00abnecessarie all'esecuzione delle leggi e alla sicurezza dello Stato\u00bb, il sovrano, Polignac e il governo commisero l'errore fatale di stilare le Ordinanze di Saint-Cloud, firmate il 25 luglio e pubblicate su \"Le Moniteur universel\" il giorno dopo: sospensione della libert\u00e0 di stampa (accusata di essere \u00abstrumento di disordine e sedizione\u00bb); scioglimento della Camera (ancora prima della seduta di insediamento); modifica del calcolo censuario, in modo da ridurre il numero di elettori (escludendo specie commercianti ed artigiani, ostili al regime), ed aumentare il numero dei deputati eletti dalle fasce pi\u00f9 alte della popolazione; convocazione di nuove elezioni per il 6 e 13 settembre successivi.\nLa rivoluzione di luglio e la caduta.\nAgli occhi dell'opinione pubblica le ordinanze apparvero un vero e proprio colpo di Stato. Per difendersi Polignac disse di aver agito per impedire all'opposizione di portare la Francia ad un nuovo 1793, l'anno dell'esecuzione di Luigi XVI e Maria Antonietta, dell'insediamento del Comitato di salute pubblica, dell'inizio del Terrore e delle guerre di Vandea. In pochi giorni la pubblicazione delle ordinanze port\u00f2 alla caduta del regime assolutista. Incredulo di fronte agli avvertimenti, Polignac affettava ottimismo: le \"tre giornate gloriose\" portarono invece al trono il ramo dei Borbone cugini degli ultimi sovrani, gli Orl\u00e9ans, poich\u00e9 gli altri eredi erano nel frattempo deceduti o avevano rinunciato. Carlo X, rifiutando di fare marcia indietro e tornare al regime parlamentare, aveva abdicato in favore del giovane nipote di 10 anni, Enrico, passando per il figlio Luigi Antonio che fu costretto alla rinuncia dopo venti minuti. L'Assemblea nazionale, invece, respinse la nomina di Enrico V ed elesse \"re dei francesi\" Luigi Filippo I, cugino e reggente designato, come monarca costituzionale. Il ramo principale dei Borbone di Francia perse per sempre il trono in favore del figlio dell'odiato \"Philippe Egalit\u00e9\" e i suoi esponenti partirono subito in volontario esilio. Molti legittimisti non riconobbero il re orleanista.\nQuanto a Polignac, arrestato mentre tentava di riparare in Inghilterra, fu condotto davanti alla Camera dei pari e condannato al carcere a vita e alla morte civile (perdita perenne della capacit\u00e0 giuridica), e rinchiuso nel forte di Ham. La pena fu commutata il 23 novembre 1836 in vent'anni di confino al di fuori del territorio francese, in seguito ad una misura di grazia decisa all'insediarsi del primo governo presieduto da Louis-Mathieu Mol\u00e9, e si trasfer\u00ec in Inghilterra. Alla fine fu graziato e fatto rientrare a Parigi nel 1845, dove mor\u00ec a 67 anni nel 1847, l'anno prima della definitiva abolizione della monarchia orleanista, che lui e il fratello non riconobbero mai.\nTitolatura.\nAlla morte del padre, 1\u00b0 duca di Polignac, avvenuta a San Pietroburgo il 21 settembre 1817, ricevette il titolo di cortesia di conte di Polignac, in quanto secondogenito. Il titolo di principe di Polignac gli fu invece concesso dal re Luigi XVIII nel 1820, mentre il titolo di famiglia fu ereditato dal fratello, morto il 1\u00b0 marzo 1847. Jules fu terzo duca di Polignac solo per ventinove giorni, dato che mor\u00ec il 30 marzo.\nMatrimoni.\nPrimo matrimonio.\nNel 1816 spos\u00f2 Barbara Campbell (22 agosto 1788 - 23 maggio 1819), una giovane scozzese, che in seguito torn\u00f2 con lui in Francia, dalla quale ebbe due figli:\nSecondo matrimonio.\nSpos\u00f2, il 3 giugno 1824 a Londra, Maria Charlotte Parkyns (6 gennaio 1792 - 2 settembre 1864), figlia di Thomas Parkyns, I barone Rancliffe e vedova del conte Cesar de Choiseul. Ebbero cinque figli:\nIl principe Ranieri III di Monaco e i suoi figli, tra cui l'attuale sovrano monegasco Alberto II sono discendenti in linea diretta di Polignac."}
{"id": "2793262", "revid": "56620", "url": "https://it.wikipedia.org/wiki?curid=2793262", "title": "Jules, Principe di Polignac", "text": ""}
{"id": "2793263", "revid": "1573940", "url": "https://it.wikipedia.org/wiki?curid=2793263", "title": "Speleomantes genei", "text": "Il geotritone dell'Iglesiente o geotritone di Gen\u00e9 (Speleomantes genei ) \u00e8 un anfibio urodelo della famiglia Plethodontidae, endemico della Sardegna con areale circoscritto al Sulcis-Iglesiente. Attribuita al genere \"Speleomantes\" \u00e8 stata considerata l'unica specie del genere Atylodes .\nTassonomia.\nInsieme agli altri geotritoni sardi, lo \"S. genei\" faceva parte di un'unica specie (Geotritone di Gen\u00e8) che, in seguito ad una revisione tassonomica basata sulle differenze genetiche, \u00e8 stata scorporata in quattro specie di differente localizzazione geografica. Il Geotritone dell'Iglesiente \u00e8 la specie pi\u00f9 meridionale dell'isola (Sardegna sudoccidentale) ed \u00e8 quella filogeneticamente pi\u00f9 differenziata, al punto che i geotritoni sardi del centro Sardegna sono pi\u00f9 affini alle specie continentali di quanto lo siano con lo \"S. genei\".\nCome gli altri geotritoni sardi, pu\u00f2 essere considerato un paleoendemismo, in quanto la sua comparsa risale al Cenozoico, prima della separazione del blocco sardo-corso dal continente.\nDescrizione.\nDal punto di vista morfologico non ci sono sostanziali differenze rispetto agli altri geotritoni, fatta eccezione per le dimensioni mediamente inferiori. Gli adulti femmine, pi\u00f9 grandi, arrivano ad un massimo di 12.4 cm, i maschi fino a 11.5 cm, con zampe corte e coda compressa lateralmente. La testa \u00e8 ben distinta dal tronco, larga e appiattita, con occhi sporgenti. Il corpo \u00e8 glabro, di colore nero-bluastro, con zampe pi\u00f9 chiare, fulvo-rossicce.\nBiologia.\nSi nutre predando piccoli invertebrati e ha abitudini notturne. Si riproduce due volte l'anno, con accoppiamenti alla fine dell'autunno (novembre-dicembre) e in primavera (marzo-aprile) senza dipendere dalla presenza dell'acqua. Le uova sono deposte sul fondo sabbioso delle grotte o delle anfrattuosit\u00e0 pi\u00f9 profonde. I giovani nati sono simili agli adulti e si sviluppano lentamente senza metamorfosi.\nDistribuzione e habitat.\nL'areale di \"S. genei\" \u00e8 ristretto e frammentato e si estende su un territorio di circa 6-800\u00a0km\u00b2, dal Sulcis all'Arburese. L'area del Sulcis-Iglesiente \u00e8 interessata da una notevole frequenza di grotte di origine carsica e di miniere, la maggior parte delle quali inattive. Lo \"S. genei\" trova il suo habitat naturale in questi ambienti, ma si rinviene anche in anfrattuosit\u00e0 delle rocce o al riparo dei sassi in valloni umidi e ombrosi dei versanti montuosi esposti a nord, fino ai 600 metri di altitudine. Animale lucifugo e notturno, evita gli ambienti secchi e solo in giornate particolarmente umide e piovose pu\u00f2 essere rinvenuto all'aperto.\nConservazione.\nNon si conosce l'effettivo stato di conservazione della specie, ma per la forte localizzazione e la marcata specificit\u00e0 in termini di esigenze ambientali \u00e8 classificata come specie vulnerabile nelle \"Red list\" dello IUCN e come specie rara a livello regionale, nazionale ed europeo, anche se localmente pu\u00f2 essere considerata specie comune.\nI principali fattori di rischio citati dalla documentazione sono rappresentati dall'urbanizzazione, dall'attivit\u00e0 dell'industria estrattiva, dall'inquinamento atmosferico (area industriale di Portoscuso), dalla riduzione delle aree forestali, dalla raccolta incontrollata di esemplari da parte di collezionisti e ricercatori.\nL'areale di \"S. genei\" \u00e8 interessato da diverse aree sottoposte a tutela ambientale, fra cui le foreste demaniali del Sulcis e del Monte Linas e l'oasi WWF di Monte Arcosu. Nello stesso territorio ricadono i costituenti parchi regionali del Sulcis e del Monte Linas-Marganai-Oridda.\nLo status di protezione \u00e8 definito dalla Legge n. 503 del 1981 Allegato II (che recepisce la Convenzione di Berna), dalla Direttiva dell'Unione Europea n. 43 del 1992 Allegati B e D."}
{"id": "2793267", "revid": "124808", "url": "https://it.wikipedia.org/wiki?curid=2793267", "title": "E... ora qualcosa di completamente diverso", "text": ""}
{"id": "2793268", "revid": "2094437", "url": "https://it.wikipedia.org/wiki?curid=2793268", "title": "James Cruze", "text": "Il nome Vera Cruz deriva dalla battaglia di Vera Cruz.\nBiografia.\nCresciuto tra i mormoni, diventato adolescente non pratic\u00f2 pi\u00f9 la religione di famiglia. Difficile ricostruire la sua biografia dei primi anni perch\u00e9, ad ogni intervista Cruze cambiava ogni volta la sua versione dei fatti.\nRecit\u00f2, diresse e produsse circa 100 film girati all'epoca del muto. Il suo primo lavoro conosciuto risale al 1910 alla Lubin Manufacturing Company. Dal 1912, lavor\u00f2 con la Thanhouser Company cui si deve la maggior parte dei suoi lavori, specie come attore protagonista.\nSposato nel 1913 con l'attrice Marguerite Snow (da cui ebbe una figlia nel 1914), divorzi\u00f2 nel 1922. Lasci\u00f2 la Thanhouser Company nel 1916 e pass\u00f2 a lavorare per diverse altre compagnie come regista e come produttore. Approd\u00f2 alla Paramount dove rimase dal 1918 al 1930. Si spos\u00f2 in seconde nozze con l'attrice Betty Compson nel 1924. I due divorziarono nel 1930. L'ultima moglie fu Alberta McCoy, sposata il 30 giugno 1941: Cruze mor\u00ec nell'agosto dell'anno dopo. La McCoy mor\u00ec poi a Hollywood il 7 giugno 1960."}
{"id": "2793269", "revid": "767487", "url": "https://it.wikipedia.org/wiki?curid=2793269", "title": "On a Mission (Gabriella Cilmi)", "text": "On a Mission \u00e8 un singolo della cantante australiana Gabriella Cilmi, pubblicato il 5 febbraio 2010 come primo estratto dal secondo album in studio \"Ten\".\nSuccesso commerciale.\nIl singolo ha ottenuto un discreto successo in diversi paesi europei ed \u00e8 certificato disco d'oro in Australia. \u00c8 stato pubblicato anche in versione remix, contenente diverse versioni remixate della canzone e due tracce interpretate dalla cantante insieme a Eve e H Boogie. La canzone \u00e8 gettonatissima nelle radio italiani tanto che \u00e8 riuscita ad entrare nella \"Top 5 Radio\" del settimanale \"TV Sorrisi e Canzoni\"."}
{"id": "2793283", "revid": "161273", "url": "https://it.wikipedia.org/wiki?curid=2793283", "title": "Larry Steinbachek", "text": ""}
{"id": "2793284", "revid": "161273", "url": "https://it.wikipedia.org/wiki?curid=2793284", "title": "Steve Bronski", "text": ""}
{"id": "2793286", "revid": "4711", "url": "https://it.wikipedia.org/wiki?curid=2793286", "title": "KK Partizan Belgrado", "text": ""}
{"id": "2793287", "revid": "62004", "url": "https://it.wikipedia.org/wiki?curid=2793287", "title": "Yury Metlushenko", "text": ""}
{"id": "2793289", "revid": "486946", "url": "https://it.wikipedia.org/wiki?curid=2793289", "title": "WPC Partizan Belgrado", "text": ""}
{"id": "2793290", "revid": "4711", "url": "https://it.wikipedia.org/wiki?curid=2793290", "title": "Partizan Belgrado", "text": ""}
{"id": "2793297", "revid": "92723", "url": "https://it.wikipedia.org/wiki?curid=2793297", "title": "Arcidiocesi di Canberra-Goulburn", "text": ""}
{"id": "2793304", "revid": "1305772", "url": "https://it.wikipedia.org/wiki?curid=2793304", "title": "Tat'jana Stepanova", "text": "Biografia.\nInizi\u00f2 la sua formazione nella Scuola Speciale di Balletto di Odessa (Ucraina), alunna di Klaudia Vasina che fu discepola della Gran Ballerina ed insegnante russa Agrippina Vaganova. Complet\u00f2 la sua formazione come ballerina alla Scuola Statale di Balletto e Coreografia di Minsk\u00b2 (Bielorussia) dove fu pupilla di Vera Shvetsova, discepola distinta di Agrippina Vaganova che ball\u00f2 nel Teatro il Mali di San Pietroburgo (Russia) e nel Gran Teatro dell'Opera e Balletto di Riga (Lettonia). Si laure\u00f2 in Arte Coreografica al Conservatorio Rimski-Korsakov di San Pietroburgo\u00b3 (Russia), dove fu alunna di Gabriella Komleva, Nikita Dolgushin e Nicolai Boyarchikov, Grandi Ballerini del Teatro Kirov e del Teatro Mali, ambedue a San Pietroburgo.\nBall\u00f2 come solista al Teatro di Opera e Balletto di Odessa\u00b9 (Ucraina) e al Gran Teatro Nazionale di Opera e Balletto di Minsk\u00b2 (Bielorussia).\nDal 1985, \u00e8 Maestra di Balletto, insegnando a Odessa (Ucraina), Sar\u00e1tov e San Pietroburgo (Russia), Madrid, Valencia, Puertollano e Lugo (Spagna), ed Ashiya e Nishinomiya (Giappone)\nFondatrice e Direttrice Artistica dell'Istituto di Investigazione e Studi di Danza a Madrid (Instituto de Investigaci:on y Estudios de Danza)\nHa pubblicato numerosi articoli di critica su giornali e settimanali ucraini, (Odessa notturno), russi (Gl\u00e1snost, Perestroika e Danza), spagnoli (El Cultural de La Raz\u00f3n) e statunitensi.\nMaestra della purezza e del mantenimento delle versioni originali dell'eredit\u00e0 coreografica del balletto classico, la sua versione breve di La Bella Addormentata (1h 20') \u00e8 l'opera attuale che meglio mantiene il lascito di Marius Petipa, tanto nei passi conservati, come negli aggiunti che egli avrebbe fatto suoi. Questa versione venne presentata in prima il 7 dicembre 2008, nel Hyogo Performing Arts Center (Nishinomiya - Giappone), con il titolo Sleeping Beauty Suite, Suite \"Bella Addormentata\".\nDal 2004 dirige l'Istituto di Investigazione e Studi di Danza a Madrid, e dal 2007 \u00e8 la Direttrice Artistica dell'AIS Ballet Japan in Ashiya (Giappone)."}
{"id": "2793310", "revid": "219355", "url": "https://it.wikipedia.org/wiki?curid=2793310", "title": "Rivelatori multipli", "text": ""}
{"id": "2793311", "revid": "219355", "url": "https://it.wikipedia.org/wiki?curid=2793311", "title": "Sistemi rivelatore multiplo", "text": ""}
{"id": "2793312", "revid": "219355", "url": "https://it.wikipedia.org/wiki?curid=2793312", "title": "Sistemi rivelatori multipli", "text": ""}
{"id": "2793313", "revid": "219355", "url": "https://it.wikipedia.org/wiki?curid=2793313", "title": "Materiale standard di riferimento", "text": ""}
{"id": "2793314", "revid": "219355", "url": "https://it.wikipedia.org/wiki?curid=2793314", "title": "Materiali standard di riferimento", "text": ""}
{"id": "2793315", "revid": "219355", "url": "https://it.wikipedia.org/wiki?curid=2793315", "title": "Materiali di riferimento", "text": ""}
{"id": "2793316", "revid": "219355", "url": "https://it.wikipedia.org/wiki?curid=2793316", "title": "Reference material", "text": ""}
{"id": "2793317", "revid": "219355", "url": "https://it.wikipedia.org/wiki?curid=2793317", "title": "Reference standard material", "text": ""}
{"id": "2793318", "revid": "219355", "url": "https://it.wikipedia.org/wiki?curid=2793318", "title": "Hot cell", "text": ""}
{"id": "2793319", "revid": "219355", "url": "https://it.wikipedia.org/wiki?curid=2793319", "title": "Celle calde", "text": ""}
{"id": "2793320", "revid": "1534511", "url": "https://it.wikipedia.org/wiki?curid=2793320", "title": "Effetto optogalvanico", "text": "L'effetto optogalvanico \u00e8 un effetto fisico che si verifica in una scarica autosostenuta in un gas quando \u00e8 irradiata da radiazione elettromagnetica.\nIrradiando tale scarica si registra un cambiamento delle sue propriet\u00e0 elettriche, in particolare un aumento o diminuzione della sua conduttivit\u00e0 elettrica.\nApplicazioni.\nQuesto fenomeno pu\u00f2 dare informazioni analitiche ed \u00e8 usato nella spettroscopia optogalvanica."}
{"id": "2793321", "revid": "767487", "url": "https://it.wikipedia.org/wiki?curid=2793321", "title": "Ben X", "text": "Ben X \u00e8 un film del 2007 diretto da Nic Balthazar.\nIl soggetto del film \u00e8 tratto dal romanzo \"Nothing Was All He Said\" dello stesso regista Nic Balthazar, tratto a sua volta da una storia vera di un ragazzo suicidatosi perch\u00e9 vittima di bullismo.\nTrama.\nBen (Greg Timmermans) \u00e8 un adolescente belga, vittima suo malgrado di terribili atti di bullismo quotidiani, perpetrati da suoi compagni di scuola. Anche per sfuggire alla cruda realt\u00e0, il ragazzo ha una grande passione per un gioco di ruolo online di ambientazione fantasy chiamato \"Archlord\". In questo mondo virtuale il suo alter ego \"Ben X\" ha raggiunto un livello di bravura notevolissimo. L\u00ec Ben diventa pi\u00f9 sicuro di s\u00e9 e pi\u00f9 coraggioso. Da un anno ha anche instaurato una sorta di relazione platonica con un'altra utente del gioco, una ragazza che si fa chiamare Scarlite.\nUn giorno, a scuola, Ben subisce un atto di bullismo della peggiore specie. Durante un intervallo, i soliti bulli lo fanno salire sulla cattedra e gli tirano gi\u00f9 pantaloni e mutande, mentre gli altri compagni, invece di aiutarlo, si divertono filmando il tutto con le videocamere dei cellulari. Ben subisce con la rassegnazione di sempre ma, in questo caso, a bravata conclusa i suoi nervi cedono e, presa una sedia la scaglia contro una finestra, rompendo il vetro. Il ragazzo viene portato immediatamente nell'ufficio del preside che gli chiede spiegazioni per il gesto appena compiuto. Ma Ben, ancora agitato, non riferisce niente sull'accaduto. D'altra parte la cosa non sorprende pi\u00f9 di tanto. Ben, infatti ha una lieve forma di autismo, che gli rende enormemente complicato avere delle relazioni sociali normali. L'umiliazione subita in classe viene divulgata anche su Internet e intanto i bulli rincarano la loro dose di violenze, per assicurarsi che Ben continui a tacere.\nSentendosi sempre pi\u00f9 inadeguato e insoddisfatto, Ben \u00e8 addirittura tentato di lasciarsi alle spalle il suo mondo virtuale, dove dice alla sua Scarlite che \u00e8 pronto a \"finire il gioco\".\nSconcertata, Scarlite manda un mms al suo Ben X (nonostante la ragazza non abbia la pi\u00f9 pallida idea di come sia lui nel mondo reale), dicendo che non pu\u00f2 esserci una fine dei giochi fino a quando ci sar\u00e0 lei, la sua \"guaritrice\".\nCos\u00ec Scarlite d\u00e0 un appuntamento a Ben perch\u00e9 si incontrino sabato mattina in stazione.\nAlla stazione Ben vede Scarlite ma non la raggiunge. La ragazza, constatando che Ben non si \u00e8 presentato, delusa, prende il treno per tornare a casa. Lui, allora, pur non avendo il coraggio di rivolgerle la parola, la segue e si siede accanto a lei nel vagone, sentendosi nervoso ed eccitato allo stesso tempo. Mentre il treno ferma a Bruxelles, Ben scende lasciandosi dietro Scarlite e con la precisa intenzione di farla finita. Esita un po', poi quando sta per fare il grande salto e venire investito da un treno in corsa, qualcuno lo spinge via e si vede che a farlo \u00e8 stata proprio Scarlite.\nPi\u00f9 tardi, in un bar, lei dice a Ben che pu\u00f2 scegliere se farla finita e suicidarsi oppure vendicarsi e combattere come faceva ad Archlord. Ma per prendere una decisione, gli serve un piano.\nBen (che d'ora in poi ha sempre accanto Scarlite) chiede ai suoi genitori di aiutarlo nel suo piano. Ha deciso di suicidarsi lanciandosi dal traghetto e filmandosi mentre compie tale gesto. E i genitori lo assecondano.\nAl funerale, con tutti i suoi professori e i suoi compagni di scuola presenti, bulli compresi, viene proiettato un video nel quale Ben stesso, a mo' di testamento, spiega il suo gesto. Il video termina con le immagini dell'ultima umiliazione da lui subita, nella quale in campo largo sono ben visibili tutti i compagni di classe mentre si rendono protagonisti della bravata. Improvvisamente, poi, tra lo stupore generale, dal fondo della sala esce proprio Ben, che si dirige verso l'altare per completare la sua denuncia che ora, rigenerato dalla finta morte, ha il coraggio di fare pubblicamente.\nLa vita continua e Ben, Scarlite, sua madre e suo fratello si trovano in un maneggio in campagna. Il proprietario fa vedere a Ben come comportarsi con il cavallo e gli dice \"Per poterti sentire bene devi impararlo a sentire\". Ben tocca dolcemente l'equino, proprio come gli aveva detto il proprietario del maneggio e si sente felice. Corre poi da Scarlite e comincia a parlarle. Il proprietario del maneggio lo osserva perplesso vedendolo parlare da solo. Si scopre cos\u00ec che in realt\u00e0, da quando la ragazza scomparve in treno quel giorno, chi ha confortato e consigliato Ben \u00e8 solo un frutto della sua mente con le sembianze di Scarlite.\nLa madre lo guarda felice e tranquillizza l'istruttore. Ben \u00e8 cos\u00ec."}
{"id": "2793322", "revid": "93556", "url": "https://it.wikipedia.org/wiki?curid=2793322", "title": "Bandiera di Jersey", "text": "La bandiera di Jersey \u00e8 stata adottata dagli Stati (l'assemblea parlamentare) di Jersey il 12 giugno 1979, \u00e8 stata approvata dalla regina Elisabetta II il 10 dicembre 1980 ed \u00e8 stata innalzata per la prima volta il 1\u00ba aprile 1981.\nConsiste in una croce decussata rossa in campo bianco, nel quadrante superiore \u00e8 presente lo stemma di Jersey (tre leopardi d'oro in campo rosso) sormontato dalla corona dei Plantageneti."}
{"id": "2793323", "revid": "226458", "url": "https://it.wikipedia.org/wiki?curid=2793323", "title": "Spettroscopia optogalvanica", "text": "La spettroscopia optogalvanica (in inglese optogalvanic spectroscopy) \u00e8 una tecnica spettroscopica basata sull'effetto optogalvanico.\nIrradiando con radiazione elettromagnetica una scarica autosostenuta in un gas viene modificata la sua conducibilit\u00e0. Facendo misure del cambiamento di corrente e del voltaggio in rapporto alla lunghezza d'onda della radiazione utilizzata si ricavano degli spettri. Da questo si possono avere informazioni sul campione ionizzato dal plasma.\nQuesta tecnica pu\u00f2 essere accoppiata a una sorgente ionica a scarica a bagliore (GD-optogalvanic spectroscopy)."}
{"id": "2793324", "revid": "219355", "url": "https://it.wikipedia.org/wiki?curid=2793324", "title": "Optogalvanic spectroscopy", "text": ""}
{"id": "2793325", "revid": "219355", "url": "https://it.wikipedia.org/wiki?curid=2793325", "title": "Opto-galvanic spectroscopy", "text": ""}
{"id": "2793326", "revid": "219355", "url": "https://it.wikipedia.org/wiki?curid=2793326", "title": "Optogalvanic effect", "text": ""}
{"id": "2793327", "revid": "219355", "url": "https://it.wikipedia.org/wiki?curid=2793327", "title": "Opto-galvanic effect", "text": ""}
{"id": "2793335", "revid": "104985075", "url": "https://it.wikipedia.org/wiki?curid=2793335", "title": "Istituto zooprofilattico sperimentale della Sicilia &quot;Adelmo Mirri&quot;", "text": "L'Istituto zooprofilattico sperimentale della Sicilia \"Adelmo Mirri\", con sede principale a Palermo \u00e8 uno dei dieci istituti zooprofilattici sperimentali italiani, \u00e8 un ente sanitario di diritto pubblico, che controlla e vigila sulla sanit\u00e0 animale, degli alimenti di origine animale, sulla profilassi su talune patologie. L'Istituto \u00e8 sottoposto alla vigilanza del Ministero della Salute.\nStoria.\nL'Istituto venne fondato alla fine degli anni '20 per volont\u00e0 della Societ\u00e0 allevatori siciliani, del Ministero dell'Interno e della Direzione sanit\u00e0 pubblica.\nFunzioni.\nL'Istituto si occupa dell'accertamento dello stato sanitario degli animali e della salubrit\u00e0 di tutti i prodotti di origine animale, della sorveglianza veterinaria, di formazione, ricerca scientifica e sperimentazione e di tutela dell'ambiente."}
{"id": "2793339", "revid": "124265824", "url": "https://it.wikipedia.org/wiki?curid=2793339", "title": "Serge Klarsfeld", "text": "Klarsfeld e sua moglie Beate (nata Beate Auguste K\u00fcnzel, di nazionalit\u00e0 tedesca e figlia di un soldato tedesco), sposata nel 1963, hanno intrapreso come \"cacciatori di nazisti\" una serie d'indagini nei confronti di criminali nazisti scampati ai processi loro intentati nel dopoguerra. Sono riusciti a portare in tribunale il \"boia di Lione\" Klaus Barbie e a presentare importanti testimonianze nel processo contro il criminale nazista francese Papon.\nArno Klarsfeld (1965-), uno dei loro due figli, \u00e8 un avvocato franco-israeliano che ha ricoperto importanti ruoli come collaboratore politico occasionale del presidente della repubblica francese Nicolas Sarkozy e come accusatore di passati e attuali criminali di guerra.\nBiografia.\nSerge Klarsfeld, di religione ebraica, ancora bambino riusc\u00ec a sfuggire ad una retata della Gestapo a Nizza (1943) mentre suo padre sar\u00e0 deportato e ucciso a Auschwitz. Si \u00e8 laureato in Storia alla Sorbona e ha conseguito anche un diploma presso l'Istituto di studi politici di Parigi. Laureato in Lettere e Giurisprudenza esercita tuttora la professione di avvocato al foro parigino.\nSua moglie Beate Klarsfeld venne conosciuta dall'opinione pubblica europea per un clamoroso episodio riguardante il cancelliere della Germania occidentale Kurt Georg Kiesinger. Come ha confidato ad un giornalista, la stessa aveva scoperto che il cancelliere era stato iscritto al partito nazista e aveva lavorato per la propaganda presso il Ministero degli affari esteri dell'epoca. Approfittando di una riunione di partito con la partecipazione di Kiesinger era andata a Berlino e lo aveva schiaffeggiato. Ha raccontato Beate: \u00ab... ho gridato \"Kiesinger, nazista, dimettiti\". I media erano presenti. Simbolicamente io rappresentavo la giovane generazione che schiaffeggia il 'padre' nazista. Era un'azione spettacolare. Uno schiaffo non \u00e8 una violenza. ma questo ha impressionato il popolo tedesco e ha mostrato che la giovent\u00f9 tedesca rifiutava che un vecchio nazista occupasse dei posti importanti nel loro governo\u00bb\nSerge Klarsfeld da parte sua non \u00e8 stato da meno nell'impegnarsi nella caccia ai nazisti sopravvissuti e fuggiti, correndo rischi personali e gravi inconvenient come il suo arresto in Germania e in Siria quando tentava di ottenere l'estradizione di Alois Brunner, criminale di guerra nazista, assistente di Adolf Eichmann, che lo aveva definito il suo \"uomo migliore\".\nSi devono alla sua iniziativa e a quella di sua moglie i processi intentati in Francia contro Klaus Barbie, Ren\u00e9 Bousquet, Jean Leguay, Maurice Papon e Paul Touvier.\nI due Klarsfeld il 9 luglio 1979 sono stati vittime di un tentativo di omicidio da parte dell'organizzazione nazista ODESSA (O.D.E.SS.A.: acr. ted. di \"O\"rganisation \"D\"er \"E\"hemaligen \"SS-A\"ngeh\u00f6rigen, \"Organizzazione degli ex-membri delle SS\"), che aveva cos\u00ec tentato di fermare la loro caccia ai nazisti. In questo stesso anno Serge si \u00e8 recato a Teheran per protestare contro l'esecuzione di ebrei libanesi.\nAi coniugi Klarsfeld si deve anche la richiesta di dimissioni nel 1986 di Kurt Waldheim, presidente austriaco, ex-ufficiale della Wehrmacht durante la seconda guerra mondiale.\nNel 1996 Serge ha condotto una campagna di stampa per la cattura e il processo ai criminali di guerra Radovan Karad\u017ei\u0107 e Ratko Mladi\u0107 accusati di genocidio.\nI Klarsfeld hanno fondato nel 1979 l'\"Association des fils et filles des d\u00e9port\u00e9s juifs de France\" (FFDJF) (Associazione dei figli e delle figlie dei deportati ebrei di Francia) che s'incarica di difendere i diritti dei discendenti dei deportati. Nel 1981 l'associazione ha inaugurato in Israele il Memoriale della deportazione degli ebrei francesi, un grande monumento che porta il nome, la data e il luogo di nascita delle 80.000 vittime francesi dello sterminio. Tutt'intorno sono stati piantati 80.000 alberi a ricordo.\nI coniugi Klarsfeld hanno ottenuto il riconoscimento dei diritti dei figli dei deportati\nSerge Klarsfeld, che \u00e8 anche vicepresidente della Fondation pour la M\u00e9moire de la Shoah (Fondazione per la memoria della Shoa), in una recente intervista, a proposito delle polemiche seguite al proposito della decisione della Chiesa cattolica di istituire una causa di beatificazione riguardante papa Pio XII, messo in discussione per il non aperto intervento a favore degli ebrei durante la seconda guerra mondiale, ha dichiarato che a suo parere non c'\u00e8 nessuna ragione che obietti alla santificazione del pontefice."}
{"id": "2793340", "revid": "29834257", "url": "https://it.wikipedia.org/wiki?curid=2793340", "title": "Amid\u00e0", "text": ""}
{"id": "2793341", "revid": "717966", "url": "https://it.wikipedia.org/wiki?curid=2793341", "title": "Tredici principi di fede", "text": ""}
{"id": "2793353", "revid": "767487", "url": "https://it.wikipedia.org/wiki?curid=2793353", "title": "Cantone di Esparza", "text": "Il cantone di Esparza \u00e8 un cantone della Costa Rica facente parte della provincia di Puntarenas.\nGeografia antropica.\nSuddivisioni amministrative.\nIl cantone \u00e8 suddiviso in 5 distretti:"}
{"id": "2793358", "revid": "72396", "url": "https://it.wikipedia.org/wiki?curid=2793358", "title": "Cantone di Buenos Aires", "text": "Il cantone di Buenos Aires \u00e8 un cantone della Costa Rica facente parte della provincia di Puntarenas.\nGeografia antropica.\nSuddivisioni amministrative.\nIl cantone \u00e8 suddiviso in 8 distretti:"}
{"id": "2793361", "revid": "110157", "url": "https://it.wikipedia.org/wiki?curid=2793361", "title": "Cantone di Montes de Oro", "text": "Il cantone di Montes de Oro \u00e8 un cantone della Costa Rica facente parte della provincia di Puntarenas.\nGeografia antropica.\nSuddivisioni amministrative.\nIl cantone \u00e8 suddiviso in 3 distretti:"}
{"id": "2793366", "revid": "767487", "url": "https://it.wikipedia.org/wiki?curid=2793366", "title": "Cantone di Osa", "text": "Il cantone di Osa \u00e8 un cantone della Costa Rica facente parte della provincia di Puntarenas.\nGeografia antropica.\nSuddivisioni amministrative.\nIl cantone \u00e8 suddiviso in 5 distretti:"}
{"id": "2793367", "revid": "767487", "url": "https://it.wikipedia.org/wiki?curid=2793367", "title": "\u013dubo\u0161 Kamen\u00e1r", "text": ""}
{"id": "2793368", "revid": "26891", "url": "https://it.wikipedia.org/wiki?curid=2793368", "title": "Piaggio P32", "text": ""}
{"id": "2793369", "revid": "400694", "url": "https://it.wikipedia.org/wiki?curid=2793369", "title": "Italo Janne", "text": ""}
{"id": "2793370", "revid": "1543377", "url": "https://it.wikipedia.org/wiki?curid=2793370", "title": "Cantone di Quepos", "text": "Il cantone di Quepos \u00e8 un cantone della Costa Rica facente parte della provincia di Puntarenas.\nGeografia antropica.\nSuddivisioni amministrative.\nIl cantone \u00e8 suddiviso in 3 distretti:"}
{"id": "2793373", "revid": "110157", "url": "https://it.wikipedia.org/wiki?curid=2793373", "title": "Cantone di Golfito", "text": "Il cantone di Golfito \u00e8 un cantone della Costa Rica facente parte della provincia di Puntarenas.\nGeografia antropica.\nSuddivisioni amministrative.\nIl cantone \u00e8 suddiviso in 4 distretti:"}
{"id": "2793376", "revid": "93556", "url": "https://it.wikipedia.org/wiki?curid=2793376", "title": "National Football League 1986", "text": "La stagione NFL 1986 fu la 67\u00aa stagione sportiva della National Football League, la massima lega professionistica statunitense di football americano. La finale del campionato, il Super Bowl XXI, si disput\u00f2 il 25 gennaio 1987 al Rose Bowl di Pasadena, in California e si concluse con la vittoria dei New York Giants sui Denver Broncos per 39 a 20. La stagione inizi\u00f2 il 7 settembre 1986 e si concluse con il Pro Bowl 1987 che si tenne il 1\u00ba febbraio a Honolulu.\nStagione regolare.\nLa stagione regolare si svolse in 16 giornate, inizi\u00f2 il 7 settembre e termin\u00f2 il 22 dicembre 1986.\nPlay-off.\nI play-off iniziarono con i \"Wild Card Game\" il 28 dicembre 1986. I \"Divisional Playoff\" si giocarono il 3 e il 4 gennaio 1987 e i \"Conference Championship Game\" l'11 gennaio. Il Super Bowl XXI si gioc\u00f2 il 25 gennaio al Rose Bowl di Pasadena."}
{"id": "2793377", "revid": "1543377", "url": "https://it.wikipedia.org/wiki?curid=2793377", "title": "Cantone di Coto Brus", "text": "Il cantone di Coto Brus \u00e8 un cantone della Costa Rica facente parte della provincia di Puntarenas.\nGeografia antropica.\nSuddivisioni amministrative.\nIl cantone \u00e8 suddiviso in 5 distretti:"}
{"id": "2793380", "revid": "1543377", "url": "https://it.wikipedia.org/wiki?curid=2793380", "title": "Cantone di Parrita", "text": "Il cantone di Parrita \u00e8 un cantone della Costa Rica facente parte della provincia di Puntarenas.\nGeografia antropica.\nSuddivisioni amministrative.\nIl cantone di Parrita \u00e8 uno dei due cantoni della Costa Rica a non essere suddivido in distretti. Pertanto l'amministrazione del cantone assorbe in s\u00e9 anche le funzioni normalmente attribuite ai distretti."}
{"id": "2793383", "revid": "767487", "url": "https://it.wikipedia.org/wiki?curid=2793383", "title": "Cantone di Corredores", "text": "Il cantone di Corredores \u00e8 un cantone della Costa Rica facente parte della provincia di Puntarenas.\nGeografia antropica.\nSuddivisioni amministrative.\nIl cantone \u00e8 suddiviso in 4 distretti:"}
{"id": "2793384", "revid": "628767", "url": "https://it.wikipedia.org/wiki?curid=2793384", "title": "Cantone di Garabito", "text": "Il cantone di Garabito \u00e8 un cantone della Costa Rica facente parte della provincia di Puntarenas.\nGeografia antropica.\nSuddivisioni amministrative.\nIl cantone \u00e8 suddiviso in 2 distretti:"}
{"id": "2793388", "revid": "287204", "url": "https://it.wikipedia.org/wiki?curid=2793388", "title": "Portage (Wisconsin)", "text": "Portage \u00e8 una citt\u00e0 del Wisconsin (Stati Uniti), sede della contea di Columbia.\nPrende nome dalla Fox-Wisconsin Waterway, una rotta di terra tra i fiumi Fox e Wisconsin, che fu scoperto da Jacques Marquette e Louis Joliet durante la loro esplorazione del corso del Mississippi nel 1763. \n\u00c8 stato un avamposto militare dell'esercito statunitense noto con il nome di Fort Winnebago.\nVi nacque il celebre storico Frederick Jackson Turner, ideatore della cosiddetta \"tesi della frontiera\"."}
{"id": "2793391", "revid": "466539", "url": "https://it.wikipedia.org/wiki?curid=2793391", "title": "Salto con gli sci ai XX Giochi olimpici invernali", "text": "Nel salto con gli sci ai XX Giochi olimpici invernali furono disputate tre gare, tutte riservate agli atleti di sesso maschile.\nRisultati.\nTrampolino normale.\nLa gara dal trampolino normale si disput\u00f2 l'11 e il 12 febbraio sul trampolino K95 (HS 106) dello Stadio del Trampolino e parteciparono 69 atleti, che effettuarono due salti con valutazione della distanza e dello stile. L'11 fu effettuata una prova di qualificazione per determinare i 35 finalisti che si aggiunsero ai 15 ammessi di diritto grazie alla classifica della Coppa del Mondo.\nTrampolino lungo.\nLa gara dal trampolino lungo si disput\u00f2 il 17 e il 18 febbraio sul trampolino K125 (HS 140) dello Stadio del Trampolino e parteciparono 69 atleti, che effettuarono due salti con valutazione della distanza e dello stile. Il 17 fu effettuata una prova di qualificazione per determinare i 35 finalisti che si aggiunsero ai 15 ammessi di diritto grazie alla classifica della Coppa del Mondo.\nGara a squadre.\nLa gara a squadre si disput\u00f2 il 20 febbraio sul trampolino K125 (HS 140) dello Stadio del Trampolino e parteciparono 16 squadre nazionali, che effettuarono due salti con valutazione della distanza e dello stile. Ogni squadra era composta da quattro atleti; ai fini del punteggio vennero conteggiati tutti e quattro i salti di ogni serie. Alla seconda serie di salti furono ammesse solo le prime otto classificate della prima serie."}
{"id": "2793394", "revid": "1543377", "url": "https://it.wikipedia.org/wiki?curid=2793394", "title": "Combinata nordica ai XXI Giochi olimpici invernali - Trampolino normale", "text": "Nella combinata nordica ai XXI Giochi olimpici invernali la gara dal trampolino normale si disput\u00f2 nella localit\u00e0 di Whistler il 14 febbraio 2010 e presero il via 45 atleti. Detentore del titolo era il tedesco Georg Hettich, che nella precedente edizione di aveva vinto la competizione allora prevista, la 15\u00a0km Gundersen. Come gi\u00e0 sperimentato ai Mondiali dell'anno precedente, a Whistler fu modificata la distanza della frazione di fondo, portata da 15\u00a0km a 10\u00a0km.\nPrima frazione: salto con gli sci.\nDelle due prove che i combinatisti nordici devono affrontare, la prima che fu effettuata fu quella di salto con gli sci; un salto preliminare di prova si svolse a partire dalle ore 9.00, cui segu\u00ec la competizione vera e propria alle ore 10.00. Sul trampolino K95 del Whistler Olympic Park Ski Jumps si effettu\u00f2 un solo salto, con valutazione della distanza e dello stile. S'impose il finlandese Janne Ryyn\u00e4nen, con un salto di 105\u00a0m di lunghezza, davanti allo statunitense Todd Lodwick, all'austriaco Christoph Bieler, all'altro statunitense Johnny Spillane, al francese Jason Lamy-Chappuis e all'italiano Alessandro Pittin. Ryyn\u00e4nen pot\u00e9 quindi partire con un vantaggio sul secondo classificato, Lodwick, pari a 34 centesimi di secondo.\nSeconda frazione: sci di fondo.\nL'ordine di partenza della 10\u00a0km di sci di fondo a inseguimento a tecnica libera, che prese il via alle ore 13:45, fu stabilito secondo lo schema proprio del metodo Gundersen: un punto in meno nel salto corrisponde a una partenza ritardata di quattro secondi. Il percorso si snodava nel Whistler Olympic Park con un dislivello massimo di 40\u00a0m.\nIl miglior tempo della manche di fondo fu realizzato dal norvegese Magnus Moan (24:16,7), risultato comunque insufficiente a far salire sul podio l'atleta a causa della prestazione realizzata nel salto (40\u00b0). Nemmeno gli autori del secondo e del terzo tempo, l'austriaco Felix Gottwald e lo statunitense Bill Demong, riuscirono a colmare il divario accumulato nella gara di salto e a competere per le medaglie. Il vincitore della competizione, ovvero il combinatista nordico che giunse per primo sul traguardo, fu Lamy-Chappuis (medaglia d'oro), che precedette nell'ordine Spillane (argento) e Pittin (bronzo). Per gli Stati Uniti e per l'Italia si tratt\u00f2 della prima medaglia assoluta conquistata nella specialit\u00e0 da un loro atleta."}
{"id": "2793396", "revid": "767487", "url": "https://it.wikipedia.org/wiki?curid=2793396", "title": "L'occhio nel labirinto", "text": "L'occhio nel labirinto \u00e8 un film del 1972 diretto da Mario Caiano.\nTrama.\nLo psicanalista Luca Berti scompare misteriosamente. Julie, sua paziente ed amante, pochi giorni prima, aveva sognato l'omicidio dell'uomo. La donna, sconvolta, inizia col cercare notizie del suo amante, seguendo tracce misteriose. A seguito delle sue ricerche Julie viene a contatto con mondi loschi ed equivoci. Nonostante le vaste ricerche, per\u00f2, sul dott. Berti non emerge alcuna notizia... Solo alla fine si apprender\u00e0 che lo psicanalista Berti \u00e8 stato effettivamente ucciso e che, l'autrice del delitto, altri non \u00e8 che Julie. La donna, affetta da una grave forma di malattia mentale, oltremodo gelosa del suo rapporto con Luca, aveva eliminato l'uomo dopodich\u00e9 aveva totalmente rimosso il fatto. In preda alla follia, Julie, elimina anche il sig. Frank, colpevole di averle palesato la verit\u00e0, causandole un forte shock."}
{"id": "2793397", "revid": "388006", "url": "https://it.wikipedia.org/wiki?curid=2793397", "title": "Un Natale a sorpresa", "text": "Un natale a sorpresa \u00e8 un film televisivo statunitense del 2007, con protagonista Shannen Doherty.\nTrama.\nDopo un colpo andato male, Kate torna nel nativo Connecticut per le vacanze di Natale. Qui, risponde alla richiesta d'aiuto della sorella Savanaah di badare ai suoi tre figli mentre lei \u00e8 con il marito bloccata alle Bahamas per un volo cancellato. In questa occasione, Kate rincontrer\u00e0 vecchi compagni di scuola e antichi amori, ma la sua indole poco incline alle buone azioni e agli stucchevoli sentimenti che il periodo natalizio porta in tutte le persone, cozza un po' con tutto ci\u00f2 che Kate si trova a dover affrontare."}
{"id": "2793404", "revid": "287204", "url": "https://it.wikipedia.org/wiki?curid=2793404", "title": "Campionato slovacco di pallavolo femminile", "text": "Il campionato slovacco di pallavolo femminile \u00e8 un insieme di tornei pallavolistici per squadre di club slovacche, istituiti dalla Federazione pallavolistica della Slovacchia."}
{"id": "2793409", "revid": "1543377", "url": "https://it.wikipedia.org/wiki?curid=2793409", "title": "Combinata nordica ai XXI Giochi olimpici invernali - Gara a squadre", "text": "Nella combinata nordica ai XXI Giochi olimpici invernali la gara a squadre dal trampolino lungo con staffetta 4x5 km di fondo si disput\u00f2 nella localit\u00e0 di Whistler il 23 febbraio 2010 e presero il via 40 atleti. Detentrice del titolo era la nazionale austriaca, che aveva vinto nella precedente edizione di ; dei combinatisti nordici che formavano quella squadra, ovvero Michael Gruber, Christoph Bieler, Felix Gottwald, e Mario Stecher, solo il primo non fu presente per difendere il titolo essendosi ritirato nella stagione 2007-2008.\nPrima frazione: salto con gli sci.\nOgnuno dei quattro componenti della squadra deve effettuare un salto con gli sci: il punteggio realizzato determina l'ordine di partenza della successiva gara di sci di fondo. Un punto di differenza, ottenuto nella gara di salto, equivale a un ritardo di 1,33 secondi, in modo che a un divario pari 45 punti corrisponda un handicap di un minuto.\nUn salto preliminare di prova si svolse a partire dalle ore 9.00, cui segu\u00ec la competizione vera e propria alle ore 10.00. Sul trampolino K125 del Whistler Olympic Park Ski Jumps dalle ore 10:00 s'impose la Finlandia davanti agli Stati Uniti e all'Austria; sesta si classific\u00f2 la Germania.\nSci di fondo.\nDalle ore 14:00, si corse la staffetta 4x5 km di sci di fondo a tecnica libera, sul percorso che si snodava nel Whistler Olympic Park con un dislivello massimo di 40\u00a0m; l'Austria marc\u00f2 il miglior tempo e ottenne l'oro, mentre la Germania, seconda, risal\u00ec fino al bronzo. Terza fu la Francia, che non riusc\u00ec a colmare il divario accumulato nella prima prova, mentre gli Stati Uniti con il quarto tempo confermarono la seconda posizione."}
{"id": "2793410", "revid": "1573940", "url": "https://it.wikipedia.org/wiki?curid=2793410", "title": "Macroglossus", "text": "Macroglossus () \u00e8 un genere di pipistrello della famiglia degli Pteropodidi.\nDescrizione.\nDimensioni.\nAl genere Macroglossus appartengono pipistrelli di medie dimensioni con la lunghezza dell'avambraccio tra 45\u00a0mm di \"M.minimus\" e 50,9\u00a0mm di \"M.sobrinus\" e un peso fino a 28\u00a0g.\nCaratteristiche craniche e dentarie.\nIl cranio presenta una curvatura pi\u00f9 accentuata rispetto ai generi affini e le ossa pre-mascellari solidamente saldate al rostro, il quale \u00e8 lungo e assottigliato.\nSono caratterizzati dalla seguente formula dentaria:\nAspetto.\nIl muso \u00e8 allungato e sottile, la lingua \u00e8 lunga, estensibile e ricoperta in punta di papille filiformi. Le orecchie sono grandi e rotonde. La coda \u00e8 rudimentale o assente, le vertebre caudali solitamente sono due o tre. Il calcar \u00e8 presente, mentre l'uropatagio consiste in una sottile membrana che si estende lungo gli arti inferiori. Le membrane alari sono attaccate posteriormente al quarto dito del piede. Le due specie si differenziano dalle dimensioni, dall'estensione del solco longitudinale tra le narici e dallo sviluppo della mandibola oltre gli incisivi.\nDistribuzione.\nIl genere \u00e8 diffuso nel Subcontinente indiano, nell'Ecozona orientale e nell'Ecozona australasiana.\nTassonomia.\nIl genere comprende due specie."}
{"id": "2793411", "revid": "120150664", "url": "https://it.wikipedia.org/wiki?curid=2793411", "title": "Giuditta con la testa di Oloferne", "text": "Giuditta con la testa di Oloferne \u00e8 un dipinto tempera a colla su tela di lino () di Andrea Mantegna, databile al 1495 circa e conservato nella National Gallery of Ireland di Dublino.\nStoria.\nL'opera fa parte di quella produzione di grisaglie che caratterizz\u00f2 diverse opere del maestro mantovano negli ultimi anni dalla sua carriera, dal 1495 circa fino alla morte. Tali opere rivaleggiavano con la scultura ed erano molto apprezzate nell'ambiente della corte, anche per la scarsit\u00e0 di grandi scultori attivi a corte e la difficolt\u00e0 di procurarsi il marmo, che doveva essere importato da territori vicini con un certo esborso economico.\nQuest'opera ha analogie tecniche, formali e tematiche con la tela di \"Sansone e Dalila\" a Londra, ed \u00e8 stato ipotizzato che entrambe decorassero in pendant uno degli ambienti privati di Isabella d'Este nel Palazzo Ducale di Mantova. \nLa tela di Dublino venne acquistata in Italia in un momento imprecisato del XIX secolo da Lewis Strange Wingfield, passando in seguito nelle collezioni di John Malcolm di Poltalloch e venendo infine acquistata, nel 1896, dal direttore della Galleria nazionale irlandese. Nei primi anni di esposizione al pubblico e agli studiosi circol\u00f2 un certo scetticismo nei riguardi dell'opera, nonostante gli ottimi pareri di Berenson e Kristeller (entrambi ne scrissero nel 1901). Nel tempo l'opera \u00e8 stata in genere considerata autografa, con qualche riserva di chi vi legge un intervento pi\u00f9 o meno importante di allievi e aiutanti. In effetti la difficolt\u00e0 della particolare tecnica su lino, quasi senza preparazione, che non permette correzioni e ripensamenti, fanno propendere in genere per la prima ipotesi.\nDescrizione e stile.\nCome nella simile \"Giuditta e l'ancella con la testa di Oloferne\" di Washington e nel disegno di analogo soggetto del Gabinetto dei disegni e delle stampe di Firenze (datato 1491), si vedono Giuditta e l'ancella davanti alla tenda triangolare di Oloferne. Egli \u00e8 stato decapitato dall'eroina ebraica, infatti essa tiene in mano la spada e la testa del tiranno, che sta per essere messa in un sacco tenuto dalla serva. \nLa tela si basa su toni di grigio e lumeggiature bianche, arricchite in alcuni punti da pennellate brune, che vivificano il rilievo e il suo valore illusionistico. L'interno della tenda \u00e8 lasciato in penombra, con alcuni dettagli che emergono sfocatamente, come il piede di Oloferne steso sul letto. Lo sfondo \u00e8 screziato come un finto marmo. Particolarmente notevoli sono i brani dei panneggi, dove emerge una plasticit\u00e0 di grande maestria, o l'elegante gioco lineare delle estremit\u00e0 della banderuola a destra, che si attorciglia col vento attorno alla sua stessa asta."}
{"id": "2793415", "revid": "1452073", "url": "https://it.wikipedia.org/wiki?curid=2793415", "title": "Cannon &amp; Saber", "text": "Cannon e Saber sono due personaggi dei fumetti DC Comics. Assassini freelance, furono gli avversari dell'anti-eroe Vigilante.\nBiografia dei personaggi.\nQuando debuttarono in \"Vigilante\" n. 5, Henry Cannon e Marschall Saber erano una coppia di assassini che desideravano essere due agenti liberi. Cannon era un impiegato del boss della mafia chiamato Rinaldi, mentre Saber lavorava per un boss di nome Liebowitz. Con la cooperazione del Procuratore Distrettuale Marcia King, il duo decise di uccidere i propri boss, sapendo che King sarebbe stata pienamente dalla loro parte.\nMentre Vigilante (Adrian Chase) scopr\u00ec che la coppia era stata lasciata libera sotto il programma di protezione dei testimoni, li insegu\u00ec fino al loro appartamento e si batt\u00e9 con loro. Dopo una breve battaglia, Cannon e Saber riuscirono a sconfiggere Adrian. Prima che potessero ucciderlo, furono quasi uccisi a loro volta dall'Electrocutioner. Furono portati all'ospedale, ma fuggirono poco dopo essere guariti.\nQualche tempo dopo, Cannon e Saber furono assoldati per uccidere Vigilante, incarico che accettarono con entusiasmo. Il duo tese una trappola al Vigilante, ma durante il corso della battaglia, Saber rimase ferito. Piuttosto che rischiarne la salute, Cannon decise di darsela a gambe con Saber sulle spalle.\nDopo la convalescenza di Saber, la coppia si confront\u00f2 di nuovo contro Vigilante. La battaglia fin\u00ec quando Vigilante trov\u00f2 un modo perch\u00e9 i due assassini si ferissero a vicenda.\nCannon comparve successivamente in \"Final Crisis Aftermath: Ink\" n. 2 e n. 3 (2009) combattendo contro l'Uomo Tatuato, Mark Richards, in squadra con il collega mercenario Slipknot.\nOrientamento sessuale.\nFin dal debutto della coppia, ci furono degli indizi che indicavano che Cannon e Saber fossero pi\u00f9 che semplici colleghi. In \"Vigilante\" n. 35, per\u00f2, si vede un Saber seminudo fare un massaggio alla schiena di Cannon. Quando si chiese la conferma della relazione tra i due nella rubrica della posta del fumetto, l'editore Mike Gold rispose, \u00abS\u00ec. Saber e Cannon erano gay infatti. Fa differenza? No.\u00bb.\nPoteri e abilit\u00e0.\nNon possiedono nessun superpotere, ma sia Cannon che Saber hanno una grande abilit\u00e0 nella scelta delle armi. Cannon \u00e8 un esperto di lame e coltelli, mentre Saber \u00e8 un cecchino di incredibile talento."}
{"id": "2793417", "revid": "1573940", "url": "https://it.wikipedia.org/wiki?curid=2793417", "title": "William Henry Moody", "text": "Biografia.\nFu il trentacinquesimo segretario della marina statunitense sotto il presidente degli Stati Uniti d'America Theodore Roosevelt.\nStudi\u00f2 alla Phillips Academy e successivamente all'universit\u00e0 Harvard, ebbe gli insegnamenti di Richard Henry Dana Jr. e fu compagno di studi del futuro presidente Roosevelt. Soffr\u00ec di problemi di salute che non gli permisero di lavorare al meglio\nRiconoscimenti.\nIl cacciatorpediniere USS Moody (DD-277) \u00e8 stato chiamato cos\u00ec in suo nome."}
{"id": "2793419", "revid": "767487", "url": "https://it.wikipedia.org/wiki?curid=2793419", "title": "Celso Martinengo", "text": "Canonico regolare lateranense, abbandon\u00f2 la Chiesa cattolica per aderire alla Riforma calvinista.\nBiografia.\nMassimiliano Martinengo fu il dodicesimo dei venti figli del conte Cesare Martinengo, appartenente a una delle pi\u00f9 antiche, influenti e ricche famiglie bresciane, gi\u00e0 ufficiale dell'esercito della Repubblica veneta; sua madre fu Ippolita Gambara, anch'essa di origini nobili.\nEntrato nell'Ordine dei canonici regolari lateranensi, nel 1533 prese i voti nel convento bresciano di Sant'Afra assumendo il nome Celso: non \u00e8 noto dove abbia studiato, ma \u00e8 certa la sua ottima preparazione umanistica e teologica. Nel 1541 divenne predicatore e con Girolamo Zanchi fu inviato al convento lucchese di San Frediano il cui priore, Pietro Martire Vermigli, un discepolo dello \"spirituale\" Juan de Vald\u00e9s, vi dirigeva un'innovativa scuola per i professi frequentata anche da laici. Martinengo fu incaricato dell'insegnamento della lingua greca, Paolo Lazise della latina ed Emanuele Tremellio dell'ebraica.\nQuando la frattura fra la confessione cattolica e le riformate apparve insanabile, e in Italia il papato assunse una posizione di repressione del dissenso religioso e di diffidenza verso ogni novit\u00e0 e proposta di rinnovamento della Chiesa, istituendo nel luglio del 1542 il Sant'Uffizio, i maggiori animatori della scuola di San Frediano abbandonarono l'Italia per sottrarsi alle minacce dell'Inquisizione: non per\u00f2 Martinengo, che in un primo tempo lasci\u00f2 San Frediano, ma rimase nell'Ordine e continu\u00f2 a predicare in diverse citt\u00e0, tenendo pubblici sermoni nello spirito dell'ortodossia cattolica, bench\u00e9 egli ormai fosse approdato al calvinismo.\nNel 1551 Martinengo part\u00ec per Milano a predicarvi nella chiesa di Santa Maria. Aveva ormai deciso di non nascondere pi\u00f9 le proprie posizioni: il 15 febbraio scrisse al confratello e conterraneo Ippolito Chizzola, sul quale gravavano sospetti di eresia, di aver \u00abcomminciato hoggi a predicare. Sia fatta la volont\u00e0 del Signore, io predicher\u00f2 con quella diligentia che potr\u00f2: Nostro Signore me guidi\u00bb. Fu cos\u00ec che, in aprile, le sue prediche gli procurarono da Girolamo Muzio l'accusa di eresia, alla quale si sottrasse con la fuga in Svizzera, subito imitato dall'amico e confratello Girolamo Zanchi.\nSi stabil\u00ec per breve tempo in diverse cittadine dei Grigioni - Coira, Tirano, Vicosoprano e Chiavenna - poi a Zurigo e a Basilea dove, nel marzo del 1552, un altro emigrato italiano, il marchese Galeazzo Caracciolo, gli propose l'incarico di pastore della comunit\u00e0 italiana di Ginevra. Qui egli ottenne nel 1556 la cittadinanza, spos\u00f2 un'emigrata inglese, Jane Strafford, e diresse fino alla morte la comunit\u00e0 italiana."}
{"id": "2793421", "revid": "282094", "url": "https://it.wikipedia.org/wiki?curid=2793421", "title": "Celso Massimiliano Martinengo", "text": ""}
{"id": "2793422", "revid": "248219", "url": "https://it.wikipedia.org/wiki?curid=2793422", "title": "MG4", "text": ""}
{"id": "2793423", "revid": "986213", "url": "https://it.wikipedia.org/wiki?curid=2793423", "title": "Giovanni I di Sassonia-Lauenburg", "text": "Biografia.\nGiovanni di Sassonia-Lauenburg era figlio del duca Alberto I di Sassonia e della terza moglie Elena di Brunswick-L\u00fcneburg, una delle figlie di Ottone I di Brunswick-L\u00fcneburg. Giovanni era il fratello minore del duca Alberto II di Sassonia e insieme a questi resse il ducato di Sassonia alla morte del padre nel 1260. \nDopo diverso tempo i due fratelli divisero la Sassonia in due ducati nel 1272 (o 1269 o 1282, a seconda delle diverse fonti e interpretazioni delle medesime). Giovanni ricevette il Sassonia-Lauenburg, comprendente le aree di Lauenburg e Hadeln, oltre all'area attorno a Otterndorf, nel basso Elba. Alberto II ottenne invece il Sassonia-Wittenberg attorno alla citt\u00e0 di Belzig. Giovanni cos\u00ec facendo divenne di fatto il fondatore del ramo di Sassonia-Lauenburg. Nel 1282 egli rinunci\u00f2 per\u00f2 al governo in favore dei suoi tre figli minori, anche se il loro zio Alberto II mantenne la reggenza a causa della loro minore et\u00e0. Dopo aver lasciato il governo, Giovanni I entr\u00f2 nel monastero francescano di Wittenberg, ove divenne priore.\nMatrimonio e figli.\nNel 1270 Giovanni spos\u00f2 Ingeborg Birgersdotter di Sm\u00e5land (1253 circa\u201330 giugno 1302, M\u00f6lln), figlia o nipote di Birger Jarl. La coppia ebbe otto figli, tra i quali citiamo:"}
{"id": "2793424", "revid": "287204", "url": "https://it.wikipedia.org/wiki?curid=2793424", "title": "Pattinaggio di velocit\u00e0 ai XXI Giochi olimpici invernali", "text": "Le gare di pattinaggio di velocit\u00e0 ai XXI Giochi olimpici invernali di Vancouver in Canada si sono svolte dal 13 al 27 febbraio 2010 al Richmond Olympic Oval.\nSono state disputate dodici competizioni nelle seguenti discipline: 500\u00a0m, 1000\u00a0m, 1500\u00a0m, 5000\u00a0m, 10000\u00a0m, gara a squadre ad inseguimento maschili e 500\u00a0m, 1000\u00a0m, 1500\u00a0m, 3000\u00a0m, 5000\u00a0m e gara a squadre ad inseguimento femminili."}
{"id": "2793425", "revid": "120150635", "url": "https://it.wikipedia.org/wiki?curid=2793425", "title": "Sansone e Dalila (Mantegna)", "text": "Sansone e Dalila \u00e8 un dipinto tempera a colla su tela di lino () di Andrea Mantegna, databile al 1495-1500 circa e conservato nella National Gallery di Londra.\nStoria.\nL'opera fa parte di quella produzione di grisaglie che caratterizz\u00f2 diverse opere del maestro mantovano negli ultimi anni dalla sua carriera, dal 1495 circa fino alla morte. Tali opere rivaleggiavano con la scultura ed erano molto apprezzate nell'ambiente della corte, anche per la scarsit\u00e0 di grandi scultori attivi a corte e la difficolt\u00e0 di procurarsi il marmo, che doveva essere importato da territori vicini con un certo esborso economico.\nLa tela di Londra \u00e8 di solito messa in relazione con altre della serie, in particolare con quella di analoghi formato e tecnica di \"Giuditta con la testa di Oloferne\" nella National Gallery of Ireland, con la quale ha anche in comune il tema della decapitazione.\nDescrizione e stile.\nIn un giardino, dove una vite si attorciglia su un albero e una fontana sgorga da una parete rocciosa finendo in una sarcofago antico, Dalila \u00e8 seduta mentre sta tagliando i capelli a Sansone addormentato, privandolo delle sue prodigiose forze. L'acconciatura di Dalila e la sua spalla scoperta derivano da modelli classici, quali i ritratti di matrone romane e le Veneri. La compenetrazione tra effetti pittorici e solidit\u00e0 imitante la scultura raggiunge un notevole vertice, grazie alla tecnica a monocromo.\nL'opera ha un fondale dipinto a finto marmo, con toni bruni e rossi, e un bordo nero tutt'attorno, come la \"Giuditta\" irlandese. L'origine accoppiata delle due tele, sebbene impostate a una cromia diversa (solo grigio e bruno nella seconda, forse indice rispettivamente di alba e tramonto) \u00e8 suggerita anche dall'andamento simmetrico delle venature inclinate a circa 45\u00b0 gradi e dal tema offerto che sembra un'antitesi: Giuditta eroina che decapita il demoniaco Oloferne, mentre la malvagia Dalila uccide l'eroe Sansone. Il ruolo negativo di Dalila \u00e8 sottolineato anche dal fatto che essa si rappresentata come diretta esecutrice del taglio dei capelli, non il barbiere come indicato nella Bibbia. Inoltre sull'albero al centro campeggia un cartiglio con la scritta (\"La femmina malvagia \u00e8 tre volte peggio del diavolo\"). I due episodi si possono leggere anche come la vittoria della lussuria sulla continenza e viceversa.\nIl monocromo d\u00e0 effetti scultorei, come se il pittore volesse ricreare l'effetto di una stele classica, o comunque un paragone tra pittura e scultura, tema molto in voga nel Rinascimento."}
{"id": "2793430", "revid": "204012", "url": "https://it.wikipedia.org/wiki?curid=2793430", "title": "William H. Moody", "text": ""}
{"id": "2793434", "revid": "1573940", "url": "https://it.wikipedia.org/wiki?curid=2793434", "title": "Eonycteris", "text": "Eonycteris () \u00e8 un genere di pipistrello della famiglia degli Pteropodidi. \nDescrizione.\nDimensioni.\nAl genere Eonycteris appartengono pipistrelli di medie dimensioni con la lunghezza della testa e del corpo tra 85 e 125\u00a0mm, la lunghezza dell'avambraccio tra 60 e 85\u00a0mm, la lunghezza della coda tra 12 e 33\u00a0mm e un peso fino a 90\u00a0g.\nCaratteristiche craniche e dentarie.\nIl cranio ha un rostro lungo e sottile e la scatola cranica relativamente meno deflessa rispetto agli altri membri della sottofamiglia. Le ossa pre-mascellari sono in semplice contatto. I denti masticatori sono eccessivamente ridotti e fuoriescono a malapena dalle gengive. \nSono caratterizzati dalla seguente formula dentaria:\nAspetto.\nLa pelliccia \u00e8 corta. Il colore delle parti superiori varia dal brunastro al marrone scuro, mentre le parti ventrali sono pi\u00f9 chiare. Nelle femmine i lati del collo sono quasi privi di peli, mentre nei maschi nella stessa zona sono presenti dei vistosi ciuffi di lunghi peli pi\u00f9 scuri. Il muso \u00e8 lungo, stretto e privo di verruche sulle labbra. La lingua \u00e8 lunga, sottile, estensibile e ricoperta in punta di papille filiformi. Le orecchie sono arrotondate e con il lobo antitragale piccolo. La coda \u00e8 lunga quanto l'arto inferiore. Il calcar \u00e8 presente, mentre l'uropatagio \u00e8 ridotto ad una sottile membrana lungo la parte interna degli arti inferiori. Le membrane alari sono ben distanziate tra loro, essendo attaccate sui fianchi del corpo e posteriormente tra il primo e secondo dito del piede. Il secondo dito della mano \u00e8 privo dell'artiglio. In alcune specie sono presenti due grosse ghiandole anali. La tibia \u00e8 priva di peli. Il quinto metacarpo \u00e8 notevolmente pi\u00f9 corto del terzo.\nTassonomia.\nIl genere comprende tre specie."}
{"id": "2793435", "revid": "729019", "url": "https://it.wikipedia.org/wiki?curid=2793435", "title": "Overmaster", "text": "Overmaster \u00e8 un supercriminale della DC Comics. Comparve per la prima volta dietro le quinte in \"Justice League of America\" n. 233 (dicembre 1984), e fu creato da Gerry Conway e Chuck Patton.\nStoria.\nUn alieno di 580 milioni di anni che si considera una forza celeste oltre il bene e il male, con lo scopo di \"agire quando il giudizio \u00e8 passato\". Dopo aver giudicato un mondo senza valore, ne collezion\u00f2 dei campioni di ogni specie vivente, per poi eliminarne ogni forma di vita.\nCadre.\nOvermaster comparve sulla Terra anni fa, assegnando alla Cadre originale di mettere la razza umana sotto \"verifica\". La Justice League originale sconfisse la Cadre, dopodich\u00e9 Overmaster scomparve. Anni dopo, agendo attraverso araldi come Aryan Brigade, i Nuovi Estremisti, e la Cadre dell'Immortale.\nCadre II.\nFinalmente facendosi conoscere, Overmaster selezion\u00f2 dei super criminali da ognuno dei gruppi per formare una nuova Cadre pi\u00f9 potente conosciuta come Cadre II. Overmaster era molto potente ma non aveva immaginazione. Quindi, annunci\u00f2 la sua intenzione di distruggere la Terra in una settimana, cancellando Central City dal pianeta e fermando le morti e le nascite intorno al globo come prova del suo potere. La Justice League invase la nave spaziale di Overmaster e ne utilizz\u00f2 la tecnologia per invertire tutti gli effetti delle attivit\u00e0 dell'alieno.\nMorte.\nOvermaster fu accidentalmente ucciso da Will Everett III, il secondo Amazing-Man, dopo che il membro della Justice League, Ice, fu uccisa dal criminale. Dopo questo evento, la League si trasfer\u00ec nella stazione spaziale di Overmaster, facendone il loro nuovo quartier generale.\nPoteri e abilit\u00e0.\nI veri poteri di Overmaster sono sconosciuti. Possiede l'accesso alla tecnologia avanzata e poteri energetici indefiniti."}
{"id": "2793436", "revid": "1372005", "url": "https://it.wikipedia.org/wiki?curid=2793436", "title": "Alberto I di Sassonia", "text": "Biografia.\nMembro della casata degli Ascanidi, Alberto era figlio del duca Bernardo III di Sassonia e di Brigitta di Danimarca, figlia del re Canuto V di Danimarca. Alberto support\u00f2 Ottone IV di Brunswick nella sua guerra contro gli Hohenstaufen. Riconciliatosi con l'imperatore Federico II, poco prima che morisse vi fu in progetto un'unione matrimoniale tra questo ed una figlia di Alberto.\nDopo la morte di Alberto nell'abbazia di Lehnin dove si era ritirato in riflessione, i suoi figli Giovanni I e Alberto II dapprima governarono insieme la Sassonia, successivamente la divisero nei due rami di Sassonia-Lauenburg e Sassonia-Wittenberg che ressero separatamente.\nMatrimonio e figli.\nNel 1222, Alberto spos\u00f2 Agnese d'Austria (*1206-prima del 29 agosto 1226*) figlia del duca Leopoldo VI d'Austria, della stirpe dei Babenberg, e di Teodora Angelina, della stirpe degli Angeli. Essi ebbero:\nNel 1238, Alberto spos\u00f2 Agnese di Turingia (*1205-1246*), figlia del langravio Ermanno I di Turingia, della stirpe dei Ludovingi, e di Sofia di Baviera, della stirpe dei Wittelsbach. Essi ebbero:\nNel 1247 Alberto spos\u00f2 Elena di Brunswick-L\u00fcneburg (*1231-6 settembre 1273*), figlia del duca Ottone il Bambino, della stirpe Welfen, e di Matilda del Brandeburgo, della stipe degli Ascanidi. Essi ebbero:"}
{"id": "2793438", "revid": "53251", "url": "https://it.wikipedia.org/wiki?curid=2793438", "title": "K-forma", "text": ""}
{"id": "2793440", "revid": "1226", "url": "https://it.wikipedia.org/wiki?curid=2793440", "title": "Teletrasportatore", "text": ""}
{"id": "2793442", "revid": "486946", "url": "https://it.wikipedia.org/wiki?curid=2793442", "title": "Carlo Federico Gonzaga", "text": ""}
{"id": "2793443", "revid": "767487", "url": "https://it.wikipedia.org/wiki?curid=2793443", "title": "Mi par che per adesso", "text": "Mi par che per adesso \u00e8 una canzone scritta dai The Bastard Sons of Dioniso e contenuta nell'album del 2009 \"In stasi perpetua\" prodotto da Gaudi e pubblicato da RCA Italiana, da cui il brano \u00e8 stato estratto come primo singolo.\nIl brano.\nIl brano \u00e8 stato arrangiato da Gaudi con l'utilizzo di moog e tastiera. Il singolo del brano \u00e8 stato reso disponibile per l'airplay radiofonico e per il download digitale dove raggiunge la massima posizione alla postazione n\u00b027. Inoltre i The Bastard Sons of Dioniso hanno dichiarato di essersi ispirati a \"L'incoronazione di Poppea\", opera lirica del compositore Claudio Monteverdi, per comporre parte del testo.\nIl video.\nIl video musicale prodotto per \"Mi par che per adesso\" \u00e8 stato diretto da Gianluca Catania."}
{"id": "2793459", "revid": "1573940", "url": "https://it.wikipedia.org/wiki?curid=2793459", "title": "Paul Morton", "text": "Biografia.\nFu il trentaseiesimo segretario della marina statunitense sotto il presidente degli Stati Uniti d'America Theodore Roosevelt. Figlio di Julius Sterling Morton e fratello di Joy Morton fu anche vicepresidente della Atchison, Topeka and Santa Fe Railway (compagnia ferroviaria americana operativa tra il 1859 e il 1995)."}
{"id": "2793460", "revid": "1573940", "url": "https://it.wikipedia.org/wiki?curid=2793460", "title": "Syconycteris", "text": "Syconycteris () \u00e8 un genere di pipistrelli della famiglia degli Pteropodidi. \nDescrizione.\nDimensioni.\nAl genere Syconycteris appartengono pipistrelli di piccole dimensioni con la lunghezza dell'avambraccio tra 50 e 61,6\u00a0mm e un peso fino a 47\u00a0g.\nCaratteristiche craniche e dentarie.\nIl cranio presenta un rostro allungato, con le ossa pre-mascellari ben saldate all'osso circostante. Sono presenti dei fori post-orbitali. Gli incisivi superiori sono relativamente grandi, mentre quelli inferiori pi\u00f9 esterni sono circa due volte pi\u00f9 grandi di quelli pi\u00f9 interni.\nSono caratterizzati dalla seguente formula dentaria:\nAspetto.\nIl muso \u00e8 lungo ed affusolato, con un solco verticale tra le narici che termina sul labbro superiore. La lingua \u00e8 lunga ed estensibile, ricoperta di papille filiformi sulla punta. Le membrane alari sono attaccate posteriormente tra il quarto e quinto dito del piede, caratteristica unica nella famiglia. La coda, l'uropatagio e il calcar sono notevolmente ridotti o addirittura in una specie, \"S.hobbit\" del tutto assenti. Non \u00e8 stato osservato dimorfismo sessuale.\nDistribuzione.\nIl genere \u00e8 diffuso nell'Ecozona australasiana, dalle Isole Molucche attraverso la Nuova Guinea fino alle coste dell'Australia orientale.\nTassonomia.\nIl genere comprende 3 specie."}
{"id": "2793461", "revid": "767487", "url": "https://it.wikipedia.org/wiki?curid=2793461", "title": "Acid Jazz Records", "text": "La Acid Jazz Records \u00e8 un'etichetta discografica britannica.\nStoria dell'etichetta.\nViene fondata nel 1987 dal dj soul Gilles Peterson e da Eddie Piller, l'inventore della fanzine mod inglese \"Extraordinary Sensations\", molto in voga in quegli anni.\nLa prima produzione fu Totally Wired, una compilation di vari artisti della scena acid jazz tra cui i Galliano, Brand New Heavies e New Jersey Kings, alla quale seguirono varie produzioni tra cui il primo singolo dei Jamiroquai \"When You Gonna Learn\", il secondo album musicale della cantante portoricana La India e vari album dei James Taylor Quartet, oltre che a varie compilation tra cui compaiono anche gli italiani Link Quartet."}
{"id": "2793462", "revid": "3115", "url": "https://it.wikipedia.org/wiki?curid=2793462", "title": "Aldo De Martino", "text": "Biografia.\nEsordisce nel 1968 a Napoli. Dopo aver frequentato l'\"Accademia d'arte drammatica Ernesto Grassi\", entra in una compagnia di teatro sperimentale. Quindi passa al cabaret e, dopo aver superato un provino alla Rai, entra a far parte di un gruppo di giovani attori impiegati in vari ruoli in sceneggiati, commedie e variet\u00e0 sia radiofonici che televisivi.\nNel 1969 fa parte de \"I Cabarinieri\", insieme con Renato Rutigliano e Lucia Cassini, gruppo cabarettistico napoletano, che avr\u00e0 un discreto successo con molteplici apparizioni sulle reti nazionali. \nPresente in diversi film come caratterista, al fianco di attori come Giancarlo Giannini e Jack Lemmon. Nel 2014 viene insignito di una \"Menzione speciale alla carriera\" durante il gal\u00e0 di premiazione finale del Premio Li Curti presso la citt\u00e0 salernitana di Cava de' Tirreni."}
{"id": "2793463", "revid": "125692422", "url": "https://it.wikipedia.org/wiki?curid=2793463", "title": "Chiesa di San Giacomo Apostolo (Savona)", "text": "La chiesa di San Giacomo Apostolo \u00e8 la chiesa parrocchiale della frazione di Montemoro nel comune di Savona. Sorge in prossimit\u00e0 della strada statale 29 del Colle di Cadibona.\nL'interno si presenta a navata unica, con abside semicircolare, altare maggiore in marmo, coro ligneo e volta a botte. Il pavimento dell'altare \u00e8 tipico in seminato genovese, la navata presenta invece la pavimentazione in cementine in ottimo stato. \nL'organo, costruito dalla ditta Agati e Tronci di Pistoia nel 1884, si presenta smontato e riposto in vari pezzi in sagrestia."}
{"id": "2793470", "revid": "125260958", "url": "https://it.wikipedia.org/wiki?curid=2793470", "title": "Boghislao XIV di Pomerania", "text": "Era figlio del duca di Pomerania Boghislao XIII (1544 \u2013 1606) e della di lui prima moglie Clara di Braunschweig-L\u00fcneburg (1550 \u2013 1598).\nBiografia.\nL'esercizio autonomo del potere.\nEsercit\u00f2 dal 1606, insieme al fratello Giorgio II di Pomerania, l'amministrazione degli uffici dei distretti di R\u00fcgenwalde e B\u00fctow e dal 1617, dopo la morte di questi, da solo.\nNel 1615 spos\u00f2 Elisabetta di Schleswig-Holstein-Sonderburg (1580 \u2013 1653) dalla quale non ebbe figli.\nDal 1618 infuri\u00f2 la guerra dei trent'anni, dalla quale in un primo momento la Pomerania fu risparmiata. Boghislao si comport\u00f2 inizialmente da neutrale ma non pot\u00e9 sostenere a lungo questa posizione a causa delle forti pressioni esterne. La costituzione di una propria difesa territoriale non and\u00f2 oltre l'arruolamento di un contingente di soldati nel 1626.\nDal 1620, anno della morte del fratello Francesco, Bogislao XIV assunse anche il governo del ducato di Pomerania-Stettino.\nLa guerra polacco-svedese (1621-1629) coinvolse la Pomerania solo indirettamente. Il suo parente Federico Kettler, duca di Curlandia, nel 1621 si alle\u00f2 temporaneamente con gli svedesi nonostante il legame feudale con la Polonia cosicch\u00e9 Boghislao XIV dovette impegnarsi per lui presso il re di Polonia e ne accolse presso di lui il fratello Guglielmo Kettler\nCon la morte del fratello Francesco, avvenuta nel 1620, e quella dell'altro fratello Ulrico, avvenuta nel 1622, egli divenne duca reggente di Pomerania-Stettino e vescovo di Cammin. Dopo la morte del cugino Filippo Giulio di Pomerania, che aveva governato una parte della Pomerania come duca di Pomerania- Wolgast, Boghislao assunse anche la signoria del Wolgast, cosicch\u00e9 i due ducati riuniti ebbero un unico governo.\nNonostante le assicurazioni dell'imperatore Ferdinando II di non occupare la Pomerania, il Wallenstein nell'estate del 1627, invase l'Holstein, quindi il Brandeburgo ed il Meclemburgo e poco dopo la stessa Pomerania. Dopo la cosiddetta Capitolazione di Franzburg, Boghislao dovette concedere l'acquartieramento delle truppe imperiali nel proprio paese.\nSolamente Stralsund si rifiut\u00f2 di accogliere le truppe di occupazione e resistette con successo, grazie anche all'aiuto svedese e danese, all'assedio postovi dal Wallenstein. Un'alleanza conclusa nel 1628 fra la Svezia e la citt\u00e0 di Stralsund signific\u00f2 di fatto l'autonomia politica della citt\u00e0 e la perdita di ogni potere sulla medesima da parte del duca di Pomerania.\nNel frattempo le truppe imperiali acquartierate in Pomerania erano state fortemente rinforzate rivelandosi un vero e proprio flagello per il territorio. Boghislao si rec\u00f2 per questo pi\u00f9 volte dall'imperatore e pi\u00f9 tardi utilizz\u00f2 questo comportamento delle truppe di occupazione come giustificazione della sua politica di alleanza con la Svezia.\nL'unione con la Svezia.\nDopo essere sbarcato con successo in Pomerania, Gustavo II Adolfo, re di Svezia costrinse Boghislao ad allearsi con lui. L'accordo che ne risult\u00f2 in conclusione definiva l'alleanza, stipulata il 25 agosto 1630 a Stettino ma con valore retroattivo al 10 del mese prima (giorno dello sbarco svedese), come un \"patto difensivo\". Il duca, ed in suo nome la nobilt\u00e0 del ducato, poteva cos\u00ec mantenere l'amministrazione civile e religiosa del ducato ma tutti gli aspetti di politica militare sarebbero stati in mano svedese, cos\u00ec come la politica estera sarebbe stata riservata alla corona svedese.\nBoghislao XIV si premur\u00f2 di scrivere all'imperatore che questa alleanza aveva il solo scopo di tener fuori la Pomerania dai conflitti europei e non era diretta contro l'Impero, ma l'imperatore non la prese bene e dispose che l'occupazione delle truppe imperiali fosse ancor pi\u00f9 dura nei confronti della popolazione. La conseguenza fu una serie di incursioni delle truppe imperiali, che bruciarono case e villaggi e sottoposero la popolazione ad ulteriori angherie. Questo comportamento spinse ancor pi\u00f9 gli abitanti della Pomerania verso gli svedesi.\nLe truppe svedesi gi\u00e0 nel 1631 riuscirono a cacciare dalla Pomerania le truppe imperiali e l'ultima piazzaforte in mano a questi ultimi, Greifswald, fu posta sotto assedio dagli svedesi il 12 giugno 1631 e la sua guarnigione capitol\u00f2 pochi giorni dopo, con la morte del comandante Perusi.\nSuccessione.\nDopo la morte di Boghislao, deceduto senza eredi, la Pomerania era contesa fra Giorgio Guglielmo, principe elettore di Brandeburgo (1595\u00a0\u2013 1640), titolato a succedere secondo un patto fra le due famiglie risalente al 1464, ed il re di Svezia, Gustavo II Adolfo, che aveva ottenuto tale diritto per volont\u00e0 di Boghislao XIV a seguito del Trattato di Stettino del 1630. La controversia si risolse militarmente e si concluse con la Pace di Vestfalia (1648) che pose fine alla guerra dei trent'anni. La Pomerania fu spartita fra Svezia e Brandeburgo."}
{"id": "2793472", "revid": "1573940", "url": "https://it.wikipedia.org/wiki?curid=2793472", "title": "Melonycteris", "text": "Melonycteris () \u00e8 un genere di pipistrelli della famiglia degli Pteropodidi. \nDescrizione.\nDimensioni.\nAl genere Melonycteris appartengono pipistrelli di medio-piccole dimensioni con la lunghezza dell'avambraccio tra 55,1 e 64,4\u00a0mm.\nCaratteristiche craniche e dentarie.\nIl cranio ha le ossa pre-mascellari in semplice contatto. La specie \"M. woodfordi\" ha un solo incisivo su ogni semi-arcata inferiore.\nSono caratterizzati dalla seguente formula dentaria:\nAspetto.\nIl muso \u00e8 lungo ed affusolato, con la lingua lunga ed estensibile, ricoperta di lunghe papille filiformi sulla punta. Sono privi di coda, mentre l'uropatagio \u00e8 ben sviluppato lungo la parte interna degli arti inferiori ma notevolmente ridotto al centro. Le membrane alari sono attaccate lungo i fianchi e posteriormente e tra il terzo e quarto metatarso. La tibia \u00e8 ricoperta di peli, mentre l'avambraccio \u00e8 praticamente nudo. Le specie \"M. woodfordi\" e \"M.fardoulisi\" sono privi dell'artiglio sull'indice della mano.\nTassonomia.\nIl genere comprende 3 specie:"}
{"id": "2793477", "revid": "1543377", "url": "https://it.wikipedia.org/wiki?curid=2793477", "title": "European League femminile 2010", "text": "La II European League di pallavolo femminile si \u00e8 svolta dal 5 giugno al 25 luglio 2010. Dopo la fase a gironi che si \u00e8 giocata dal 5 giugno al 18 luglio, la fase finale, a cui si qualificate le prime tre squadre classificate tra i due gironi di qualificazione, pi\u00f9 la Turchia, paese ospitante, si \u00e8 svolta dal 24 al 25 luglio ad Ankara, in Turchia. Alla competizione hanno partecipato 8 squadre nazionali europee e la vittoria finale \u00e8 andata per la seconda volta consecutiva alla Serbia, che si \u00e8 qualificata anche per il World Grand Prix 2011.\nPodio.\nCampione.\nSerbia(Secondo titolo)\nSecondo posto.\nBulgaria\nTerzo posto.\nTurchia"}
{"id": "2793478", "revid": "198277", "url": "https://it.wikipedia.org/wiki?curid=2793478", "title": "Cornelio (fumetto)", "text": ""}
{"id": "2793481", "revid": "1543377", "url": "https://it.wikipedia.org/wiki?curid=2793481", "title": "Salto con gli sci ai XXI Giochi olimpici invernali - Trampolino normale", "text": "Nel salto con gli sci ai XXI Giochi olimpici invernali la gara dal trampolino normale si disput\u00f2 nella localit\u00e0 di Whistler il 12 e il 13 febbraio 2010 sul trampolino K95 del Whistler Olympic Park Ski Jumps e parteciparono 61 atleti, che effettuarono due salti con valutazione della distanza e dello stile. La prima giornata \u00e8 stata dedicata alle qualificazioni, mentre la seconda ai salti di finale.\nIl campione olimpico uscente, che aveva conquistato l'oro nella precedente edizione di , era il norvegese Lars Byst\u00f8l, che non difese il titolo essendosi ritirato dalle competizioni nella stagione 2008.\nRisultati.\nQualificazioni.\nIl 12 fu effettuata una prova di qualificazione per determinare i 40 finalisti che si aggiunsero ai 10 ammessi di diritto grazie alla classifica della Coppa del Mondo; un salto preliminare di prova si svolse a partire dalle ore 9:00, cui segu\u00ec la qualificazione vera e propria alle ore 10:00.\nI dieci atleti ammessi di diritto alla finale, dei quali alcuni effettuarono il salto di prova, furono:\nI 41 atleti ammessi alla finale grazie al risultato conseguito nelle qualificazioni furono:\nFinale.\nGli atleti ha gareggiato per la finale il giorno seguente eseguendo due salti, il secondo dei quali \u00e8 stato effettuato soltanto dai primi trenta classificati al termine della prima tornata. Il totale realizzato nei due salti \u00e8 stato utilizzato per stabilire il vincitore. La giornata dei saltatori \u00e8 iniziata alle 8:30 locali con un salto di prova, mentre le due serie di salti di gara hanno preso il via rispettivamente alle 9:45 e 10:15."}
{"id": "2793483", "revid": "228587", "url": "https://it.wikipedia.org/wiki?curid=2793483", "title": "Tuccia (Mantegna)", "text": "La vestale Tuccia \u00e8 un dipinto tempera all'uovo su tavola di pioppo (72,5x23 cm) di Andrea Mantegna, databile al 1495-1500 circa e conservato nella National Gallery di Londra.\nStoria.\nL'opera fa parte di quella produzione di grisaglie che caratterizz\u00f2 diverse opere del maestro mantovano negli ultimi anni dalla sua carriera, dal 1495 circa fino alla morte. Tali opere rivaleggiavano con la scultura ed erano molto apprezzate nell'ambiente della corte, anche per la scarsit\u00e0 di grandi scultori attivi a corte e la difficolt\u00e0 di procurarsi il marmo, che doveva essere importato da territori vicini con un certo esborso economico.\nLa tavola fa coppia con quella di \"Sofonisba\" nello stesso museo, che originariamente doveva avere misure identiche, e con due tele a Montreal Museum of Fine Arts (\"Giuditta\" e \"Didone\"), con le quali formavano il gruppo delle \"Donne esemplari dell'antichit\u00e0\". Citate tutte e quattro nell'inventario \"port mortem\" dei beni dell'ultimo duca di Mantova Carlo Federico Gonzaga nel 1542, passarono attraverso Santi Rota nelle collezioni del maresciallo Schulenburg, venendo citate in un inventario del 1738. Alcune incertezze nella ricostruzione storica sono date dalle misure che non combaciano, n\u00e9 con questa coppia n\u00e9 con quella di Montr\u00e9al.\nLe due tavolette londinesi vennero battute a un'asta di Christie's il 13 aprile 1775, quando vennero separate dalle altre due, entrando nelle raccolte del Duca di Hamilton e venendo infine acquistate dal museo londinese alla dispersione di quelle collezioni nel 1882.\nDescrizione e stile.\nTuccia era una vestale romana, ingiustamente accusata di aver violato il voto di castit\u00e0 (\"incestum\"), colpa punita con una pena severissima. La vestale chiese di poter provare la sua innocenza sottoponendosi a una ordalia consistente nel tentare di raccogliere l'acqua del Tevere con un setaccio, dopo aver richiesto l'aiuto della dea Vesta. La prova riusc\u00ec e Tuccia venne ritenuta innocente.\nMantegna raffigur\u00f2 la giovane col setaccio in mano, che la fece gi\u00e0 ritenere come un'allegoria dell'\"Estate\" (intesa come raffigurazione della separazione della pula dal grano), altri vi hanno letto una virt\u00f9, la \"Carit\u00e0\". Inoltre le quattro eroine della serie fanno parte dei \"Trionfi\" del Petrarca, per cui sono legate anche da ascendenze letterarie. Longhi, citato da Garavaglia, sugger\u00ec che le due tavole londinesi potessero essere state associate all'\"Introduzione del culto di Cibele a Roma\" per le dimensioni analoghe in altezza, ma non vi \u00e8 traccia documentaria che avalli tale ipotesi.\nLo sfondo \u00e8 composto da una screziatura che riproduce un marmo, con in alto una ghirlanda a cui \u00e8 legato un vaso contenente gigli, simbolo di \"Purezza\". La figura di Tuccia \u00e8 rappresentata a monocromo come se fosse in bronzo dorato, con alcuni virtuosismi, come l'acqua nel setaccio, rappresentata con un sottilissimo tratteggio dorato. Il panneggio ha un taglio metallico, paragonabile a quello della \"Madonna col Bambino tra i santi Giovanni Battista e Maria Maddalena\", datata di solito agli anni 1497-1500."}
{"id": "2793484", "revid": "36426", "url": "https://it.wikipedia.org/wiki?curid=2793484", "title": "Trionfi (Petrarca)", "text": ""}
{"id": "2793487", "revid": "6923", "url": "https://it.wikipedia.org/wiki?curid=2793487", "title": "Fratelli Nardi", "text": "La Fratelli Nardi, divenuta successivamente Nardi SA per Costruzioni Aeronautiche, era un'azienda aeronautica italiana fondata a Milano dai fratelli Euste, Elio e Luigi Nardi.\nStoria.\nLa fondazione.\nNel 1934 i fratelli Nardi, giunti da Venarotta, decidono di entrare nel mercato aeronautico\nfondando a Milano l'azienda che porter\u00e0 il loro cognome. Il loro primo progetto, ad opera di Luigi Nardi, \u00e8 l'FN.305, un monomotore monoplano da addestramento il cui prototipo venne portato in volo per la prima volta dal pilota Arturo Ferrarin il 19 febbraio 1935. Il modello riscosse l'interesse della Regia Aeronautica ma non avendo le sufficienti risorse per effettuare una produzione presso i propri stabilimenti siti presso l'aeroporto Enrico Forlanini a Linate, venne concesso alla Rinaldo Piaggio di produrlo in serie.\nLa produzione si intensifica con la realizzazione del successivo FN.315, sviluppo dell'FN.305, e che obbliga l'azienda a ricercare una soluzione per poter evadere in proprio le commissioni che le arrivano anche dall'estero. Decide quindi di sfruttare degli incentivi messi a disposizione dal Ministero dell'Aeronautica e di creare una propria succursale a Loreto occupando, in attesa della costruzione di nuovi stabilimenti alcuni edifici non pi\u00f9 utilizzati presso il locale aeroporto. Nel periodo successivo verranno realizzati parti dei velivoli a Loreto che verranno poi assemblati a Milano per la costruzione finale.\nIl periodo bellico.\nGli eventi bellici che portarono all'inizio della Seconda guerra mondiale crearono la necessit\u00e0 di un apparato per la revisione e riparazione dei velivoli in carico alla Regia Aeronautica, attivit\u00e0 concessa alla Fratelli Nardi che, non avendo a disposizione i macchinari atti a lavorare le parti metalliche dei nuovi caccia, oper\u00f2 principalmente sui modelli realizzati in tecnica mista, i Fiat C.R.32 e Fiat C.R.42, agli addestratori IMAM Ro.41 ed i propri FN.305. Con le nuove esigenze si interruppe anche la progettazione di nuovi modelli. Il prosieguo dell'andamento del conflitto avverso all'Italia costrinse comunque a decentrare parzialmente la produzione ad altre aziende anche se era prevista lo spostamento della produzione interamente a Loreto.\nCon l'armistizio di Cassibile le truppe della Wehrmacht occupano l'aeroporto e le strutture della Fratelli Nardi che conserveranno fino all'arrivo degli Alleati, nel giugno 1944, non prima di aver requisito i macchinari ed aver distrutto i manufatti.\nIl dopoguerra.\nNel difficile panorama di ricostruzione industriale che invest\u00ec l'Italia dopo il termine della seconda guerra mondiale, la Fratelli Nardi riusc\u00ec a sopravvivere trasformandosi in Nardi SA per Costruzioni Aeronautiche. Con questa nuova realt\u00e0 aziendale nel 1952 venne sviluppato il Nardi FN.333 ma che venne commercializzato in seguito dalla SIAI-Marchetti. Fu l'ultimo modello di velivolo progettato dall'azienda.\nL'azienda rimase comunque nel campo fino al 1971 quando confluir\u00e0 in Breda Nardi Costruzioni Aeronautiche."}
{"id": "2793488", "revid": "124747700", "url": "https://it.wikipedia.org/wiki?curid=2793488", "title": "Boghislao XIII di Pomerania", "text": "Era figlio di Filippo I, duca di Pomerania-Wolgast (1515 \u2013 1560) e della di lui consorte Maria di Sassonia (1515\u20131583).\nBiografia.\nAll'et\u00e0 di quattordici anni inizi\u00f2 gli studi all'Universit\u00e0 di Greifswald. Qui nel 1559 fu nominato rettore per un anno. Dal 1567 fu \ncorreggente del ducato di Pomerania-Wolgast con i fratelli Ernesto Ludovico, Giovanni Federico e Barnim X, ma dal 1569 si rassegn\u00f2 ad occuparsi dell'amministrazione del solo ducato di Barth e R\u00fcgenwalde. A Barth, nel 1582, fond\u00f2 una tipografia il cui successo varc\u00f2 presto i confini della regione: tra l'altro, nel 1588, la tipografia stamp\u00f2 in 1000 esemplari una versione della Bibbia in lingua basso-tedesca, detta \"Barther Bible\"\nNel 1587 confer\u00ec lo stato di citt\u00e0 ad una piccola localit\u00e0 denominata fin dal 1231 \"Rosetum sanctae Mariae\", dal convento omonimo col\u00e0 esistente, quindi \"Novum Campum\" (in lingua basso-tedesca \"Nyencampe\"), ribattezzandola Franzburg, rimastole fino ad ora, che secondo i suoi ambiziosi piani avrebbe dovuto competere con la citt\u00e0 a lui ostile di Stralsund, ma che invece rimase solo una cittadina di provincia.\nDal 1603, con la morte del fratello Barnim X, succeduto all'altro fratello Giovanni Federico (\u20201600), il ducato di Pomerania-Stettino e quello di Pomerania-Barth furono unificati sotto Boghislao, al quale tocc\u00f2 il governo di entrambi secondo l'accordo di successione redatto a Jasenitz (quartiere di Police) nel 1569, la cui applicazione era stata determinata dall'assenza di eredi da parte dei suoi due fratelli. Boghislao govern\u00f2 fino alla sua morte, tuttavia risiedette in Barth, nominando governatore il suo primogenito Filippo II.\nMor\u00ec a Stettino e la sua salma fu inumata nella chiesa del castello. Gli succedette il figlio Filippo II nel ducato di Pomerania-Stettino, mentre quello di Pomerania-R\u00fcgenwalde tocc\u00f2 ai figli .\nMatrimoni e discendenza.\nBoghislao III spos\u00f2 in prime nozze Clara di Brunswick-L\u00fcneburg (1550 \u2013 1598), figlia di Francesco di Brunswick-L\u00fcneburg principe di Gifhorn dalla quale ebbe 11 figli fra i quali:\nDopo la morte di Clara, Boghislao si rispos\u00f2 nel 1601 con Anna di Schleswig-Holstein-Sonderburg (1577 \u2013 1616), figlia di Giovanni di Schleswig-Holstein-Sonderburg (1545 \u2013 1622) e della di lui prima moglie Elisabetta di Brunswick-Grubenhagen, dalla quale non ebbe figli."}
{"id": "2793492", "revid": "228587", "url": "https://it.wikipedia.org/wiki?curid=2793492", "title": "Sofonisba (Mantegna)", "text": "Sofonisba \u00e8 un dipinto tempera all'uovo su tavola di pioppo (72,1x19,8\u00a0cm) di Andrea Mantegna, databile al 1495-1500 circa e conservato nella National Gallery di Londra.\nStoria.\nL'opera fa parte di quella produzione di grisaglie che caratterizz\u00f2 diverse opere del maestro padovano negli ultimi anni della sua carriera, dal 1495 circa fino alla morte. Tali opere rivaleggiavano con la scultura ed erano molto apprezzate nell'ambiente della corte, anche per la scarsit\u00e0 di grandi scultori attivi a corte e la difficolt\u00e0 di procurarsi il marmo, che doveva essere importato da territori vicini con un certo esborso economico.\nLa tavola fa coppia con quella di \"Tuccia\" nello stesso museo, che originariamente doveva avere misure identiche, e con due tele attualmente al Montreal Museum of Fine Arts (\"Giuditta\" e \"Didone\"), con le quali formavano il gruppo delle \"Donne esemplari dell'antichit\u00e0\". Citate tutte e quattro nell'inventario \"post mortem\" dei beni dell'ultimo duca di Mantova Carlo Federico Gonzaga nel 1542, passarono attraverso Santi Rota nelle collezioni del maresciallo Schulenburg, venendo citate in un inventario del 1738. Alcune incertezze nella ricostruzione storica sono date dalle misure che non combaciano, n\u00e9 con questa coppia n\u00e9 con quella di Montr\u00e9al.\nLe due tavolette londinesi vennero battute a un'asta di Christie's il 13 aprile 1775, quando vennero separate dalle altre due, entrando nelle raccolte del Duca di Hamilton e venendo infine acquistate dal museo londinese alla dispersione di quelle collezioni nel 1882.\nDescrizione e stile.\nSofonisba fu una nobile cartaginese, figlia di Asdrubale Giscone e moglie di Siface, re dei Numidi, che avrebbe spinto ad allearsi con i Cartaginesi contro i Romani. Fatta prigioniera da Massinissa insieme con il marito dopo la sconfitta nella battaglia dei Campi Magni (203 a.C.), probabilmente si uccise bevendo un veleno.\nMantegna raffigur\u00f2 la giovane col bicchiere in mano, che la fece gi\u00e0 ritenere come un'allegoria dell'\"Autunno\" (intesa come raffigurazione del vino), mentre pi\u00f9 probabilmente essa venne scelta per sottintendere una virt\u00f9, magari la \"Fede\". Inoltre le quattro eroine della serie fanno parte dei \"Trionfi\" del Petrarca, per cui sono legate anche da ascendenze letterarie. Longhi, citato da Garavaglia, sugger\u00ec che le due tavole londinesi potessero essere state associate all'\"Introduzione del culto di Cibele a Roma\" per le dimensioni analoghe in altezza, ma non vi \u00e8 traccia documentaria che avalli tale ipotesi.\nLo sfondo \u00e8 composto da una screziatura che riproduce un marmo, con al centro un alberello di alloro. La figura di Sofonisba \u00e8 rappresentata a monocromo come se fosse in bronzo dorato, con alcuni virtuosismi, come l'effetto del diaspro sul calice o il riflesso brillante dell'orecchino in cristallo di rocca. Il panneggio ha un taglio metallico, paragonabile a quello della \"Madonna col Bambino tra i santi Giovanni Battista e Maria Maddalena\", datata di solito agli anni 1497-1500."}
{"id": "2793493", "revid": "287204", "url": "https://it.wikipedia.org/wiki?curid=2793493", "title": "Beatrice di Navarra", "text": ""}
{"id": "2793505", "revid": "1313191", "url": "https://it.wikipedia.org/wiki?curid=2793505", "title": "Gameragna", "text": "Gameragna \u00e8 una frazione del comune di Stella, in provincia di Savona. Al censimento 2009 aveva 330 abitanti.\nGeografia fisica.\nTerritorio.\nIl territorio di Gameragna, da cui deriva l'identificazione della frazione, fu stabilito solo nel XVI secolo con la creazione della parrocchia autonoma smembrata da San Martino. Si tratta della frazione posta pi\u00f9 a sud, e confine con le frazioni di Stella San Martino, Stella San Giovanni, Sanda (del comune di Celle Ligure) e Albisola Superiore\nCaratteristiche.\nLa sua particolare posizione, molto vicina alla costa, ha permesso a Gameragna di differenziarsi dalle altre frazioni di Stella per diversi aspetti. Innanzitutto \u00e8 l'unica frazione che \u00e8 formata da un'unica borgata, a differenza delle altre che sono costituite per la maggior parte da case sparse. Il piccolo centro storico \u00e8 quindi caratterizzato da strette viuzze ed archivolti, dominati dalla chiesa parrocchiale e dall'oratorio. A Gameragna storicamente i tetti delle case sono sempre stati coperti da coppi in laterizio anzich\u00e9 da lastre di ardesia come nelle altre Stelle. Considerate le favorevoli condizioni climatiche e la scarsit\u00e0 di precipitazioni nevose, era un tempo anche l'unico zona del comune dove fosse diffusa la coltivazione dell'ulivo."}
{"id": "2793507", "revid": "1573940", "url": "https://it.wikipedia.org/wiki?curid=2793507", "title": "Notopteris", "text": "Notopteris () \u00e8 un genere di pipistrello della famiglia degli Pteropodidi. \nDescrizione.\nDimensioni.\nAl genere Notopteris appartengono pipistrelli di medio-piccole dimensioni con la lunghezza della testa e del corpo tra 93 e 110\u00a0mm, la lunghezza dell'avambraccio tra 59 e 71,3\u00a0mm, la lunghezza della coda tra 43 e 62\u00a0mm e un peso fino a 73\u00a0g.\nCaratteristiche craniche e dentarie.\nIl cranio ha un rostro allungato, una scatola cranica rotonda e con la porzione posteriore deflessa, un canale sopra-orbitale lungo e le ossa pre-mascellari superiori ampie I canini sono lunghi, il primo premolare inferiore \u00e8 insolitamente grande. Negli esemplari adulti l'incisivo interno superiore \u00e8 spesso deciduo.\nSono caratterizzati dalla seguente formula dentaria:\nAspetto.\nLa pelliccia \u00e8 relativamente corta. Le parti dorsali variano dal bruno-olivastro al marrone scuro, mentre quelle ventrali sono pi\u00f9 chiare. Il muso \u00e8 allungato e sottile, gli occhi sono grandi. La lingua \u00e8 lunga, estensibile e provvista di diverse papille filiformi sulla punta. Le orecchie sono relativamente piccole e arrotondate. Il secondo dito della mano \u00e8 privo di artiglio, la tibia \u00e8 molto allungata. Le ali sono attaccate lungo la spina dorsale, dando l'impressione di una schiena priva di peli, in maniera simile all'altro genere di Megachirotteri \"Dobsonia\". La coda \u00e8 molto lunga e formata da 10 vertebre caudali, mentre l'uropatagio \u00e8 ridotto ad una membrana lungo le parti interne degli arti inferiori.\nDistribuzione.\nIl genere \u00e8 diffuso nella Melanesia.\nTassonomia.\nIl genere comprende due specie."}
{"id": "2793509", "revid": "1629429", "url": "https://it.wikipedia.org/wiki?curid=2793509", "title": "Algoritmo di Edmonds", "text": "Nella teoria dei grafi l'algoritmo di Edmonds, chiamato anche algoritmo di Chu-Liu-Edmonds, \u00e8 utilizzato per determinare, a partire da un dato digrafo pesato e fortemente connesso, un suo sottoalbero orientato di peso minimo e avente assegnata radice. L'algoritmo individua cio\u00e8 un sottoinsieme degli archi del dato digrafo che costituisca un albero tale che ogni coppia dei nodi presi in considerazione sia connessa attraverso un cammino orientato e tale che il peso totale degli archi individuati risulti minimo. Una prevedibile variante dell'algoritmo ricerca il sottoalbero orientato di peso massimo.\nQuesto algoritmo \u00e8 stato sviluppato in modo indipendente da Chu e Liu nel 1965 e da Jack Edmonds nel 1967. Edmonds ha fornito una dimostrazione della sua correttezza, piuttosto macchinosa e complessa, utilizzando procedimenti della programmazione lineare. \nDescrizione.\nL'algoritmo accetta in ingresso un grafo orientato e pesato \"G\" = \"(V,A,w,a)\", dove \"V\" \u00e8 l'insieme dei nodi, \"A\" l'insieme degli archi, \"w: A\" \u2192 \"R+\" una funzione dall'insieme degli archi all'insieme dei numeri reali e \"a\" il nodo che si richiede essere radice dell'albero. In uscita restituisce l'albero orientato di supporto a costo minimo \"T* = (V,A*,w,a)\", dove \"A*\" \u00e8 un sottoinsieme di \"A\" formato da \"card(V ) - 1\" archi. Durante l'esecuzione l'algoritmo opera su grafi intermedi \"Gi = (V,Ai,w,a)\" e su alberi intermedi \"Tj = (Vj, A*j,w,a)\" che vengono man mano modificati. \nAll'inizio vengono eliminati gli archi entranti nella radice \"a\", evidentemente estranei all'albero richiesto. Successivamente l'algoritmo opera in due fasi, dette rispettivamente di contrazione, o fase C, e di espansione, o fase E: durante una fase C si contrae il grafo \"Gi = (V,Ai,w,a)\" per eliminare i suoi eventuali cicli; durante la fase E si espande l'albero \"Tj = (Vj, A*j,w,a)\" per far riemergere i nodi dei cicli che erano stati contratti. Sia durante la fase di contrazione che durante la fase di espansione avviene la scelta degli archi presenti nella soluzione finale \"T* = (V,A*,w,a)\".\nConsideriamo la fase di contrazione che accetta in ingresso il grafo \"G\" = \"(V,A,w,a)\" :\nConsideriamo ora la fase di espansione che accetta in ingresso l'albero \"T1 = (V1, A*1,w,a)\" ottenuto al termine della precedente fase di contrazione:\nAlla contrazione di ogni ciclo in un supernodo durante una fase C, corrisponde l'espansione di tale supernodo nel ciclo di partenza durante la fase E."}
{"id": "2793511", "revid": "46291", "url": "https://it.wikipedia.org/wiki?curid=2793511", "title": "Limodorum trabutianum", "text": "Limodorum trabutianum \u00e8 una pianta appartenente alla famiglia delle Orchidacee.\nL'epiteto specifico \u00e8 dedicato al botanico francese Lous-Charles Trabut (1853-1928).\nDescrizione.\n\u00c8 una pianta del tutto simile a Limodorum abortivum, dalla quale si distingue per i seguenti caratteri morfologici:\ninfiorescenza a spiga pi\u00f9 densa con 10-20 fiori parzialmente aperti e leggermente profumati;petali e sepali pi\u00f9 rivolti verso l'alto;sperone breve, sacciforme, lungo 2\u20133\u00a0mm o appena abbozzato o del tutto assente;labello nastriforme invece che triangolare;Ginostemio pi\u00f9 grosso.\nFioritura da inizio maggio a inizio giugno.\nDistribuzione e habitat.\nHa una distribuzione stenomediterraneea, centro -occidentale.\nIn Italia \u00e8 presente in Sardegna, in Sicilia e isola di Pantelleria.\nCresce su suolo preferibilmente calcare, in boschi aperti di latifoglie e conifere, radure, cespuglieti, da 100 a 900 m di altitudine.\nRiproduzione.\n\u00c8 una specie con produzione di semi esclusivamente per autogamia.\nAnche in questa entit\u00e0, l'autoimpollinazione pu\u00f2 avvenire anche senza l'apertura dei fiori (cleistogamia)."}
{"id": "2793516", "revid": "1543377", "url": "https://it.wikipedia.org/wiki?curid=2793516", "title": "Societ\u00e0 Canottieri Limite", "text": "La Societ\u00e0 Canottieri Limite \u00e8 una societ\u00e0 sportiva di Capraia e Limite (Limite sull'Arno) e vanta il titolo di societ\u00e0 canottieri pi\u00f9 antica d'Italia.\nI colori sociali sono il bianco ed il blu; la bandiera (non che simbolo della societ\u00e0) ha la forma di un triangolo isoscele con il lato pi\u00f9 corto rivolto verso l'asta; essa \u00e8 composta da sfondo bianco ed una banda blu passante, longitudinalmente, dal vertice fino ad arrivare perpendicolarmente sul lato pi\u00f9 corto.\nStoria.\nNasce nel 1861 dall'iniziativa del titolare del Cantiere Navale Picchiotti e di alcuni operai. Successivamente con il passare del tempo questa disciplina ha iniziato a coinvolgere sempre pi\u00f9 persone fino a diventare a tutti gli effetti una societ\u00e0 completa. Con il tempo iniziarono ad arrivare diversi risultati positivi per i limitesi i quali fecero s\u00ec che la piccola societ\u00e0 del paesino alle pendici del Montalbano (a 25\u00a0km ad ovest di Firenze) sulla riva dell'Arno fosse conosciuta sempre pi\u00f9 in Italia ed anche fuori. Una delle massime note riferite ai canottieri di Limite fu la frase citata da Gabriele D'Annunzio il quale defin\u00ec questi canottieri \"Limitesi senza limiti\".\nTra i suoi atleti si ricordano: Antonio Baldacci che ha partecipato a 3 olimpiadi, Lorenzo Carboncini che col 4 senza vinse la medaglia d'argento alle olimpiadi di Sydney, e l'otto pesi leggeri che vinse il campionato del mondo a Lucerna.\nLa Societ\u00e0 Canottieri Limite si \u00e8 trasferita nell'anno 2008 dalla sua sede storica in una nuova palestra sempre a Limite sull'Arno nel quartiere \"Mollaia\". Il nuovo stabile della Societ\u00e0 Canottieri Limite \u00e8 stato nominato \"Del Gratta\" in onore alla tale famiglia, la quale ha aiutato la societ\u00e0 sia economicamente che dal punto di vista della diffusione dello sport del canottaggio e dei suoi principi.\nCollegamenti esterni.\nSito ufficiale\nScheda presso l'UNASCI"}
{"id": "2793518", "revid": "114307745", "url": "https://it.wikipedia.org/wiki?curid=2793518", "title": "Giuditta (Mantegna)", "text": "Giuditta \u00e8 un dipinto tempera a colla e oro su tela di lino (65x31 cm) di Andrea Mantegna, databile al 1495-1500 circa e conservato nel Montreal Museum of Fine Arts in Canada.\nStoria.\nL'opera fa parte di quella produzione di grisaglie che caratterizz\u00f2 diverse opere del maestro mantovano negli ultimi anni dalla sua carriera, dal 1495 circa fino alla morte. Tali opere rivaleggiavano con la scultura ed erano molto apprezzate nell'ambiente della corte, anche per la scarsit\u00e0 di grandi scultori attivi a corte e la difficolt\u00e0 di procurarsi il marmo, che doveva essere importato da territori vicini con un certo esborso economico.\nLa tavola fa coppia con quella di \"Didone\" nello stesso museo, di misure pressoch\u00e9 identiche, e con due tavole alla National Gallery di Londra (\"Tuccia\" e \"Sofonisba\"), con le quali formavano il gruppo delle \"Donne esemplari dell'antichit\u00e0\". Citate tutte e quattro nell'inventario \"port mortem\" dei beni dell'ultimo duca di Mantova Carlo Federico Gonzaga nel 1542, passarono attraverso Santi Rota nelle collezioni del maresciallo Schulenburg, venendo citate in un inventario del 1738. Alcune incertezze nella ricostruzione storica sono date dalle misure che non combaciano, n\u00e9 con questa coppia n\u00e9 con quella di Montr\u00e9al.\nLe due tavolette canadesi vennero battute a un'asta di Christie's il 13 aprile 1775, quando vennero separate dalle altre due, entrando nelle raccolte londinesi di John Taylor, per essere vendute, in seguito, nel 1912. Dopo un paio di passaggi di propriet\u00e0 vennero infine acquistate dal museo di Montr\u00e9al. Sul retro della \"Giuditta\" esiste anche una scritta di collezione, visibile con riflettografia, che riporta \"And.a Mantegnia. P[inxit]\".\nDescrizione e stile.\nGiuditta \u00e8 un'eroina biblica che uccise con l'inganno il perfido tiranno Oloferne, dopo averlo fatto ubriacare. La donna \u00e8 raffigurata con la spada in mano, mentre tiene con la sinistra la testa barbuta di Oloferne e fa per metterla in un sacco tenuto da un'ancella dai tratti meticci. La composizione era gi\u00e0 stata usata con poche varianti da Mantegna almeno in \"un monocromo\" oggi a Dublino, in \"una tavola\" a Washington e in un disegno datato 1491 al Gabinetto dei disegni e della stampe di Firenze.\nL'imitazione del finto bronzo dorato raggiunge qui un notevole vertice, con lo sfondo di marmo screziato che riproduce con fedelt\u00e0 una lastra di \"verde africano\". Il taglio netto delle pieghe dei panneggi rivela un confronto diretto con la scultura, che in quegli anni avveniva proprio per la presenza a Mantova dell'Antico. Tra i virtuosismi spicca il riflesso brillante dell'orecchino in cristallo di rocca di Giuditta o la ruvida consistenza del selciato. Il capriccioso incresparsi dei panneggi nei manti riecheggia altre opere della fase tarda dell'artista, come la \"Madonna della Vittoria\" (1496) o l'\"Introduzione del culto di Cibele a Roma\" (1505-1506)."}
{"id": "2793523", "revid": "767487", "url": "https://it.wikipedia.org/wiki?curid=2793523", "title": "Donne amazzoni sulla Luna", "text": "Donne amazzoni sulla Luna (\"Amazon Women on the Moon\") \u00e8 una commedia satirica americana del 1987. Il film si presenta come la parodia dell'esperienza di guardare un film di serie B sulla televisione a tarda notte. Il film, con un grande cast corale che include apparizioni cameo di star del cinema e della televisione e anche di non-attori, \u00e8 stato scritto da Michael Barrie e Jim Mulholland, ed \u00e8 composto da una compilation di 21 sketch comici diretti da cinque diversi registi: Joe Dante, Carl Gottlieb, Peter Horton, John Landis e Robert K. Weiss.\nTrama.\nL'emittente televisiva fittizia WIDB-TV (canale 8) ha problemi con la messa in onda a tarda notte del classico di fantascienza \"Donne amazzoni sulla Luna\", un film di serie B del 1950 in cui la regina Lara (Sybil Danning) e il capitano Nelson (Steve Forrest) combattono vulcani che esplodono e ragni mangia-uomini sulla Luna.\nIn attesa che il film riprenda, l'immaginario spettatore inizia a fare zapping (simulato da esplosioni di rumore bianco) sui canali della tv via cavo a tarda notte, con i vari segmenti e sketch del film che rappresentano la programmazione trovata sui diversi canali. Lo spettatore ritorna a intermittenza sul canale 8, dove \"Donne amazzoni sulla Luna\" continua a venir trasmesso seppur con svariate interruzioni."}
{"id": "2793529", "revid": "204012", "url": "https://it.wikipedia.org/wiki?curid=2793529", "title": "Charles Joseph Bonaparte", "text": ""}
