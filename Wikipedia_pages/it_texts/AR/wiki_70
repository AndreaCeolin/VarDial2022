{"id": "2775124", "revid": "726373", "url": "https://it.wikipedia.org/wiki?curid=2775124", "title": "The Eagle of the Ninth", "text": "The Eagle of the Ninth \u00e8 una miniserie televisiva britannica in 6 puntate trasmesse per la prima volta nel 1977. \u00c8 basata sul romanzo \"L'Aquila della IX Legione\" (\"The Eagle of the Ninth\").\nProduzione.\nLa miniserie fu prodotta da British Broadcasting Corporation\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa nel Regno Unito dal 4 settembre 1977 al 9 ottobre 1977 sulla rete televisiva BBC. \u00c8 stata distribuita anche nei Paesi Bassi con il titolo \"De adelaar van het negende legioen\"."}
{"id": "2775125", "revid": "767487", "url": "https://it.wikipedia.org/wiki?curid=2775125", "title": "FA Cup 1892-1893", "text": "La FA Cup 1892-93 fu la ventiduesima edizione del torneo calcistico pi\u00f9 vecchio del mondo. Vinse per la prima volta il Wolverhampton Wanderers."}
{"id": "2775127", "revid": "144796", "url": "https://it.wikipedia.org/wiki?curid=2775127", "title": "Gioielli della Corona russa", "text": ""}
{"id": "2775128", "revid": "110157", "url": "https://it.wikipedia.org/wiki?curid=2775128", "title": "Chinetina", "text": "La chinetina (o cinetina) \u00e8 un fitormone appartenente alla famiglia delle citochinine.\nFu originariamente isolata da Miller, Skoog \"et al.\" come uno dei componenti ottenuti da sperma di aringa dopo trattamento in autoclave, che promuovevano la divisione cellulare (da cui il nome). "}
{"id": "2775129", "revid": "79520", "url": "https://it.wikipedia.org/wiki?curid=2775129", "title": "Happy Birthday Guadalupe", "text": ""}
{"id": "2775131", "revid": "287204", "url": "https://it.wikipedia.org/wiki?curid=2775131", "title": "Leonardo Duque", "text": "Carriera.\nDiventa professionista nel 2004 con la squadra belga Jartazi-Granville, con la quale ottiene i primi successi in competizioni minori. Nel 2006 passa tra le file della Cofidis, squadra francese con cui conquista una vittoria di tappa alla Vuelta a Espa\u00f1a 2007, un premio per la combattivit\u00e0 durante una tappa al Tour de France 2009 e la classifica generale della Coppa di Francia 2010. Dal 2013 al 2015 gareggia per la Colombia, squadra Professional Continental; nel 2016, ultimo anno di attivit\u00e0, passa invece alla squadra francese Delko-Marseille Provence-KTM.\nDal 2001 al 2003 ha corso inoltre in alcune competizioni nazionali su pista, mentre in occasione dei Giochi di Atene 2004 ha partecipato alla prova olimpica dell'americana, classificandosi sedicesimo."}
{"id": "2775133", "revid": "1573940", "url": "https://it.wikipedia.org/wiki?curid=2775133", "title": "Chiesa di San Giovanni Battista (Monteodorisio)", "text": "La chiesa di San Giovanni Battista \u00e8 sita in Via Duca degli Abruzzi a Monteodorisio in provincia di Chieti.\nStoria.\nLa chiesa risale a prima del XIV secolo. La chiesa \u00e8 menzionata durante la visita dell'arcivescovo G. Oliva del 1528 come ben curata nonostante le invasioni dei turchi. In seguito, nel 1831, fu demolita. Della chiesa medievale rimangono tuttavia delle mura di fondazione. Successivamente la chiesa viene ampliata e l'ingresso \u00e8 spostato da ovest a nord. La ricostruzione fu terminata nel 1861 nello stile neoclassico.\nDescrizione.\nLa facciata \u00e8 in cortina laterizia di cui il registro inferiore \u00e8 suddiviso da quattro paraste con capitello dorico. Sopra vi \u00e8 un timpano semicircolare. L'interno \u00e8 a tre navate. Un organo, costruito nel 1757 ed attribuito ai D'Onofrio, si trova presso il transetto a destra dell'altare maggiore presso una cantoria in legno con parapetto mistilineo curvo al centro con delle pitture che imitano in marmo. La cassa \u00e8 lignea, mentre i mantici sono disposti l'uno sopra l'altro sotto l'organo. Tra le campate e sul cornicione vi sono delle decorazioni vegetali.\nSotto la cantoria si trovava, in origine, l'ingresso."}
{"id": "2775136", "revid": "123758278", "url": "https://it.wikipedia.org/wiki?curid=2775136", "title": "Puyuma", "text": "I Puyuma (caratteri cinesi: \u5351\u5357\u65cf; pinyin: B\u0113in\u00e1n-z\u00fa; POJ: Pi-l\u00e2m-chok), conosciuti anche come trib\u00f9 Peinan o Beinan, sono un popolo di aborigeni taiwanesi residenti nella Contea di Taitung, sulla costa orientale dell'isola di Taiwan. L'etnia \u00e8 divisa in due gruppi tribali, i Chihpen ed i Nanwang.\nNell'anno 2000, la popolazione Puyuma registrata ammontava a 9.606 individui, circa il 2,4% della popolazione totale di indigeni di Taiwan, cifra che li rende il sesto gruppo di indigeni pi\u00f9 popoloso. La lingua puyuma \u00e8 ancora parlata da parte della popolazione, sebbene sia una lingua in pericolo poich\u00e9 le nuove generazioni parlano per lo pi\u00f9 cinese e minnan.\nSito archeologico di Peinan.\nNel periodo dell'occupazione giapponese di Taiwan, l'archeologo Ry\u016bz\u014d Torii scopr\u00ec il sito archeologico di Peinan, nel quale erano presenti dei pilastri di pietra e dei monoliti dell'antica civilt\u00e0 Puyuma. Torii visit\u00f2 quattro volte il sito, e ne scatt\u00f2 due foto."}
{"id": "2775138", "revid": "599013", "url": "https://it.wikipedia.org/wiki?curid=2775138", "title": "Erich Burgener", "text": "Carriera.\nDurante la sua carriera ha giocato per Raron, Losanna e Servette.\nHa indossato 64 volte la maglia della Nazionale svizzera."}
{"id": "2775139", "revid": "1318658", "url": "https://it.wikipedia.org/wiki?curid=2775139", "title": "Jun Fukuyama", "text": "\u00c8 noto per aver doppiato Lelouch Vi Britannia in ', King in \"The Seven Deadly Sins\", Korosensei in \"Assassination Classroom\" e Ren Amamiya/Joker in \"Persona 5\". Attualmente lavora per la Production Baobab, ed \u00e8 rappresentato da Axl-One. Durante la prima edizione dei Seiyu Awards, nel 2007, Fukuyama vinse nella categoria \"miglior doppiatore in un ruolo da protagonista\", per la sua interpretazione di Lelouch Vi Britannia in '. Per lo stesso personaggio, venne premiato al Tokyo International Anime Fair nella categoria \"miglior doppiatore\". Abile sia nel'interpretazione di un ruolo imponente ed elevato che in quella di uno pi\u00f9 infantile e scanzonato, Fukuyama si \u00e8 ben presto imposto come uno dei seiyu pi\u00f9 influenti e celebri degli anni duemila.\nDoppiaggio.\nIn neretto, i ruoli importanti."}
{"id": "2775143", "revid": "767487", "url": "https://it.wikipedia.org/wiki?curid=2775143", "title": "Domenico Lusverg", "text": "Biografia.\nDomenico Lusvergh fu il nipote del celebre artigiano scientifico Giacomo Lusverg (c. 1636-1689). Dopo un'iniziale educazione compiuta dai Padri Scolopi di S. Pantaleo a Roma, and\u00f2 ancora giovanissimo a \"bottega\" ed apprese l'arte della fabbricazione artigianale degli strumenti scientifici su ordinazione. Assumer\u00e0 la direzione della bottega artigianale alla morte di Giacomo, continuando la tradizionale costruzione degli strumenti scientifici che diverranno noti in tutto il mondo per l'alto pregio, per la precizione e la stabilit\u00e0 degli stessi.\nStrumentazioni.\nNumerosissime le strumentazioni d'alto pregio costruite dalla bottega Lusvergh e presenti ancora oggi in numerosi musei del mondo.\nTalvolta gli strumenti non sono attribuibili con certezza ai due artigiani. Quello che \u00e8 noto \u00e8 che Giacomo mantenne la sua bottega in Piazza del Collegio Romano nel periodo compreso dal 1672 e la sua morte nel 1689.\nLa tipologia delle strumentazioni artigianali \u00e8 ad ampio spettro: dagli strumenti matematici e geometrici tra i quali si evidenziano gli strumenti in ottone, agli strumenti di misura sino alle componenti per le osservazioni astronomiche che consentirono notevoli scoperte scientifiche. Tra esse ne ricordiamo alcune notevoli:"}
{"id": "2775147", "revid": "574302", "url": "https://it.wikipedia.org/wiki?curid=2775147", "title": "Barbados ai Giochi olimpici", "text": "Barbados ha partecipato per la prima volta ai Giochi olimpici nel 1960. In questa edizione gareggi\u00f2 sotto il nome di Federazione delle Indie Occidentali.\nGli atleti barbadiani hanno vinto una medaglia ai Giochi olimpici estivi, con lo sprinter Obadele Thompson, mentre non hanno mai partecipato ai Giochi olimpici invernali.\nL'Associazione Olimpica Barbadiana venne creata e riconosciuta dal CIO nel 1955."}
{"id": "2775152", "revid": "599013", "url": "https://it.wikipedia.org/wiki?curid=2775152", "title": "Tommy S\u00f6derberg", "text": "Carriera.\nCome allenatore ha vinto il campionato di calcio svedese con l' nel 1992. Pi\u00f9 tardi allen\u00f2 la Nazionale svedese Under-21 e quando Tommy Svensson lasci\u00f2 libera la panchina della nazionale maggiore, questa fu affidata a S\u00f6derberg nel 1998, che port\u00f2 la Svezia a Euro 2000. Lo stesso anno Lars Lagerb\u00e4ck fu promosso alla guida della nazionale insieme a S\u00f6derberg.\nSotto la guida della nuova coppia, la Svezia si qualific\u00f2 per i mondiali 2002 e Euro 2004. Dopo gli europei, S\u00f6derberg decise di lasciare la panchina della Nazionale per tornare ad allenare l'Under-21, che dirige insieme a J\u00f6rgen Lennartsson."}
{"id": "2775153", "revid": "767487", "url": "https://it.wikipedia.org/wiki?curid=2775153", "title": "Airlines for America", "text": "L'Airlines for America (A4A) \u2013 in precedenza conosciuta come Air Transport Association of America (ATA) \u2013 \u00e8 la pi\u00f9 antica e grande associazione di compagnie aeree; al 2017 comprende 9 compagnie aeree statunitensi."}
{"id": "2775155", "revid": "83531", "url": "https://it.wikipedia.org/wiki?curid=2775155", "title": "Giro di Svizzera 1942", "text": "Il Giro di Svizzera 1942, nona edizione della corsa, si svolse dal 29 luglio al 2 agosto 1942, per un percorso totale di 1\u00a0176\u00a0km con partenza e arrivo dalla citt\u00e0 di Zurigo. Il corridore svizzero Ferdi K\u00fcbler si aggiudic\u00f2 la corsa concludendo in 33h39'02\".\nAl via si presentarono 56 atleti. I ciclisti arrivati al traguardo finale furono 39, mentre 17 si ritirarono, con una percentuale di arrivi pari al 70%."}
{"id": "2775159", "revid": "1257195", "url": "https://it.wikipedia.org/wiki?curid=2775159", "title": "Rinnovazione", "text": "La rinnovazione \u00e8 la sostituzione, in un bosco, di alberi adulti da parte di piantine giovani della stessa specie, definite \"novellame\". Si parla invece di \"successione\" se la specie vegetale dominante viene sostituita da esemplari di altra specie.\nCategorie.\nUna prima dicotomia esiste tra:\nLa rinnovazione naturale, a sua volta, si pu\u00f2 suddividere in: \nLa rinnovazione artificiale avviene mediante semina o trapianto di piantine di vivaio ed \u00e8 impiegata quasi esclusivamente per le superfici trattate a taglio raso. Se viene effettuata su una superficie precedentemente non coperta da bosco si parla tecnicamente di rimboschimento.\nLa rinnovazione integrata, infine, \u00e8 rappresentata da una rinnovazione naturale con impianti artificiali di alcune piantine dove il novellame \u00e8 assente o scarso."}
{"id": "2775164", "revid": "114797113", "url": "https://it.wikipedia.org/wiki?curid=2775164", "title": "Michael Lindsay", "text": "Anche accreditato come Dylan Tully, divenne famoso per i doppiaggi americani di personaggi di anime, tra cui Kisuke Urahara di \"Bleach\", Kankuro di \"Naruto\" e Agumon in \"Digimon\"."}
{"id": "2775165", "revid": "1566286", "url": "https://it.wikipedia.org/wiki?curid=2775165", "title": "Eiji Okada", "text": "Biografia.\nAttivo nel cinema giapponese dagli anni cinquanta, ha interpretato durante la sua carriera quasi 90 pellicole.\nHa raggiunto una discreta fama anche in Europa per aver preso parte al film \"Hiroshima mon amour\" (1959) di Alain Resnais.\n\u00c8 morto il 14 settembre 1995, all'et\u00e0 di 75 anni, per un'insufficienza cardiaca."}
{"id": "2775166", "revid": "155634", "url": "https://it.wikipedia.org/wiki?curid=2775166", "title": "FA Cup 1893-1894", "text": "La FA Cup 1893-94 fu la ventitreesima edizione del torneo calcistico pi\u00f9 vecchio del mondo. Vinse per la prima volta il Notts County."}
{"id": "2775170", "revid": "124123", "url": "https://it.wikipedia.org/wiki?curid=2775170", "title": "Rosemary Sutcliff", "text": "Premi.\nIl suo \"The mark of the horse lord\" ha vinto il primo Premio Phoenix nel 1985. Lo stesso premio \u00e8 stato assegnato a un'altra sua opera, \"The shining company\", nel 2010.\nDal libro \"L'Aquila della IX Legione\" (1954) \u00e8 stato tratto il film \"The Eagle\" (2011)."}
{"id": "2775173", "revid": "281901", "url": "https://it.wikipedia.org/wiki?curid=2775173", "title": "Rinnovazione naturale", "text": ""}
{"id": "2775175", "revid": "281901", "url": "https://it.wikipedia.org/wiki?curid=2775175", "title": "Rinnovazione artificiale", "text": ""}
{"id": "2775177", "revid": "281901", "url": "https://it.wikipedia.org/wiki?curid=2775177", "title": "Rinnovazione assistita", "text": ""}
{"id": "2775179", "revid": "73843", "url": "https://it.wikipedia.org/wiki?curid=2775179", "title": "Classificatore ufficiale", "text": "Nel baseball, il classificatore ufficiale (in inglese: \"official scorer\") \u00e8 un ufficiale di gara, designato per ogni incontro, che ha il compito di registrare tutte le azioni di gioco su un apposito modello cartaceo chiamato \"ruolino\" (o \"scorecard\"). Al termine della gara ha il compito di inviare il ruolino all'ufficio statistico della federazione.\nIn Italia il classificatore ufficiale \u00e8 designato dalla Federazione Italiana Baseball Softball.\nLe decisioni del classificatore ufficiale non influiscono sul risultato della gara. In genere la sua postazione \u00e8 nella tribuna stampa.\nCompiti e responsabilit\u00e0.\nOltre a registrare ogni azione che accade sul terreno di gioco, come l'esito di ogni turno dei battitori e le circostanze degli avanzamenti dei corridori sulle basi, il classificatore ufficiale deve anche esprimere dei giudizi su alcune azioni, come errori o battute valide, scelte della difesa e indifferenze difensive, includendo tutto questo nella compilazione del ruolino. Alla fine di ogni gara viene pubblicato il tabellino della partita (o \"box score\") come riassunto dei dati registrati dal classificatore ufficiale. I dati riportati sul ruolino della gara saranno usati per la compilazione delle statistiche complete per ogni giocatore e per ogni squadra.\nIn Italia, le responsabilit\u00e0 del classificatore ufficiale sono descritte nella sezione 10.01 del regolamento ufficiale del baseball:\nIl classificatore ufficiale ha il compito di registrare tutti gli eventi della gara come specificato dalla regola 10.02.\nInoltre deve giudicare azioni come le seguenti:\nQuando si effettuano questi giudizi, il classificatore ufficiale deve prendere in considerazione lo sforzo ordinario (\"ordinary effort\") del difensore, definito dalla regola 2 come \u00absforzo che un difensore di media abilit\u00e0 in una posizione, in quel campionato, dovrebbe esibire su un gioco, considerando sia le condizioni del campo che le condizioni atmosferiche.\u00bb\nIl classificatore ufficiale non entra in campo ed il suo lavoro non pu\u00f2 essere in contrasto con le chiamate degli arbitri n\u00e9 con quanto disposto dalla sezione 10.00 del regolamento ufficiale del baseball. L'unico caso in cui il classificatore pu\u00f2 richiamare l'attenzione dell'arbitro durante la gara \u00e8 quando le squadre, per sbaglio, effettuano il cambio prima che ci siano tre eliminati, secondo la regola 10.01 (b)\nClassificatori nella Hall of Fame.\nI seguenti classificatori compaiono nella Hall of Fame del baseball italiano eletti dalla F.I.B.S.:"}
{"id": "2775180", "revid": "123265166", "url": "https://it.wikipedia.org/wiki?curid=2775180", "title": "Prueba Villafranca de Ordizia", "text": "La Prueba Villafranca de Ordizia \u00e8 una corsa in linea maschile di ciclismo su strada che si disputa a Ordizia, nei Paesi Baschi spagnoli, ogni anno nel mese di luglio. A partire dal 2005 fa parte dell'UCI Europe Tour, classe 1.1.\nStoria.\n\u00c8 considerata una delle corse storiche spagnole e si \u00e8 sempre disputata con cadenza annuale, fin dalla prima edizione del 1922, quando vincitore fu Francisco Sarasola. Le prove disputate tra il 1944 e il 1947, tra il 1949 e il 1951, nel 1955, 1967 e 1975 furono riservate ai dilettanti.\nNel 1952 e nel 1974 la corsa fu composta da due tappe.\nAlbo d'oro.\n\"Aggiornato all'edizione 2021.\""}
{"id": "2775182", "revid": "1452073", "url": "https://it.wikipedia.org/wiki?curid=2775182", "title": "Ice Climber", "text": " \u00e8 un videogioco a piattaforme del 1985 sviluppato da Nintendo per Nintendo Entertainment System. Il gioco ha ricevuto una conversione coin-op con il titolo \"VS. Ice Climber\", servita come base per la versione per Famicom Disk System. Il videogioco \u00e8 stato successivamente pubblicato nella serie \"NES Classic\" per Game Boy Advance, incluso come minigioco in \"Animal Crossing\" e distribuito per Nintendo 3DS, Wii e Wii U tramite Virtual Console.\nI protagonisti di \"Ice Climber\", Popo e Nana, sono presenti come personaggi nella serie \"Super Smash Bros.\". La coppia \u00e8 tuttavia assente in \"Super Smash Bros. for Nintendo 3DS e Wii U\".\nModalit\u00e0 di gioco.\n\"Ice Climber\" \u00e8 ambientato in un mondo ghiacciato. Il protagonista (o i due protagonisti, in modalit\u00e0 multigiocatore) devono scalare una serie di trentadue livelli a scorrimento verticale, per recuperare delle verdure rubate da un condor gigante.\nI personaggi controllabili dal giocatore sono dotati di un'unica arma: un grosso martello di legno con il quale \u00e8 possibile distruggere dei blocchi di ghiaccio e stordire i nemici. Il primo giocatore controlla Popo, il fratello. Il secondo giocatore controlla Nana, la sorella. Lo scopo del gioco \u00e8 scalare una montagna dotata di 8 piani, per far ci\u00f2 bisogna fare un buco nel soffitto e saltare al piano superiore stando attenti a non cadere troppo in basso ed evitare il contatto con i nemici. Superato l'ottavo piano si entra in un'area bonus nella quale bisogna arrivare alla vetta della montagna e toccare il condor che vi \u00e8 in cima. Nell'area bonus vi sono sparpagliati vari ortaggi che aumentano i punti. Tuttavia per tutti questi bonus vi \u00e8 un limite di tempo di 40 secondi.\nI blocchi di ghiaccio che fungono da pavimento/soffitto possono essere di 4 tipi:\nNemici.\nCi sono 3 tipi di nemici:\nIn alcuni livelli ci possono essere delle stalattiti che piovono da un qualunque piano e fanno perdere una vita al giocatore se viene colpito.\nSviluppo.\nLa direzione di \"Ice Climber\" \u00e8 affidata a Kenji Miki. Tra gli sviluppatori del gioco figura Kazuaki Morita."}
{"id": "2775186", "revid": "200644", "url": "https://it.wikipedia.org/wiki?curid=2775186", "title": "8 Ball &amp; MJG", "text": ""}
{"id": "2775188", "revid": "111989991", "url": "https://it.wikipedia.org/wiki?curid=2775188", "title": "Tobia Rav\u00e0", "text": "Biografia.\nTobia Rav\u00e0 \u00e8 di cultura ebraica e svolge la sua attivit\u00e0 artistica in vari contesti dall'ebraismo, alla logica matematica, all'arte contemporanea. Ha frequentato la \"Scuola Internazionale di Grafica\" di Venezia e Urbino e poi si \u00e8 laureato in Semiologia delle Arti all'Universit\u00e0 di Bologna, allievo di Umberto Eco, Renato Barilli, Omar Calabrese, Flavio Caroli.\nNel 1971 inizia la sua attivit\u00e0 pittorica e dal 1977 espone in mostre personali e collettive in Italia, Belgio, Croazia, Francia, Germania, Spagna, Brasile, Argentina, Giappone e Stati Uniti. Nel 1983 \u00e8 tra i fondatori del gruppo bolognese \"AlcArte\", attivo all'Universit\u00e0 di Bologna (DAMS), con l'intento di coniugare il fare arte all'epistemologia.\nNel 1988 si \u00e8 occupato di Iconografia ebraica, partecipando al progetto di schedatura di epigrafi ebraiche nel Veneto, Friuli-Venezia Giulia e Trentino-Alto Adige insieme a Gadi Luzzatto Voghera e Paolo Navarro.\n\u00c8 promotore del gruppo \"Triplani\"; nel 1998 \u00e8 tra i soci fondatori di \"Concerto d'Arte Contemporanea\", associazione culturale che si propone di riunire artisti con le stesse affinit\u00e0 per riqualificare l'uomo ponendolo in sintonia con l'ambiente, interagendo in spazi urbani, parchi, ville, edifici storici con l'arte contemporanea.\nCon Maria Luisa Trevisan ha dato vita nel 2004 ad un Laboratorio di Ricerca d\u2019Arte Contemporanea a Mirano (PaRDeS). \nHa esposto all\u2019 Olympic Fine Arts in occasione delle Olimpiadi di Pechino 2008.\nLa \"congettura di Rav\u00e0\".\nRav\u00e0 ha ipotizzato una congettura matematica cos\u00ec definita: \nNel 2007 l'ingegner Federico Giudiceandrea ne ha fornito una dimostrazione. \nCuriosit\u00e0.\nUn'opera di Rav\u00e0 \u00e8 stata donata a papa Benedetto XVI in occasione della visita al Tempio Maggiore dalla Comunit\u00e0 Ebraica di Roma nel gennaio 2010, dal rabbino capo di Roma Riccardo Di Segni e dal presidente della Comunit\u00e0 Ebraica di Roma Riccardo Pacifici.\nNel 2016 partecipa (con le opere e la propria presenza in scena) alla produzione dello spettacolo teatrale \"L'Inghiottitoio\" scritto e diretto da Davide Antonio Pio."}
{"id": "2775193", "revid": "125230312", "url": "https://it.wikipedia.org/wiki?curid=2775193", "title": "Fredy Montero", "text": "Carriera.\nIl 16 gennaio 2018 viene ceduto dal Tianjin Teda allo Sporting Lisbona.\nIl 16 febbraio 2019 rescinde con il club portoghese e fa ritorno al ."}
{"id": "2775200", "revid": "1034951", "url": "https://it.wikipedia.org/wiki?curid=2775200", "title": "Record del mondo di speedcubing", "text": "Le seguenti tabelle riportano i record del mondo delle discipline di speedcubing riconosciute dalla WCA.\nRecord attuali di tutte le discipline ufficiali.\nLa seguente tabella riporta i record del mondo attuali per ognuna delle 17 discipline di speedcubing riconosciute dalla WCA.\nAggiornato al 19 gennaio 2022.\nRecord nelle discipline non pi\u00f9 ufficiali.\nLa seguente tabella riporta i record mondiali del Rubik's Magic, del Rubik's Master Magic e del 3x3x3 WF (con i piedi).\nDato che le discipline non sono pi\u00f9 ufficiali, questi record non possono essere migliorati al momento.\nStorico dei record del Cubo di Rubik.\nLa tabella seguente riporta la storia del record mondiale su una singola risoluzione del Cubo di Rubik nelle competizioni ufficiali della World Cube Association. Ad oggi il primo record ufficiale stabilito da Minh Thai dal 1982 \u00e8 stato battuto 28 volte e migliorato di oltre 18 secondi. I tempi della tabella sono riportati dal pi\u00f9 recente al pi\u00f9 vecchio.\nAggiornato al 19 gennaio 2022.\nStorico dei record del Cubo 4\u00d74\u00d74.\nLa tabella seguente riporta la storia del record mondiale su una singola risoluzione del Cubo 4\u00d74\u00d74 nelle competizioni ufficiali della World Cube Association. Ad oggi il primo record ufficiale stabilito da Masayuki Akimoto dal 2003 \u00e8 stato battuto 37 volte e migliorato di oltre 1 minuto. I tempi della tabella sono riportati dal pi\u00f9 recente al pi\u00f9 vecchio.\nAggiornato al 19 gennaio 2022.\nStorico dei record del Cubo di Rubik da bendati.\nLa tabella seguente riporta i record delle risoluzioni del cubo di rubik bendati, disciplina introdotta nel 2003 al World Rubik's Cube Championship 2003. Il tempo contiene sia la fase di memorizzazione sia la fase di risoluzione bendati. Il miglior cuber di questa disciplina negli ultimi anni \u00e8 Marcell Endrey che ha abbassato pi\u00f9 volte il record del mondo. I tempi sono riportati dal pi\u00f9 recente al pi\u00f9 vecchio.\nAggiornato al 19 gennaio 2022.\nMigliori 25 speedcubers (per singolo).\nLa tabella seguente indica la lista dei 25 speedcubers che hanno risolto il cubo di Rubik in minor tempo in una singola risoluzione.\nAggiornato al 19 gennaio 2022.\nMigliori 25 speedcubers (per media).\nLa tabella seguente indica la lista dei 25 speedcubers che hanno risolto il cubo di Rubik in minor tempo nella media di cinque risoluzioni.\nAggiornato al 19 gennaio 2022.\nRecord mondiali imbattuti da pi\u00f9 tempo.\nLa seguente tabella riporta i record del mondo attualmente imbattuti da pi\u00f9 tempo. Aggiornato al 19 gennaio 2022."}
{"id": "2775201", "revid": "599013", "url": "https://it.wikipedia.org/wiki?curid=2775201", "title": "Brigata meccanizzata &quot;Trieste&quot;", "text": "La Brigata meccanizzata \"Trieste\" \u00e8 stata una Grande Unit\u00e0 dell'Esercito italiano. Costituita nel 1975, dipendente dalla Divisione meccanizzata \"Folgore\" del 5\u00ba Corpo d'Armata di Vittorio Veneto, stanziava con i suoi reparti nell'Emilia-Romagna ed aveva una forza di 4.760 uomini (272 ufficiali, 630 sottufficiali e 3.858 uomini di truppa). La Brigata aveva la sua sede a Bologna e il compito primario della \"Trieste\" era quello di contribuire nel periodo della guerra fredda alla difesa della frontiera est dell'Italia da un'ipotetica invasione delle truppe del Patto di Varsavia.\nStoria.\nLa Brigata meccanizzata \"Trieste\" trae le sue origini dalla 101\u00aa Divisione motorizzata \"Trieste\" grande unit\u00e0 del Regio Esercito Italiano che combatt\u00e9 durante la seconda guerra mondiale e venne sciolta il 13 maggio 1943 dopo essersi arresa agli alleati in Tunisia.\nDivisione fanteria \"Trieste\".\nNel dopoguerra la formazione venne ricostituita il 1\u00ba giugno 1950 a Bologna come Divisione fanteria \"Trieste\" nel quadro degli ampliamenti impostati per la Forza Armata dopo l'adesione dell'Italia alla NATO. La grande unit\u00e0 era costituita da due reggimenti di fanteria, uno di cavalleria ed uno di artiglieria e dopo essere stata inizialmente posta alle dipendenze del VI Comando territoriale di Bologna, venne inquadrata insieme alla Divisione fanteria \"Friuli\" nel VI Corpo d'armata costituitosi nel 1952 a Bologna.\nNel 1954, solo quattro anni dopo essere stata ricostituita venne soppressa per dare origine a due raggruppamenti, uno dei quali, l'82\u00ba Reggimento fanteria \"Torino\", impiegato durante la crisi per Trieste rimase dislocato in Friuli-Venezia Giulia e inquadrato nella Divisione fanteria \"Folgore\".\nLa grande unit\u00e0 venne ricostituita l'anno successivo con un reggimento di fanteria in meno.\nBrigata fanteria \"Trieste\".\nNel 1960 le Divisioni \"Friuli\" e \"Trieste\" vennero ridotte a livello Brigata, con la denominazione rispettivamente di Brigata fanteria \"Friuli\" e Brigata fanteria \"Trieste\" in quadrate nel VI Corpo d'armata, nel quale nel 1963 venne inquadrata anche la neocostituita I Brigata paracadutisti che nel 1967 sarebbe diventata la Brigata paracadutisti \"Folgore\".\nDopo lo scioglimento del VI Corpo d'armata, avvenuto il 1\u00ba aprile 1972 le due brigate di fanteria \"Friuli\" e \"Trieste\", insieme alla Brigata paracadutisti \"Folgore\", sono passate alle dipendenze della VII Comando militare territoriale - Regione Militare \"Tosco-Emiliana\" costituitosi in seguito all'unificazione del VI Comando Militare Territoriale di Bologna e del VII Comando Militare Territoriale di Firenze.\nLa conformazione organica della brigata rimase immutata fino alla riorganizzazione dell'esercito del 1975. Nel corso degli anni la 1\u00aa e la 2\u00aa Compagnia carri dell'XI battaglione corazzato vennero riequipaggiate con gli M47 Patton che sostituirono gli M26 Pershing mentre il Gruppo artiglieria da campagna \"Trieste\" venne equipaggiato con gli obici M114 da 155/23 e la Sezione Aerei Leggeri vide la sostituzione degli L-21A con gli L-21B.\nBrigata meccanizzata \"Trieste\".\nLa formazione venne riorganizzata in Brigata di fanteria meccanizzata nel 1975 e inserita nella Divisione meccanizzata \"Folgore\" fino al 1986 e quando venne posta alle dipendenze del III Corpo d'armata fino al 1991.\nNel 1991, nel quadro del riordinamento della Forza Armata, muta la propria fisionomia organica e dal 1\u00ba giugno, la Brigata meccanizzata \"Trieste\", sciolta, diviene Brigata meccanizzata \"Friuli\" ed in seguito il 1\u00ba maggio 2000 Brigata aeromobile \"Friuli\"."}
{"id": "2775203", "revid": "125327546", "url": "https://it.wikipedia.org/wiki?curid=2775203", "title": "DC Universe Animated Original Movies", "text": "DC Universe Animated Original Movies \u00e8 una serie di film d'animazione direct-to-video prodotti da Warner Bros. Animation, Warner Premiere e DC Comics con protagonisti i personaggi dell'Universo DC. Produttori come Bruce Timm hanno iniziato a collaborare alla serie nel 2006, con un progetto che prevede solitamente tre film all'anno distribuiti dalla Warner Home Video.\nI film vedono spesso il ritorno di molti doppiatori che avevano lavorato su produzioni del DC Animated Universe. Tuttavia, a differenza di tali progetti (la maggior parte dei quali coinvolgevano anche Timm), i titoli della linea si rivolgono ad un pubblico pi\u00f9 adulto e contengono spesso linguaggio forte, violenza e temi maturi. La maggior parte dei film sono classificati PG-13, ma alcuni sono classificati PG. Molti film sono adattamenti di storie originariamente presenti nei fumetti e graphic novel DC. \nAttualmente sono stati distribuiti 23 lungometraggi, 15 dei quali sono collegati tra loro in un unico universo narrativo (ispirato alla continuity recente dei New 52) e cinque cortometraggi.\nRisultati di vendita.\nLe cifre seguenti rappresentano gli incassi di vendita dei DVD e, quando disponibili, dei Blu-ray negli Stati Uniti."}
{"id": "2775204", "revid": "281901", "url": "https://it.wikipedia.org/wiki?curid=2775204", "title": "Rinnovazione integrata", "text": ""}
{"id": "2775208", "revid": "1924342", "url": "https://it.wikipedia.org/wiki?curid=2775208", "title": "A d\u00f6nt\u0151kben elhangzott dalok", "text": "A d\u00f6nt\u0151kben elhangzott dalok \u00e8 il primo album di studio della cantante pop-rock ungherese Magdolna R\u00fazsa, pubblicato il 6 giugno 2006.\nIl CD ha venduto pi\u00f9 di 70.000 copie in Ungheria ed \u00e8 stato certificato triplo disco di platino. Da esso \u00e8 stata estratta come singolo la canzone \"Most \u00e9lsz\", che ha raggiunto la posizione #2 della classifica ufficiale ungherese. L'album contiene solo cover di canzoni di successo degli anni precedenti."}
{"id": "2775209", "revid": "599013", "url": "https://it.wikipedia.org/wiki?curid=2775209", "title": "Novellame", "text": ""}
{"id": "2775216", "revid": "1924342", "url": "https://it.wikipedia.org/wiki?curid=2775216", "title": "\u00d6rd\u00f6gi angyal", "text": "\u00d6rd\u00f6gi angyal \u00e8 il secondo album di studio della cantante pop rock ungherese Magdolna R\u00fazsa. Il CD ha venduto pi\u00f9 di 36.000 copie in Ungheria ed \u00e8 stato certificato doppio disco di platino. Da esso sono state estratte tre canzoni come singoli, che sono riuscite tutte ad entrare nella top 10 ungherese.\nIl titolo dell'album in ungherese significa \"Angelo diabolico\". Il disco ha debuttato direttamente alla posizione numero 1 della classifica ungherese Mahasz. Il primo singolo, Apr\u00f3cska blues, \u00e8 la versione ungherese del brano presentato all'Eurovision Song Contest da Magdolna R\u00fazsa in rappresentanza del suo Paese."}
{"id": "2775218", "revid": "599013", "url": "https://it.wikipedia.org/wiki?curid=2775218", "title": "Convento di San Francesco d'Assisi (Monteodorisio)", "text": "Il convento di San Francesco d'Assisi, ridotto allo stato di rudere, si trova in Via Vittorio Emanuele III, in affaccio su piazza San Francesco, a Monteodorisio in provincia di Chieti, Italia. Nel 1902 era stato dichiarato monumento nazionale.\nStoria.\nL'impianto originario \u00e8 precedente il 1334. La chiesa \u00e8 stata demolita negli anni sessanta del XX secolo per costruirvi il Municipio. L'impianto originario rappresentavano la chiesa-fienile dell'Ordine mendicante dove erano applicate le regole del Capitolo Generale di Narbona del 1260. La navata era unica con copertura a capriata. \nNel 1885 il monastero fu requisito dal comune e adibito ad uso civile, ossia la scuola, mentre la chiesa rest\u00f2 abbandonata, il soffitto croll\u00f2 nei primi anni del Novecento, e l'interno fu usato come stalla e pollaio, tanto che nel 1964 venne demolita perch\u00e9 a rischio crollo, il portale venne smontato e conservato nel deposito comunale. Con tale demolizione venne perduta la facciata trecentesca opera secondo alcuni, di Francesco Petrini di Lanciano, e sopra l'area della chiesa venne edificato un anonimo edificio sede delle Poste comunali. Il portale della facciata era a sesto acuto, con arcata ogivale centrale, simile alle chiese di Santa Maria Maggiore e Sant'Agostino di Lanciano, secondo Chiappini proveniva dalla scuola del basso Abruzzo, dalle chiese di Agnone di San Francesco e Sant'Emidio, ed era sormontato da un bel rosone a raggiera in pietra bianca. Il campanile era una torre, ricavata da un presidio di guardia medievale. L'interno era barocco, a navata unica, con tetto a capriate lignee, senza ilo transetto, e con abside conclusa da coro ligneo con volta a crociera, ornata da affreschi. Il campanile era una massiccia torre quadrangolare con all'ultimo livello la cella campanaria, non aveva un soffitto a cuspide. Al fianco della chiesa si trovava il convento con il chiostro, oggi diroccato, molto ben descritto da Lorenzo Salimbeni nel catasto del 1885. Solo alcuni reperti dell'antica chiesa, come capitelli del portale, sono oggi visibili, nella collezione museale del Castello d'Avalos.\nLa facciata, come l'interno erano sopravvissute alle varie modifiche barocche. La facciata era capanna. Il portale era ogivale sormontato da rosone e timpano sorretto da colonnine con figure zoomorfe. Oltre la chiesa fu abbattuta anche la torre campanaria in laterizio e pietra squadrata. Agli inizi del Novecento era ancora possibile vedere, nonostante l'incuria e le intemperie, un affresco raffigurante San Cristoforo. Il convento con il chiostro fu demolito nell'Ottocento dopo la soppressione dell'abolizione dell'ordine dei Frati Minori Conventuali nella prima met\u00e0 del 1600."}
{"id": "2775220", "revid": "1149807", "url": "https://it.wikipedia.org/wiki?curid=2775220", "title": "Pinky Dinky Doo", "text": "Pinky Dinky Doo \u00e8 un cartone animato per bambini trasmesso negli Stati Uniti sul canale Noggin, poi divenuto Nick Jr. prodotto dalla Sesame Workshop, doppiato in spagnolo su Univision. Il programma \u00e8 anche trasmesso in Regno Unito, Australia, Canada ed altre nazione compresa l'Italia, dove \u00e8 trasmesso da Rai YoYo.\nTrama.\nLa protagonista si chiama Pinky ed \u00e8 un'allegra e stravagante bambina che adora inventare storie. Vive in un appartamento in citt\u00e0 insieme ai suoi genitori mamma e pap\u00e0 Dinky Doo e al suo fratellino Tyler. Indossa sempre un vestito viola e i suoi capelli sono rosa (ma lei ci tiene a precisare che il rosa non le piace per niente). Ogni volta che il piccolo Tyler si trova nei guai Pinky \u00e8 subito pronta a trovare nuove idee per aiutarlo. In ogni episodio, infatti, Pinky, Tyler ed il loro migliore amico porcellino d'India si riuniscono in una scatola chiamata \"storiatola\" per ascoltare le storie di Pinky che lei stessa illustra sul cartone con dei gessetti. Ciascuna storia \u00e8 una fantastica avventura che termina con una lezione di vita."}
{"id": "2775223", "revid": "110157", "url": "https://it.wikipedia.org/wiki?curid=2775223", "title": "Museo della Specola di Bologna", "text": "Il Museo della Specola si trova nella torre astronomica eretta all'inizio del Settecento su Palazzo Poggi in via Zamboni, 33 e rappresenta la sede storica del Dipartimento di Astronomia.\nIl museo fa parte del Sistema Museale d'Ateneo (SMA) in seno all'Universit\u00e0 degli Studi di Bologna.\nLa Specola di Bologna.\nLuigi Ferdinando Marsigli convinse il Senato bolognese a far costruire un edificio che ospitasse l\"'Istituto di Scienze dell'Universit\u00e0\" e che comprendesse anche un osservatorio astronomico. Fu allora acquistato il Palazzo Poggi, che si trovava in periferia e quindi aveva la visuale libera, e poi venne incaricato l'architetto Giuseppe Antonio Torri di costruire l'annessa torretta in cima alla quale collocare la Specola.\nLa torre della Specola fu costruita fra il 1712 e il 1726.\nGli strumenti scientifici provenivano in parte dall'osservatorio privato di Marsigli, in parte furono donati da prelati di origine bolognese: il cardinal Gianantonio Davia destin\u00f2 un orologio, un quadrante, un cannocchiale lungo 13 piedi e un telescopio riflettore sul modello di quello di Newton, mentre il card. Sebastiano Antonio Tanara don\u00f2 un cannocchiale di 22 piedi di distanza focale.\nL'attivit\u00e0 dell'osservatorio, diretto da Eustachio Manfredi, copriva tutte le esigenze pratiche in cui fossero necessarie conoscenze astronomiche e meccaniche, analogamente a quanto avveniva negli altri osservatori dell'epoca: si andava dalla redazione di calendari ed effemeridi a quella della cartografia, fino alle lezioni di balistica per i militari. Le \"Ephemerides Bononienses\", in particolare, erano le migliori tavole di questo tipo prodotte in Europa in quegli anni.\nManfredi si dedic\u00f2 anche alla ricerca pi\u00f9 strettamente astronomica, occupandosi del problema della cosiddetta parallasse delle stelle fisse: per motivi di censura non pot\u00e9 mai confermare espressamente la tesi eliocentrica, ma conferm\u00f2 la correttezza delle osservazioni effettuate da James Bradley.\nNel 1739 furono acquistati strumenti pi\u00f9 moderni e precisi fabbricati in Inghilterra: un quadrante murale, uno strumento dei passaggi e un quadrante mobile. Nello stesso anno, dopo la morte di Manfredi era divenuto direttore dell'osservatorio Eustachio Zanotti.\nIl successivo direttore, Petronio Matteucci, rimase in carica dal 1782 al 1801. Egli diede inizio alle rilevazione meteorologiche dell'osservatorio di Bologna, che continuano tuttora.\nNel 1790 Giovanni Battista Guglielmini esegu\u00ec per la prima volta nel vano della scala a chiocciola della torre della Specola, alta 29 metri, l'esperimento che l'anno successivo ripet\u00e9 dalla Torre degli Asinelli per dimostrare la rotazione terrestre, ovvero fece cadere sfere di piombo e verific\u00f2 che esse erano regolarmente deviate verso est di 4,5 mm.\nSuccessivamente la Specola decadde e nel 1844 cess\u00f2 anche la pubblicazione delle \"Ephemerides\". Proseguiva solo l'attivit\u00e0 meteorologica.\nAll'inizio del Novecento ripresero anche le osservazioni astronomiche con la nomina a direttore di Michele Rajna. Tuttavia, le caratteristiche della torre della Specola erano ormai obsolete e non potevano ospitare gli strumenti moderni, cos\u00ec nel 1936 fu inaugurato il nuovo osservatorio di Loiano per iniziativa di Guido Horn-d'Arturo."}
{"id": "2775225", "revid": "1924342", "url": "https://it.wikipedia.org/wiki?curid=2775225", "title": "Ir\u00e1nyt\u0171", "text": "Ir\u00e1nyt\u0171 \u00e8 il quarto album (terzo di studio) della cantante pop-rock ungherese Magdolna R\u00fazsa. Il CD ha venduto pi\u00f9 di 7.500 copie in Ungheria ed \u00e8 stato certificato disco d'oro. Da esso \u00e8 stata estratta come singolo la canzone \"R\u00f6vid utaz\u00e1s\"."}
{"id": "2775230", "revid": "599013", "url": "https://it.wikipedia.org/wiki?curid=2775230", "title": "Sophie Dusautoir Bertrand", "text": "Ha cominciato la carriera con nel 2002 e con la Cronoescalada Pas de la Casa nel 2005 ha cominciato la carriera da professionista. Nel 2009 ha vinto la medaglia di bronzo a squadre agli Europei di Alpago 2009 insieme ad Ariadna Tudel Cuberes."}
{"id": "2775234", "revid": "1924342", "url": "https://it.wikipedia.org/wiki?curid=2775234", "title": "Kapcsolat koncert", "text": "Kapcsolat koncert \u00e8 il terzo album (primo live) della cantante pop-rock ungherese Magdolna R\u00fazsa. Il CD ha venduto pi\u00f9 di 15.000 copie in Ungheria ed \u00e8 stato certificato disco di platino."}
{"id": "2775244", "revid": "574302", "url": "https://it.wikipedia.org/wiki?curid=2775244", "title": "Belize ai Giochi olimpici", "text": "Il Belize ha partecipato per la prima volta ai Giochi olimpici nel 1968. Nel 1968 e nel 1972 gareggi\u00f2 sotto il nome di Honduras Britannico.\nGli atleti beliziani non hanno mai vinto medaglie ai Giochi olimpici estivi, n\u00e9 hanno mai partecipato ai Giochi olimpici invernali.\nL'Associazione Olimpica e dei Giochi del Commonwealth Beliziana venne creata e riconosciuta dal CIO nel 1967."}
{"id": "2775245", "revid": "441386", "url": "https://it.wikipedia.org/wiki?curid=2775245", "title": "Julio Anguita Gonz\u00e1lez", "text": ""}
{"id": "2775246", "revid": "123474889", "url": "https://it.wikipedia.org/wiki?curid=2775246", "title": "Santuario della Madonna delle Grazie (Monteodorisio)", "text": "Il santuario della Madonna delle Grazie \u00e8 sito in Largo Madonna delle Grazie a Monteodorisio in provincia di Chieti.\nStoria.\nIl santuario \u00e8 del XIX secolo. La chiesa risale al 1000, era una cappella del tratturo per la Puglia, sotto il conte Pandolfo di Celano, nel XII secolo vi sorse un monastero benedettino dedicato a San Nicola, poi nel XIII secolo pass\u00f2 ai Padri Celestini, anche se la badia gi\u00e0 nel XVI secolo and\u00f2 in decadenza, riducendosi a una chiesa di campagna. L'elemento principale che rievoca l'antico passato della chiesa \u00e8 il vicino torrione \"dei Celestini\", presso il borgo.\nNel 1866 durante le riparazione di un muro di una vecchia chiesa sgorg\u00f2 dell'acqua che, secondo una leggenda popolare, guariva i malati e gli animali che la bevevano. A seguito dei numerosi pellegrinaggi di malati ed infermi e del diffondersi della fama della sorgente anche al di fuori della regione e grazie alle svariate offerte dei devoti, si decise di costruire il santuario e l'acqua della sorgente venne deviata in un pozzo, dal quale ancora oggi \u00e8 possibile attingere.\nDescrizione.\nL'interno \u00e8 a tre navate con volta a crociera. Dietro l'altare maggiore vi \u00e8 un'abside con una nicchia con la statua della Madonna delle Grazie. Nell'interno vi sono dei dipinti murali in stile liberty di Gaetano d'Agostino e Nicola Biondi, nonch\u00e9 una statua quattrocentesca di Sant'Antonio da Padova con il Bambin Ges\u00f9 proveniente da uno dei monasteri distrutti di Monteodorisio. La facciata \u00e8 tripartita, con il corpo centrale avanzato rispetto ai due corpi laterali minori, e presenta dei beccatelli sotto il cornicione. Le facciate sono a salienti. Consta di tre portoni con arco a tutto sesto, uno per ogni corpo, di cui il centrale \u00e8 strombato. Sopra quest'ultimo portale vi \u00e8 un rosone, anch'esso strombato, con intorno dei laterizi di diverso colore. I tre corpi della chiesa, cos\u00ec come il corpo dell'edificio conventuale, sono a bande di laterizio di diverso colore. Anche sotto il cornicione dell'edificio conventuale vi sono dei beccatelli."}
{"id": "2775251", "revid": "599013", "url": "https://it.wikipedia.org/wiki?curid=2775251", "title": "Sergio Barbero", "text": "Professionista dal 1993 al 2007, conta una vittoria nella Tre Valli Varesine e tre nella Japan Cup.\nCarriera.\nPass\u00f2 professionista nel 1993 con la Navigare-Blue Storm di Bruno Reverberi, dopo aver trascorso alcuni mesi da tirocinante nella stagione precedente; vest\u00ec poi le divise di Carrera (1995-1996), Mercatone Uno (1997-1999), Lampre (2000-2004), Naturino-Sapore di Mare (2005) e Selle Italia/Diquigiovanni (2006-2007).\nCorridore costante nel rendimento, pur ricoprendo spesso ruoli di gregariato, ottenne undici successi: si fece notare grazie alle vittorie in corse italiane quali Giro di Toscana, Giro di Puglia, Tre Valli Varesine, Giro del Trentino, Coppa Bernocchi e Giro del Lazio, ma anche per le tre affermazioni nella Japan Cup, che ne fanno, insieme a Claudio Chiappucci, il corridore pi\u00f9 titolato nella competizione nipponica.\nFece il suo esordio nelle gare di tre settimane al Giro d'Italia 1997, in maglia Mercatone Uno, quale gregario di Enrico Zaina. Ottenne il piazzamento pi\u00f9 prestigioso della carriera al Campionato di Zurigo del 1999, gara nella quale si classifica secondo dietro allo sconosciuto Grzegorz Gwiazdowski ma in cui riusc\u00ec ad anticipare corridori pi\u00f9 quotati tra i quali Andrej \u010cmil e Paolo Bettini.\nIl commissario tecnico della Nazionale italiana Antonio Fusi lo convoc\u00f2 per i campionati del mondo su strada 1999 e 2000, a Verona e Plouay rispettivamente, schierandolo in entrambe le occasioni per la prova in linea. Per i mondiali 2003 a Hamilton, infine, Barbero venne chiamato come riserva dal ct Franco Ballerini.\nNel 2001 venne trovato positivo all'EPO in un controllo effettuato al Tour de Romandie, e nel settembre successivo venne di conseguenza sospeso per sei mesi dall'Unione Ciclistica Internazionale, con decorrenza al 25 aprile 2002. Chiuse la carriera professionistica al termine della stagione 2007, dedicandosi in seguito a gare amatoriali, sia su strada (nel 2008 vinse la Gran fondo Nove Colli) che nel ciclocross."}
{"id": "2775252", "revid": "33888", "url": "https://it.wikipedia.org/wiki?curid=2775252", "title": "Societ\u00e0 Dantesca Italiana", "text": "La Societ\u00e0 Dantesca Italiana \u00e8 una societ\u00e0 scientifica italiana senza fini di lucro avente lo scopo di promuovere manifestazioni e iniziative tese a tenere viva la memoria di Dante Alighieri e in particolare di curare o incoraggiare la pubblicazione di opere sulla vita e sulle opere del sommo poeta.\nIl Sodalizio.\nLa Societ\u00e0 Dantesca Italiana nacque con lo scopo di promuovere tutte le manifestazioni e le iniziative utili al fine di promuovere la figura di Dante e di valorizzare le pubblicazioni delle opere sulla vita e sulle opere del sommo poeta italiano. Fu fondata il 31 luglio 1888, presso la sede della Sala di Leone X nel Palazzo Vecchio a Firenze. Il primo presidente fu Pietro Torrigiani, gi\u00e0 sindaco della citt\u00e0 toscana.\nNell'1889 si concretizz\u00f2 la valenza scientifica della Societ\u00e0 attraverso l'edizione del testo critico della \"Divina Commedia\" e di opere minori a cui segu\u00ec la pubblicazione del \"Bullettino\" societario con \"scritti concernenti la ricerca e la notizia di fatti\" sulla vita e le opere di Dante, che divenne presto, grazie alla competenza di direttori quali Michele Barbi ed Ernesto Giacomo Parodi, un notevole punto di riferimento per gli studiosi dell'Alighieri.\nNel 1890 divennero stabili gli uffici ed istituita la biblioteca, e nel 1899 la Societ\u00e0 apr\u00ec la \"Sala di Dante\" per le celebrazioni del poeta. Il 27 aprile di quell'anno Guido Mazzoni inaugur\u00f2 in Orsanmichele il primo ciclo di \"Lecturae Dantis\".\nNel 1901 la Societ\u00e0 divenne Ente morale, e la \"Lectura Dantis\" venne costantemente assicurata mediante la pubblica lettura e l'illustrazione della \"Divina Commedia\" e delle opere minori in Orsanmichele.\nNel 1904 la sede si trasfer\u00ec nel prestigioso Palazzo dell'Arte della Lana, adiacente all'edificio di Orsanmichele, dove si svolge tuttora l'attivit\u00e0 della Societ\u00e0 Dantesca.\nNel 1920 Barbi fond\u00f2 gli \"Studi Danteschi\" (giunti nel 2013 al LXXVIII volume e diretti nel secolo scorso dal Barbi, da Mario Casella, da Gianfranco Contini e da Francesco Mazzoni).\nNel 1921, ricorrendo il VI centenario della morte di Dante, fu pubblicata l'edizione \"Le Opere di Dante\", testo critico edito a Firenze da Bemporad. Edizione ripubblicata nel 1960 e nel 2011, arricchita quest'ultima da un saggio introduttivo di Enrico Ghidetti.\nLa Societ\u00e0 Dantesca Italiana ha provveduto e provvede all'Edizione Nazionale delle Opere di Dante."}
{"id": "2775253", "revid": "287204", "url": "https://it.wikipedia.org/wiki?curid=2775253", "title": "Artur Barci\u015b", "text": ""}
{"id": "2775257", "revid": "466539", "url": "https://it.wikipedia.org/wiki?curid=2775257", "title": "Henry Morgenthau Jr.", "text": "Principalmente noto per essere stato l'ideatore del Piano Morgenthau, nacque in un'eminente famiglia ebraica di New York, originaria della Germania, figlio di Henry Morgenthau senior, magnate immobiliare e diplomatico, e di Josephine Sykes. Fu anche il padre di Robert M. Morgenthau, \"District Attorney\" (Procuratore capo) della contea di New York dal 1975 al 2009.\nBiografia.\nInfanzia e giovinezza.\nStudi\u00f2 presso la attuale \" Dwight School\" e successivamente studi\u00f2 architettura ed agricoltura presso la Cornell University. Nel 1913 conobbe Franklin Delano Roosevelt ed Eleanor Roosevelt divenendone amico. Nel 1929 Roosevelt, allora ancora Governatore di New York, lo nomin\u00f2 Presidente del Comitato di Consulenza Agricola dello Stato di New York.\nNew Deal.\nNel 1933 Roosevelt divenne presidente degli Stati Uniti e nomin\u00f2 Morgenthau governatore dell'Ufficio Federale per l'Agricoltura ed inoltre Morgenthau fu parimenti coinvolto nelle decisioni monetarie. Roosevelt accolse l'idea, dovuta al professore della Cornell University, George Warren, di rialzare il prezzo dell'oro per far calare quello del dollaro, il che avrebbe fatto salire i prezzi di tutte le merci, specialmente quelle agricole. Bench\u00e9 contrario, Morgenthau accett\u00f2 di aiutarlo nel compito.\nQuando nel 1934 William H. Woodin si dimise per motivi di salute, Roosevelt nomin\u00f2 Morgenthau Ministro del Tesoro (un atto che si rivel\u00f2 conservatore). Morgenthau era un economista ortodosso che era contrario all'economia keynesiana e che disapprovava alcuni elementi del New Deal. Per poter finanziare la seconda guerra mondiale egli inizi\u00f2 un elaborato sistema di collocamento di titoli di guerra.\nResponsabilit\u00e0 fiscali.\nMorgenthau credeva nel bilancio in pareggio, nella moneta stabile, nella riduzione del debito statale e nella necessit\u00e0 di aumentare gl'investimenti privati.\nLa legge Warner, che riguardava i sindacati, veniva incontro alle richieste di Morgenthau poich\u00e9 rafforzava la base del partito politico e non implicava nuove spese per lo stato. Morgenthau accett\u00f2 la politica del doppio bilancio di Roosevelt, cio\u00e8 un bilancio normale in pareggio e un bilancio \"di emergenza\" per le agenzie, come la WPA (\"Works Progress Administration\"), la PWA (\"Public Works Administration\"), e la CCC (Civilian Conservation Corps) che fu provvisorio fino al compimento della ricostruzione.\nEgli combatt\u00e9 contro le indennit\u00e0 ai veterani finch\u00e9 il Congresso prevalse sul veto del Presidente Roosevelt e stanzi\u00f2 a questo titolo 2,2 miliardi di $ nel 1936. Nel 1937, depressione nella depressione, Morgenthau non riusc\u00ec a persuadere Roosevelt a desistere nel cosiddetto \"deficit spending\" e, mentre il Presidente proseguiva spingendo per una sempre maggiore spesa pubblica, Morganthau insisteva per il pareggio del bilancio. Il 10 novembre 1937 Morgenthau tenne un discorso per l'Accademia di Scienze Politiche all'Hotel Astor di New York, nel quale rimarc\u00f2 che la Depressione aveva richiesto il \"deficit spending\", ma che il governo avrebbe ora dovuto tagliare le spese per ravvivare l'economia del paese. In questo discorso egli afferm\u00f2:\nIl suo maggior successo fu il nuovo programma di Sicurezza Sociale. Egli rovesci\u00f2 l'idea generale di finanziare la Sicurezza Sociale con la fiscalit\u00e0 generale ed insistette affinch\u00e9 questa fosse finanziata con contributi obbligatori sui lavoratori dipendenti. Egli insistette affinch\u00e9 i contadini ed i lavoratori domestici ne fossero esclusi in quanto i lavoratori al di fuori dell'industria non avrebbero potuto pagare in tal modo. Egli viene citato come dubbioso sullo schema di elevata spesa pubblica del New Deal, che non aveva ridotto la disoccupazione mentre aveva aumentato soltanto il debito pubblico:\nProfughi ebrei.\nDi fronte all'Olocausto le Potenze Alleate reagirono lentamente. Rigettando gli appelli iniziali delle organizzazioni ebraiche alle nazioni alleate per l'invio di cibo e medicinali ai ghetti europei, il governo inglese e quello americano sostennero che le forniture sarebbero state sottratte e destinate all'uso personale dei tedeschi e quelle che fossero giunte ai destinatari avrebbero solo sollevato il regime nazista dalla responsabilit\u00e0 di nutrirli lui stesso.\nUn'autorizzazione concessa nel 1942 per tali spedizioni ebbe un effetto minimo. Nel 1943 il Dipartimento del Tesoro approv\u00f2 il piano del Congresso mondiale ebraico per soccorrere gli ebrei attraverso il blocco dei conti in Svizzera, ma il Dipartimento di Stato ed il Ministero degli Esteri britannico procrastinarono ulteriormente la decisione. Morgenthau ed i suoi collaboratori persistettero nel bypassare lo Stato ed infine affrontare Roosevelt nel gennaio del 1944, con la crescente richiesta del Congresso e della pubblica opinione per la creazione di una commissione presidenziale per il soccorso. Il risultato finale fu la creazione di un Ufficio per i profughi di guerra nel gennaio del medesimo anno (WRB, cio\u00e8 \"War Refugee Board\"). L'Ufficio permise un aumento del numero di ingressi di ebrei negli USA negli anni 1944 e 1945: circa 200.000 ebrei furono salvati in questo modo.\nCondanna dei criminali di guerra tedeschi.\nMorgenthau invoc\u00f2 l'esecuzione senza processo dei 50 o 100 maggiori criminali di guerra tedeschi, idea che riscosse inizialmente un certo successo, ma alla fine prevalse la scelta di un Processo in Norimberga.\nSuccessione alla Presidenza degli Stati Uniti.\nCome Segretario di Stato al Tesoro Morgenthau fu la prima persona nella linea di successione del Presidente degli Stati Uniti fra il 27 giugno ed il 3 luglio del 1945, a seguito delle dimissioni da Segretario di Stato di Edward Stettinius e la conferma da parte del Senato di James Francis Byrnes. Se il Presidente Harry Truman fosse morto, avesse dato le dimissioni o fosse stato altrimenti rimosso dalla carica in quei sette giorni, Morgenthau sarebbe diventato Presidente sostitutivo degli Stati Uniti d'America fino al termine della legislatura corrente nel 1949.\nControversie a proposito del Piano Morgenthau.\nNel 1944 Morgenthau propose il Piano Morgenthau per la Germania post-bellica, chiedendo lo smembramento della nazione, da dividersi in due stati indipendenti, la enucleazione di tutta l'industria pesante tedesca ed il ritorno forzato ad una economia agraria pre-industriale. Alcuni sostengono che il piano fu ideato da pochi scelti dall'incaricato di Morgenthau Harry Dexter White, che fu successivamente accusato di essere un agente dell'Unione Sovietica. Nella Seconda Conferenza di Quebec, tenutasi il 16 settembre 1944, persuasero inizialmente il riluttante Primo ministro britannico Winston Churchill ad accettare il Piano Morgenthau utilizzando la promessa del \"Lend-Lease\" per 6\u00a0miliardi di dollari. Churchill cerc\u00f2 in ogni caso di restringere la portata della proposta Morgenthau redigendo uno nuova versione del \"memorandum\", che fu quella poi sottoscritta dai due statisti. L'essenza del \"memorandum\" sottoscritto fu: \u00abQuesto programma di eliminazione dell'industria bellica nella Ruhr e nella Saar cerca di convertire la Germania in un paese prevalentemente agricolo e pastorale\u00bb.\nIl Piano dovette affrontare l'opposizione all'interno dello stesso governo Roosevelt, principalmente quella di Henry Stimson e con la sua scoperta da parte della stampa, dovuta ad una fuga di notizie, frutt\u00f2 a Roosevelt critiche aperte. La risposta del Presidente alle domande della stampa fu quella di negare quanto era da questa stato scritto in proposito. A causa della fuga di notizie, Morgenthau perse per un certo periodo i favori di Roosevelt.\nIl Ministro della Propaganda della Germania, Joseph Goebbels, approfitt\u00f2 invece della fuga di notizie, incoraggiando con un certo successo il popolo tedesco a perseverare negli sforzi di guerra, sventolando la minaccia costituita, in caso di vittoria degli alleati, dalla trasformazione della loro terra in un \"campo per coltivar patate\". Il generale statunitense George Marshall si lament\u00f2 con Morgenthau che [a causa della pubblicit\u00e0 del Piano, \"n.d.r. \"] la resistenza militare tedesca era diventata pi\u00f9 dura. Sperando di ottenere la rinuncia al Piano da parte di Morgenthau, il cognato di Roosevelt, tenente colonnello John Boettiger, che lavorava presso il Ministero della Guerra, spieg\u00f2 a Morgenthau come le truppe americane avessero dovuto combattere aspramente ben cinque settimane per poter conquistare Aquisgrana e si lament\u00f2 che il suo piano valeva come trenta divisioni in pi\u00f9 per la Germania. Il rivale di Roosevelt alle elezioni presidenziali del tardo 1944, Thomas E. Dewey, dichiar\u00f2 che il piano valeva dieci divisioni in pi\u00f9 per i tedeschi, ma Morgenthau si rifiut\u00f2 di rinunciarvi.\nMorgenthau disse ai suoi collaboratori che quello era un grande giorno per il Tesoro e che sperava che qualcuno non riconoscesse nella direttiva il Piano Morgenthau. La direttiva, che rimase in vigore per oltre due anni ed era diretta alle forze americane di occupazione \u00ab\u2026 non fece alcun passo per cercare la ripresa economica tedesca.\u00bb\nNella Germania occupata Morgenthau lasci\u00f2 un legato diretto attraverso l'OMGUS (\"Office of Military Government, United States\", in italiano: \"Ufficio del Governo Militare degli Stati Uniti\"), comunemente noto come \"Morgenthau boys\" (I ragazzi di Morgenthau).\nIl generale Dwight D. Eisenhower distacc\u00f2 alcuni funzionari del Tesoro Americano presso le Forze di Occupazione in Germania. Costoro assicuravano che la direttiva JCS 1067 fosse interpretata nel modo pi\u00f9 restrittivo possibile. Essi furono principalmente attivi nei primi mesi cruciali di occupazione, ma mantennero i loro incarichi fino a circa due anni dopo le dimissioni di Morgenthau, avvenute a met\u00e0 del 1945, e qualche tempo dopo quelle del loro capo, il colonnello Bernard Bernstein, che era il \u00abdepositario dello spirito di Morgenthau nell'esercito di occupazione\u00bb. Si dimisero solo dopo che nel luglio del 1947 la direttiva JCS 1067 fu sostituita dalla JCS 1779 che, al contrario della precedente, sottolineava come: \u00abUn'Europa prospera ed ordinata necessita del contributo economico di una Germania stabile e produttiva.\u00bb\nL'eredit\u00e0 di Morgenthau fu anche vista nei piani per perseguire il disarmo della Germania attraverso la riduzione della sua potenza economica.\nNell'ottobre del 1945 Morgenthau pubblic\u00f2 un libro nel quale descriveva e motivava il Piano Morgenthau in dettaglio. Roosevelt concesse l'autorizzazione alla pubblicazione la sera prima della sua morte, mentre cenava con lo stesso Morgenthau a Warm Springs. Morgenthau aveva chiesto a Churchill il permesso di inserire il testo dell'allora ancor segreto \"memorandum\" sulla \"pastorificazione\" dell'economia tedesca firmato dal Primo ministro inglese e da Roosevelt alla Seconda Conferenza di Quebec, ma il permesso gli fu negato.\nNel novembre del 1945 il generale Dwight D. Eisenhower, Governatore Militare della Zona di occupazione americana della Germania approv\u00f2 la distribuzione gratuita di 1.000 copie del libro agli ufficiali americani della Germania occupata. Lo storico Stephen Ambrose ne trae la conclusione che, nonostante le successive pretese di Eisenhower che questo atto non costituiva un'approvazione del piano Morgenthau da parte sua, Eisenhower aveva non solo approvato il Piano ma aveva in precedenza anche fornito a Morgenthau almeno qualche spunto su come la Germania avrebbe dovuto essere trattata.\nDopo le sue dimissioni, e insieme ad altri eminenti personalit\u00e0, quali la ex-\"first lady\" Eleanor Roosevelt, Morgenthau rimase a lungo un membro attivo del gruppo di opinione che propugnava una \"pace dura\" per la Germania.\nBretton Woods.\nMorgenthau fu un partecipante di primo piano alla Conferenza di Bretton Woods, che stabil\u00ec l'omonimo Sistema monetario, il Fondo Monetario Internazionale (FMI), e la Banca Internazionale per la Ricostruzione e lo Sviluppo (nota anche come \" World Bank\" o Banca Mondiale).\nUlteriore carriera e lasciti.\nMorgenthau si dimise a met\u00e0 del 1945, allorch\u00e9 Truman divenne Presidente e i suoi consigli non erano pi\u00f9 richiesti. Egli dedic\u00f2 il resto della sua vita a lavorare con filantropi ebrei e divenne anche consulente finanziario dello Stato d'Israele.\nBibliografia.\nIn inglese:"}
{"id": "2775260", "revid": "767487", "url": "https://it.wikipedia.org/wiki?curid=2775260", "title": "Piazza Indipendenza (Campione d'Italia)", "text": "Piazza Indipendenza \u00e8 una piazza divisa tra il comune di Campione d'Italia (Lombardia) e quello svizzero di Bissone.\nDescrizione.\nNella piazza, fino al 31 dicembre 2019, non era presente alcuna dogana dato che Campione d'Italia faceva parte dello spazio doganale svizzero. Nella piazza \u00e8 presente una fontana con la bandiera europea e quella italiana, oltre un arco che fa da ingresso al paese, visibile in direzione Campione su via Marco da Campione e su corso Italia. Alla fine della piazza, nella vicina via Campione (Svizzera) \u00e8 presente la bandiera del comune, la bandiera del Canton Ticino e la bandiera svizzera. \nNella piazza sono saltuariamente presenti la Guardia di Confine, la Polizia cantonale e i Carabinieri."}
{"id": "2775263", "revid": "110157", "url": "https://it.wikipedia.org/wiki?curid=2775263", "title": "Palazzo Yacoubian", "text": "Palazzo Yacoubian () \u00e8 un romanzo dell'autore egiziano \u02bfAl\u0101\u02be al-Asw\u0101n\u012b.\nIl romanzo \u00e8 stato pubblicato nel 2002, dopo essere stato rifiutato da molti editori, suscitando grande scalpore per i temi trattati, ma da allora \u00e8 il pi\u00f9 venduto del mondo arabo. Dal libro \u00e8 stato tratto l'omonimo film presentato al Festival di Roma nel 2006.\nL'autore contestualizza il proprio romanzo in un palazzo realmente esistente al Cairo, ma qui il palazzo corrisponde al personaggio principale, l'Egitto, tra le cui mura si incontrano amori proibiti e sesso, corruzione, ipocrisia religiosa, arroganza dei potenti e fondamentalismo.\nL'autore presenta una galleria di personaggi che parte da Taha, devoto e ortodosso figlio del portiere, a Buthayna, la sua fidanzata, costretta a cedere alle avances dei padroni; dai poveri che con mille astuzie mirano ad una vita agiata, al gaudente signore aristocratico poco timoroso di Dio e avverso alla politica contemporanea; da Hatim, l'intellettuale gay invaghito di un soldato nubiano sposato, all'uomo d'affari senza scrupoli.\nL'autore denuncia la malattia della societ\u00e0 araba identificandola con la mancanza di democrazia che inevitabilmente porta al fanatismo e al terrorismo.\nTrama.\nPrima parte.\nDopo aver pregato per tutta la notte, Taha, il figlio del portiere, si presenta all'accademia di polizia per sostenere l'esame di ammissione, nonostante gli ostacoli precedentemente incontrati. All'esame si trova di fronte tre ufficiali; pur rispondendo in modo esauriente alle loro domande, non supera l'esame a causa del lavoro del padre. Deluso dalla situazione, decide di sporgere denuncia, che, ovviamente, sar\u00e0 respinta.\nMalak e Abaskharon, due fratelli approfittatori e molto astuti, mettono in atto una serie di sotterfugi ai danni di alcuni inquilini del palazzo. Abaskharon, domestico di Zaki \"bey\", sottrae quotidianamente una parte degli alimenti che compra per il padrone e poi li rivende al mercato nero per ricavarne cos\u00ec un guadagno, mentre il fratello Malak, gi\u00e0 impossessatosi con l'inganno di uno degli stanzini sul terrazzo di Palazzo Yacoubian, escogita una truffa ai danni di Zaki chiedendo per questo la collaborazione di Buthayna: la ragazza dovr\u00e0 estorcere la firma di Zaki per consentire ai due fratelli di entrare in possesso dell'appartamento dopo la morte del \"bey\".\nGi\u00e0 da piccolo Hatim, un \"kodiana\" (un gay passivo, come spiega l'autore) trascurato dai genitori, aveva avuto le sue prime esperienze omosessuali con un domestico, Idris. Dopo la morte del padre e della madre e l'allontanamento da Idris, Hatim, sconvolto e confuso, inizia a dare sfogo alla sua vita di omosessuale e, dopo aver cambiato vari amanti, aveva incontrato \u2018Abdu, soldato di leva originario della Bassa Nubia, che aveva lasciato al paese una moglie e un figlio. Anche se inizialmente \u2018Abdu si era mostrato riluttante a intrecciare una relazione sentimentale con lui, le attenzioni di Hatim alla fine vincono anche le sue ultime resistenze. \u2018Abdu asseconda i pi\u00f9 intimi ed erotici desideri di Hatim, che in cambio si mostra molto generoso.\nDalla morte del padre Buthayna, la fidanzata di Taha, \u00e8 cambiata: badare alla famiglia \u00e8 ora compito suo, per questo motivo non aveva proseguito gli studi, ma aveva cercato in tutti i modi di trovarsi un lavoro. Dopo svariati tentativi trova impiego come commessa in un negozio di abbigliamento. I soldi sono comunque pochi e cos\u00ec, viste le necessit\u00e0, si concede al suo capo Talal. Questo la rende diversa, cosa di cui si accorge Taha, che la trova pi\u00f9 fredda nel loro rapporto. La vita di Buthayna subir\u00e0 la svolta decisiva, che sar\u00e0 la sua salvezza, quando incontrer\u00e0 Zaki \"bey\".\n\"Hagg\" \u2018Azzam, un ricco uomo d'affari, pur essendo gi\u00e0 sposato e in et\u00e0 piuttosto avanzata, decide di prendere una seconda moglie. Dopo aver fatto la conoscenza di varie donne, sceglie Su'ad Gaber, un'umile commessa originaria di Alessandria d'Egitto. Le pone per\u00f2 delle condizioni, tra le quali il divieto di avere dei figli, condizioni che Su'ad sembra accettare, rivelandosi, per lo meno inizialmente, una sposa ubbidiente e pronta a soddisfare i desideri del marito. Dopo il matrimonio l\u2019\"hagg\" manifesta il desiderio di entrare in politica, ma, considerate le forze del suo avversario, decide di rivolgersi a Kamal al-Fuli, uno dei pi\u00f9 influenti e potenti politici egiziano. I due stipulano un accordo per il quale, con il pagamento di un'ingente somma di denaro ad al-Fuli, \"hagg\" \u2018Azzam si sarebbe garantito una vittoria certa alle imminenti elezioni politiche.\nUna volta attirata una giovane donna nel suo appartamento, Zaki \"bey\" al risveglio si accorge di essere stato derubato dell'anello di diamanti della sorella Dalwat. Umiliato per l'accaduto, torna a casa dalla sorella. Lei, una donna vecchia, bigotta e acida, non gli perdona questo suo modo errabondo e libertino di vivere e, dopo aver scoperto il furto dell'anello, alla fine di un furibondo litigio lo caccia di casa. Zaki se ne va sconsolato, sorpreso dalla reazione furibonda della sorella.\nTaha, dopo il cattivo esito dell'esame, decide di iscriversi alla facolt\u00e0 di scienze politiche. Il primo giorno di lezione evita di socializzare con altri ragazzi per paura che gli chiedano il lavoro del padre. Pi\u00f9 tardi incontra dei ragazzi poveri come lui, con i quali stringe amicizia. Rimane colpito soprattutto da Khaled, di cui invidia la profonda devozione religiosa; il giovane gli far\u00e0 conoscere lo \"sheikh\" Shaker, una figura che si riveler\u00e0 molto importante per il suo futuro.\nSeconda parte.\nTaha, entrato in un gruppo di studenti attivamente impegnati, comincia piano piano a partecipare anche alle loro riunioni: scopre cos\u00ec la reale essenza del loro movimento, che si prefigge il rinnovamento della societ\u00e0 egiziana secondo i precetti islamici. Il loro profondo senso religioso li induce a credere che un giorno, con l'aiuto di Dio, riusciranno a porre fine alle ingiustizie.\nButhayna, assunta come segretaria personale di Zaki \"bey\", secondo gli accordi con Malak avrebbe dovuto estorcere la firma del \"bey\" cosicch\u00e9 il truffatore potesse impossessarsi dell'appartamento. Con il passare del tempo, per\u00f2, la ragazza si accorge di provare qualcosa di pi\u00f9 forte nei confronti di Zaki e la stessa cosa avviene per lui. Nonostante gli ostacoli della sorella il loro amore si rafforza: Buthayna trova in Zaki una fonte di conforto rispetto al mondo esterno, corrotto e privo di aspettative per le classi meno abbienti, e Zaki tutto quello che dalle precedenti amanti non aveva mai avuto. Alla fine del romanzo i due si sposeranno.\nHatim \u00e8 in compagnia di \u2018Abdu quando alla porta bussa la moglie di \u2018Abdu in lacrime la quale gli dice di correre in ospedale perch\u00e9 il loro unico figlio sta molto male. La morte del bambino allontana da Hatim \u2018Abdu, che sparisce dalla sua vita. Hatim, disperato, si mette alla ricerca dell'amante; dopo averlo trovato, lo prega di passare un'ultima notte insieme a lui e il giovane accetta. Quando si tratta per\u00f2 di lasciarlo andare e rispettare i patti, Hatim, dopo aver cercato di persuadere l'amico, comincia a inveire contro di lui, ricorrendo anche alle ingiurie. \u2018Abdu fuori di s\u00e9 si scaglia su di lui picchiandolo selvaggiamente fino ad ucciderlo.\nIn occasione di una retata della polizia Taha finisce in carcere, dove viene sottoposto alle pi\u00f9 crudeli e infamanti torture. Una volta uscitone, animato da una grande voglia di vendicarsi, diventa facile preda dello \"sheikh\" Shaker, che lo accompagna in un campo di addestramento per la \"jih\u0101d\", la guerra santa. Qui il giovane conosce lo \"sheikh\" Bilal e inizia a prepararsi per combattere. Dietro invito dello \"sheikh\", si sposa con una giovane, Radwa \u2018Abdu al-Ala, dalla quale avr\u00e0 un figlio.\nSu'ad scopre di essere incinta e lo rivela al marito, il quale, furioso per il mancato rispetto dei patti, cerca di convincerla ad abortire. Al rifiuto della donna, che vede nel figlio un'assicurazione per la vecchiaia, \"hagg\" \u2018Azzam durante la notte la fa rapire. Il giorno seguente Su'ad si risveglia in un letto di ospedale, scoprendo di essere stata costretta all'aborto. Finisce cos\u00ec il suo matrimonio con \"hagg\" \u2018Azzam.\nZaki bey e Buthayna si trovano nell'ufficio di Zaki fantasticando sul loro futuro. Sono ancora immersi nei loro discorsi, quando Zaki improvvisamente sente un rumore sospetto e si alza dal letto per accertarsi che sia tutto a posto. Ad un certo punto irrompono nella stanza un ufficiale ed alcuni agenti: tra di loro c'\u00e8 la sorella Dalwat, che sventola compiaciuta le chiavi dell'ufficio tra le dita. L'ufficiale ordina agli agenti di prendere i due e portarli in commissariato.\nDopo l'incontro con al-Fuli, \"hagg\" \u2018Azzam, arrabbiato per le esose richieste avanzate dal politico e per niente intenzionato ad accettarle, chiede ad al-Fuli di poter incontrare il gran capo per trattare direttamente con lui. Dopo vari tentativi riesce a ottenere l'appuntamento. Si reca cos\u00ec alla villa di questo misterioso personaggio che, senza mostrarsi al suo interlocutore, gli rivela di sapere tutto dei suoi loschi traffici di droga e di non avere alcuna intenzione di ridimensionare le proprie richieste.\nDurante la tanto agognata missione affidatagli dallo \"sheikh\" Bilal, un agguato a un alto ufficiale dell'esercito, Taha riconosce l'uomo che lo ha seviziato e torturato. La rabbia di Taha sfocia in un gesto avventato: aggredisce l'uomo in mezzo alla strada contravvenendo cos\u00ec agli ordini e rischiando di mettere in pericolo l'esito della missione. I suoi compagni prontamente intervengono sparando una serie di colpi che atterrano l'ufficiale, ma si accorgono troppo tardi di essere rimasti intrappolati. Taha \u00e8 colpito a morte da una pallottola mentre tenta di raggiungere i compagni."}
{"id": "2775264", "revid": "119349418", "url": "https://it.wikipedia.org/wiki?curid=2775264", "title": "Marmor Parium", "text": "Il Marmor Parium, o cronaca di Paro, \u00e8 un'iscrizione greca risalente alla met\u00e0 del III secolo a.C., incisa su una lastra di marmo (originariamente alta due metri e larga settanta centimetri) della quale furono ritrovati ampi frammenti nell'isola di Paro. \u00c8 un documento con impostazione cronologica, che riporta numerosi avvenimenti della storia greca.\nL'autore \u00e8 ignoto, ma \u00e8 probabile che scrivesse tra il 264 ed il 245 a.C.\nFrammenti.\nSi ha notizia di due parti di quest'iscrizione; una (detta A) venne acquistata a Smirne nel XVII secolo per conto di Thomas Howard conte di Arundel. Una trascrizione, con commento, della parte superiore del frammento \nfu pubblicata a Londra da John Selden nel 1628, dopodich\u00e9 il frammento superiore che era stato trascritto and\u00f2 distrutto durante le guerre di religione; l'altra met\u00e0 \u00e8 conservata all'Universit\u00e0 di Oxford, all'Ashmolean Museum; la seconda parte (detta B) fu trovata nel 1897 nel porto di Paroikia ed \u00e8 conservata nel Museo archeologico di Paro.\nContenuti.\nSi ritiene che il testo iniziasse col regno di Cecrope (di cui \u00e8 fissata nel 1581 a.C. l'ascesa al trono di Atene) per giungere fino all'anno in cui ad Atene fu arconte Diogneto (264-263 a.C.) coprendo, secondo i calcoli del compilatore, uno spazio di 1318 anni, con una lacuna per gli anni 354-335 a.C., compresi in un frammento mancante. La cronologia si divide in tre periodi: mitico, da Cecrope fino ad Omero; storico, da Omero ad Alessandro; contemporaneo, da Alessandro Magno fino al 263 a.C.\nIl prevalente interesse per la storia ateniese ha fatto ritenere che sia opera di un colto cittadino ateniese che come dice egli nell'incipit ha tratto notizie da varie fonti e giungesse quale iscrizione ad uso dei cittadini di Paro. Ricco di notizie di ogni tipo, questo documento fornisce anche, seppure in modo schematico, preziose informazioni su argomenti letterari, con prevalenza per quelli relativi alla tragedia e dati biografici di importanti lirici greci, come Semonide e Saffo."}
{"id": "2775270", "revid": "1543377", "url": "https://it.wikipedia.org/wiki?curid=2775270", "title": "Anthotiro", "text": "L'anthotiro (in greco: \u0391\u03bd\u03b8\u03cc\u03c4\u03c5\u03c1\u03bf\u03c2) \u00e8 un formaggio greco.\n\u00c8 a pasta semidura fatto con latte di capra o pecora, bianchissimo e decisamente salato o anche del tutto sciapo, il che lo differenzia dall'italiano primosale.\nZone di produzione.\nLe zone di produzione del formaggio sono le regioni greche Macedonia, Tracia, Peloponneso, Epiro, le Isole Ionie, le Isole egee e l'isola di Creta.\nProcesso di produzione.\nTradizionalmente non pastorizzato, fatto con scotta di capra o pecora con l'aggiunta di latte.\nIn Italia alcuni marchi di anthotiro vengono commercializzati sotto la denominazione \u00abricotta greca di tre latti\u00bb.\nCucina.\nQuello fresco \u00e8 utilizzato spesso per colazione accompagnato da agrumi e miele (soprattutto nella zona di Ioannina), altrimenti \u00e8 spesso inserito in vari tipi di insalate (solitamente con pomodoro, olio d'oliva, origano ed erbe) e fa parte di alcune varianti di ricette in cui sostituisce la ricotta salata."}
{"id": "2775272", "revid": "287204", "url": "https://it.wikipedia.org/wiki?curid=2775272", "title": "Oscar Pellicioli", "text": "Carriera.\nPassato professionista nel 1990 con la Diana, si rivela ben presto un buon gregario. In carriera ottiene alcune affermazioni personali, tra cui spiccano la Coppa Agostoni nel 1994 ed il Trofeo dello Scalatore l'anno successivo; riesce comunque spesso a farsi notare per la grande combattivit\u00e0 durante le corse.\nAl termine della carriera agonistica sale sull'ammiraglia della De Nardi svolgendo il ruolo di direttore sportivo, incarico ricoperto negli anni successivi prima per la Domina Vacanze e poi per il Team Milram. Dal 2012 al 2015 \u00e8 infine collaboratore di Claudio Corti presso il team Colombia."}
{"id": "2775282", "revid": "1605525", "url": "https://it.wikipedia.org/wiki?curid=2775282", "title": "Se non fossi egiziano", "text": "Se non fossi egiziano \u00e8 una raccolta di racconti brevi che comprende \"I quaderni di \u02bfIss\u0101m \u02bfAbd al-\u02bfAti\", la prima opera scritta dell'autore egiziano \u02bfAl\u0101\u02be al-Asw\u0101n\u012b, dentista a Il Cairo. Come l'autore racconta nella prefazione, la pubblicazione de \"I quaderni di \u02bfIss\u0101m \u02bfAbd al-\u02bfAti\" venne ripetutamente rifiutata dall'Ente egiziano del Libro, cui l'aveva presentata, con la motivazione che l'opera avrebbe nuociuto al prestigio della nazione. Venne quindi pubblicata solo dopo il grande successo del suo romanzo pi\u00f9 conosciuto, \"Palazzo Yacoubian\".\n\u02bfIss\u0101m \u02bfAbd al-\u02bfAti, parlando in prima persona, cita come incipit dei suoi quaderni la frase pi\u00f9 celebre del nazionalista Mustafa K\u0101mil con una connotazione ironica che ne ribalta il significato.\nDi respiro pi\u00f9 intimo del romanzo pi\u00f9 noto, i protagonisti delle storie sono egiziani, spesso giovanissimi, che rappresentano i vizi degli abitanti del moderno Egitto (e allegoricamente dell'intera nazione) o ne sono le vittime. Vi \u00e8 descritta una quotidianit\u00e0 fatta di rapporti umani intinti di cattiveria, ipocrisia, invidia e disprezzo degli altri che si tramuta all'occorrenza in servilismo, in un contesto sociale di mediocrit\u00e0 e corruzione."}
{"id": "2775288", "revid": "729019", "url": "https://it.wikipedia.org/wiki?curid=2775288", "title": "David Harvey (rugbista)", "text": "Biografia.\nNato a Brisbane da madre brasiliana e nipote di Neil, crickettista australiano, Harvey pratic\u00f2 in giovent\u00f9, oltre alla disciplina paterna e al rugby a 15 anche il 13 e il 7.\nRappresent\u00f2 l'Australia alle IRB Sevens World Series del 2007 e nel 2008; nel 2007 prese parte, vincendolo nelle file dei Central Coast Rays, all'effimero Australian Rugby Championship, campionato che si tenne per una sola stagione; nel 2009 fu in Italia ingaggiato dall'Amatori Milano all'epoca in serie A1 con il viatico di miglior giocatore di club del Nuovo Galles del Sud in due stagioni, 2008 e 2011.\nDopo le difficolt\u00e0 finanziarie che nel 2011 portarono il club milanese alla retrocessione in serie B, Harvey si trasfer\u00ec in Francia al Narbona per poi, pochi mesi pi\u00f9 tardi, firmare un accordo con la \"franchise\" australiana del Western Force come rimpiazzo per quattro incontri per far fronte agli infortuni che avevano lasciato il club scoperto nel ruolo di mediano d'apertura.\nA seguire rimase in Australia dapprima al Warringah, poi al West Harbour, squadra erede del Central Coast Rays e, dal 2015, ai Greater Sydney Rams; dal 2014 detiene anche il passaporto brasiliano essendosi reso disponibile a rappresentare il Paese di origine di sua madre nella selezione a 7 impegnata nel relativo torneo ai Giochi Olimpici di Rio de Janeiro del 2016."}
{"id": "2775290", "revid": "599013", "url": "https://it.wikipedia.org/wiki?curid=2775290", "title": "Chlamydoselachus lawleyi", "text": "Chlamydoselachus lawleyi \u00e8 uno squalo fossile, antenato dell'attuale \"Chlamydoselachus anguineus\", i cui denti fossilizzati sono stati rinvenuti nei sedimenti pliocenici del bacino toscano, in un ambiente marino profondo.\nLa scoperta.\nNel 2001 fu ritrovata una fauna fossile ad ittiodontoliti comprendente un gran numero di denti di Chlamydoselachus , uno squalo dalla forma sinuosa, relativamente \u201cprimitivo\u201d(i.e. elasmobranchio moderno, neoselace, primitivo) e, ancora oggi diffuso negli ambienti profondi degli oceani, il ritrovamento fu scientificamente descritto nel 2009. \nI denti, in perfetto stato di conservazione, provengono dai sedimenti pelitico-siltoso-argillosi situati in localit\u00e0 Castelnuovo Berardenga Scalo e risalgono a circa 2,5-3 milioni di anni fa (Piacenziano-Gelasiano antico \"Pliocene inferiore\").\nL'eccezionale abbondanza di denti di \"Chlamydoselachus lawleyi\" Davis, 1887 ha permesso di meglio de\ufb01nire questo incerto taxon fossile gi\u00e0 riconsiderato da Pfeil (1983), confermandone la validit\u00e0 almeno sulla base della taglia sensibilmente pi\u00f9 grande rispetto a quella degli esemplari viventi.\nLa specie vivente, \"Chlamydoselachus anguineus\" Garman, 1884, visibile nella foto, per certi caratteri arcaici, fu in passato considerato un vero e proprio fossile vivente, fu considerato un cladodonte, vive oggi negli oceani con una distribuzione ampia, ma discontinua (a macchie) da 20 a pi\u00f9 di metri di profondit\u00e0. In alcune regioni, come alcune baie del Giappone (come la Suruga Bay, nel Giappone centrale), prospicienti acque profonde e caratterizzate da upwelling (risalita di acque profonde gelide, scarsit\u00e0 di ossigeno ed elevato contenuto in nutrienti), lo si pesca, la notte, a pochi metri dalla superficie. Tali ampie migrazioni verticali sono in relazione alla nutrizione.\nRecentemente si \u00e8 ritenuta certa l'esistenza di una seconda specie di Chlamydoselachus, non distinguibile per i caratteri morfologici esterni dalla prima e non ancora descritta.\nAssociati a Chlamydoselachus, nello stesso affioramento, sono stati rinvenuti numerosi denti di altre specie di elasmobranchi ed otoliti di pesci ossei (teleostei). Fra gli squali le specie pi\u00f9 comuni sono \"Prionace glauca\" (verdesca), \"Hexanchus griseus\" (pesce vacca), Squatina sp. (pesce angelo o squadro), \"Isurus oxyrinchus\" (mako), \"Alopias superciliosus\" (squalo volpe dal grande occhio), \"Cetorhinus maximus\" (squalo elefante), \"Odontaspis ferox\" (cagnaccio), \"Carcharias taurus\" (squalo toro), \"Dalatias licha\" (Scimnorino), Pristiophorus sp. (squalo sega), \"Carcharhinus\" cf. \"plumbeus\" (squalo grigio), \"Carcharhinus\" cf. \"perezi\" (squalo di barriera dei Caraibi), \"Centrophorus granulosus\" (centroforo, pesce di notte), \"Echinorhinus richiardii\" (Echinorino, squalo spinoso). Fra i teleostei dominano i Macruridi (49,7%) ed in grado minore i Mictofidi (12%). Queste due famiglie, quando presenti, indicano nel loro insieme ed inequivocabilmente ambienti profondi.\nLa fauna, nel suo complesso, permette le seguenti induzioni paleoecologiche: gli squali di acque profonde (e.g. Centrophorus cf. granulosus pi\u00f9 frequente nell'intervallo batimetrico 400-800 metri e Chlamydoselachus) e l'associazione fossile ad otoliti di teleostei, i pi\u00f9 significativi dei quali sono riferibili a macruridi e micto\ufb01di, permettono di con\ufb01gurare nel Piacenziano-Gelasiano antico (sub-bacino di Siena del Bacino Siena-Radicofani) un paleoambiente epibatiale di scarpata. L'insolita concentrazione di denti di Chlamydoselachus evoca, in via speculativa, qualche particolare meccanismo quale l'upwelling o la presenza di qualche tipo di trappola (depressioni del fondale con scarsa circolazione) od arricchimento selettivo ad opera di correnti.\nStoria.\nLo studio di Chlamydoselachus ebbe inizio in Toscana con la pubblicazione nel 1876 di Roberto Lawley (1818-1881) sui pesci ed altri vertebrati fossili delle colline toscane. In questo lavoro l'Autore raffigur\u00f2 e descrisse uno strano dente tricuspide sconosciuto agli scienziati, di cui si ignorava a quale animale potesse essere ricondotto.\nLawley, uno dei primi studiosi di pesci e squali fossili, mentre perlustrava le campagne di una Toscana, not\u00f2 per terra uno strano dente che lo lasci\u00f2 perplesso. In seguito la sua collezione si arricch\u00ec di altri otto esemplari simili. Nel 1876, relativamente ai denti di Chlamydoselachus da lui rinvenuti, Lawley si espresse come segue: \u201cl\"a radice ha due rami, \u00e8 quasi saldata per tutta la sua lunghezza, ma sul davanti, giust'appunto nella sua saldatura, sorge il dente centrale come nella fig.1, e forma con i due laterali tutto un dente; il loro apice cambia di colore atteso essere tutto dentina ed \u00e8 trasparente; i denti sono flessuosi, fig.1c, e la radice fa quasi angolo retto con essi. Di questi denti ne possiedo due perfettamente completi, e sette pi\u00f9 o meno mutilati, ma tutti ugualmente conformati, e riconoscibili: mi provengono tutti da Orciano, dove sembrano rarissimi. Per quanto io abbia osservato, non mi \u00e8 stato possibile di vedere un dente simile ne' viventi, n\u00e9 rappresentato in disegno n\u00e9 di pesci n\u00e9 di rettili\"\u201d.\nStroncato da un male improvviso nel 1881 Lawley fu impossibilitato di completare molti dei suoi studi e buona parte dei reperti da lui raccolti and\u00f2 dispersa (Manganelli, Benocci, Spadini, 2006) compresi i nove denti da lui raccolti.\nTre anni dopo la morte di Lawley fu pescato nei mari del Giappone uno squalo insolito, dai caratteri considerati sorprendentemente primitivi. Venuto a conoscenza di tale avvenimento un famoso ittiologo americano Samuel Garman si rec\u00f2 sul posto e lo descrisse e classific\u00f2 nel 1884.\nUn fossile vivente?\nChlamydoselachus si differenzia dalla maggior parte degli squali \u201cmoderni\u201d per la posizione della bocca che \u00e8 anteriore invece che ventrale (infera). Le cartilagini mandibolari sono basse ed allungate, e come in Hexanchus troviamo una sola pinna dorsale e sei fessure branchiali. I denti a tre cuspidi ricordano antichi squali dell'era Paleozoica anche se la vascolarizzazione della radice appare nettamente pi\u00f9 moderna ed originale. Questo induce ad una certa prudenza ed a considerare che la \u201cprimitivit\u00e0\u201d apparente o parziale trattandosi con probabilit\u00e0 del prodotto di parallelismi o convergenze e di adattamenti sofisticati persistenti nel tempo. La stessa dentatura, costituita (considerando le file interne) da circa 400 denti molto simili e dalle piccole cuspidi acute, leggermente sigmoidi e flesse verso l'interno della gola, risulta essere idonea alla cattura di piccole prede quali cefalopodi di acque profonde, altri squali, piccoli pesci attraverso rapidi scatti resi possibili dal corpo sinuoso ed anguilliforme. Alcune sue caratteristiche quali la capacit\u00e0 di ingoiare prede anche pi\u00f9 grandi della met\u00e0 del suo corpo, di alimentarsi in ambienti sia demersali che nelle masse d'acqua soprastanti, sono state recentemente considerate uno \u201cstile di vita\u201d estremamente evoluto.\nLa colorazione dello squalo dal collare (frilled shark, requin l\u00e9zard)) o squalo lucertola (o serpente) \u00e8 uniforme e va dal marrone scuro al grigio. Il corpo \u00e8 allungato e serpentiforme e il pi\u00f9 grande esemplare conosciuto misurava 1,96 metri contro i presunti 2,5 metri della specie fossile pliocenica (Cigala Fulgosi et al., 2009) ricavati dalle dimensioni dei denti che a volte misurano il doppio di quelli attuali (fig.3). \nA causa delle abitudini profonde Chlamydoselachus viene sporadicamente catturato dai pescherecci oceanici operanti con lo strascico su fondali profondi e soffici o nelle masse d'acqua in prossimit\u00e0 di questi.\nAl largo di Sesimbra (Lisbona, Portogallo) lo si cattura raramente con le lenze a profondit\u00e0 dell'ordine del kilometro.\nLongevo dal punto di vista filetico questo genere \u00e8 noto almeno dal tardo Cretaceo ed \u00e8 rappresentato da alcune specie molto simili che si susseguono nell'era terziaria. Recentemente C. anguineus \u00e8 stato segnalato come parte di una fauna batiale (Fiumefreddo, Sicilia), che persiste nel Pleistocene inferiore-medio del Mediterraneo. \u00c8 interessante notare che le specie del Cretaceo e dell'inizio del Paleogene abitassero gli ambienti costieri e che solo in seguito abbiano occupato quelli profondi.\nConclusioni.\nIl ritrovamento di Chlamydoselachus ed altri elementi faunistici associati, come i Macruridi e i Mictofidi, oltre ad indicare la presenza di un paleoambiente epibatiale nell'area dimostrano la persistenza nel Pliocene medio superiore del Mediterraneo di una connessione sufficientemente ampia e profonda con l'oceano Atlantico nella regione dell'attuale Gibilterra e di condizioni di circolazione d'acqua e di temperature di tipo oceanico, anche se meno sviluppate di quelle riscontrate agli inizi del Pliocene.\nLa rarit\u00e0 di fossili di Chlamydoselachus permette di considerare il giacimento di Castelnuovo Berardenga Scalo come un giacimento fossilifero decisamente importante."}
{"id": "2775294", "revid": "767487", "url": "https://it.wikipedia.org/wiki?curid=2775294", "title": "Altos (Paraguay)", "text": "Altos \u00e8 un centro abitato del Paraguay, situato nel Dipartimento di Cordillera, a 60 km dalla capitale del paese, Asunci\u00f3n. Forma uno dei 20 distretti in cui \u00e8 diviso il dipartimento. \nPopolazione.\nAl censimento del 2002 la localit\u00e0 contava una popolazione urbana di 4.335 abitanti (11.496 nel distretto). \nStoria.\nAltos era gi\u00e0 un centro abitato dagli indios guaran\u00ed con il nome di \"Yvytyremb\u00f3\". La data ufficiale della fondazione \u00e8 discordante: mentre alcuni la fanno risalire al 1538 per mano di Domingo Mart\u00ednez de Irala, altri la indicano nel 1580 per mano dei frati francescani.\nCon il nome di San Lorenzo de los Altos fu una delle prime \"riduzioni\" francescane del Sudamerica; la sua funzione fu quella di riunire i guaran\u00ed stanziati tra i fiumi Manduvir\u00e1 e Paraguay. Alla popolazione indigena originaria si aggiunsero in seguito \"criollos\" (europei nati in Sudamerica) ed infine immigrati tedeschi.\nEconomia.\nLe principali attivit\u00e0 economiche del distretto sono l'agricoltura, l'allevamento e la silvicoltura. Sono presenti anche piccole industrie tessili e di lavorazione del legno.\nTurismo.\nLa chiesa di San Lorenzo, costruita nel 1600 ed andata poi in rovina \u00e8 stata ricostruita in stile coloniale nel 1878; al suo interno conserva immagini di santi intagliate in legno risalenti all'epoca della \"riduzione\" francescana.\nNelle frazioni di Altos si celebra il 29 giugno la festa delle \"rutas de San Pedro y Pablo\", nella quale compaiono i misteriosi \"kamba ra'anga\", personaggi che sfoggiano strane maschere di legno e piume; la fabbricazione di queste maschere \u00e8 la principale attivit\u00e0 artigianale del luogo."}
{"id": "2775295", "revid": "729019", "url": "https://it.wikipedia.org/wiki?curid=2775295", "title": "Sindrome dell'intestino irritabile", "text": "La sindrome dell'intestino irritabile o sindrome del colon irritabile (SII o IBS dall'inglese \"irritable bowel syndrome\", o anche irritable bowel disease o IBD) \u00e8 un disturbo della funzione intestinale caratterizzato da dolore addominale in relazione a cambiamenti dell'alvo (o in senso stitico o in senso diarroico) e con segni di alterata defecazione e meteorismo. Da non confondere con la colite spastica, essa \u00e8 una patologia organica che ha come causa l'infiammazione che provoca spasmi, dolori addominali; tale termine viene usato impropriamente per definire la IBS. Nella SII non troviamo infiammazione.\nDefinizione e classificazione.\nLa SII appartiene al gruppo dei disordini funzionali gastrointestinali (DFGI), una categoria diagnostica definibile in base alla sola presentazione sintomatologica e caratterizzata dall'assenza di un evidente substrato patogenetico.\nIn base a criteri di Roma IV, l'IBS \u00e8 caratterizzato da dolore addominale ricorrente, in media, almeno 1 giorno / settimana negli ultimi 3 mesi, associato a due o pi\u00f9 dei seguenti criteri:\nI criteri vanno soddisfatti per gli ultimi 3 mesi con insorgenza dei sintomi almeno 6 mesi prima della diagnosi.\nEpidemiologia.\nLa SII colpisce il 3-20% della popolazione degli Stati Uniti d'America, con una prevalenza maggiore nelle aree industrializzate. Le nazioni con maggiore prevalenza sono il Brasile (43%) e il Messico (46%), quelle con minore il Giappone e l'India. La SII ha una prevalenza di circa il doppio nel genere femminile.\nPatogenesi.\nPer definizione, non \u00e8 possibile identificare un univoco elemento patogenetico che giustifichi lo sviluppo della sindrome dell'intestino irritabile.\nBench\u00e9 siano state avanzate diverse ipotesi, la patogenesi della SII non \u00e8 tuttora chiara. L'ipotesi pi\u00f9 suggestiva \u00e8 che le manifestazioni sintomatologiche siano causate da pi\u00f9 fattori concorrenti, tra cui la predisposizione genetica, precedenti episodi infettivi acuti a carico del tratto gastrointestinale (soprattutto infezioni sostenute da \"Campylobacter\" e \"Shigella\") e la presenza di precipui stimoli biologici presenti nel lume intestinale, come alcuni antigeni alimentari, batteri, allergeni o farmaci.\nRiguardo alla possibile patogenesi infettiva, uno studio recentemente pubblicato ha dimostrato che sintomi gastroenterologici funzionali lievi persistono mesi dopo il COVID-19 in particolare nei pazienti con diarrea durante l'infezione. I pazienti che hanno avuto il COVID-19 sono a maggior rischio di affaticamento cronico e disturbi somatoformi, supportando cos\u00ec l'ipotesi che sia i disturbi funzionali gastrointestinali che quelli somatoformi possano avere un'origine biologica comune.\nUlteriore elemento \u00e8 l\"'ipersensibilit\u00e0 viscerale\", definita come un'abnorme percezione dei normali processi fisiologici connessi con la digestione; in tal senso, alterazioni delle fibre C afferenti intestinali o l'esaltata attivit\u00e0 dei neuroni delle corna posteriori del midollo spinale sarebbero responsabili dell'anomala percezione della peristalsi e della distensione viscerale avvertiti nei soggetti con SII come \"dolore\" o \"fastidio\". Ulteriore ipotesi identifica la patogenesi della SII con un'alterazione del controllo neuroimmunoendocrino; in base a questa ipotesi, l'aberrante percezione dei normali processi digestivi sarebbe da imputare al disequilibrio di risposta tra cellule CD3+/CD25+, gli stimoli nervosi afferenti/efferenti e la secrezione di fattori neuroendocrini come il CRH, il cortisolo, la noradrenalina e l'adrenalina. L'ipotesi disregolativa dell'attivit\u00e0 fisiologica intestinale trova conforto dall'evidenza che soggetti con precedenti infezioni o chirurgia del tratto gastrointestinale sono maggiormente predisposti allo sviluppo di SII.\nQuali che siano i fattori scatenanti, \u00e8 indubbio che il profilo psicologico del paziente giochi un ruolo fondamentale nella patogenesi della SII; tale connessione \u00e8 evidenziata dall'andamento ricorrente della malattia, con fasi di remissione e riesacerbazione, queste ultime molto frequentemente precedute da intensi stress psicofisici. Il dolore e il fastidio addominale, accompagnati da alterazione dell'alvo sono inoltre essi stessi causa di stress, ansia ed apprensione, stati emotivi che possono sostenere il circolo vizioso alla base della sindrome dell'intestino irritabile.\nProfilo clinico.\nLa principale manifestazione della sindrome dell'intestino irritabile \u00e8 il dolore. Sovente, i pasti rappresentano gli eventi scatenanti il dolore che, viceversa, tende a venir alleviato dalla defecazione o all'evacuazione di gas. Al dolore si associano senso di tensione e distensione addominale. A seconda delle caratteristiche delle feci vengono distinti quattro gruppi in cui \u00e8 possibile stratificare i pazienti.\nSindrome dell'intestino irritabile con stipsi prevalente.\nTale gruppo \u00e8 caratterizzato dalla presenza di feci dure o caprine in una percentuale superiore al 25% delle defecazioni e di feci non formate in una percentuale inferiore al 25%. Questi pazienti riferiscono spesso meno di tre evacuazioni alla settimana, accompagnate da sforzo durante la defecazione e sensazione di incompleto svuotamento intestinale. Molto frequentemente, questi pazienti ricorrono all'uso di lassativi.\nSindrome dell'intestino irritabile con diarrea prevalente.\nIn questo caso, l'alvo \u00e8 caratterizzato da feci molli, non formate, in una percentuale superiore al 25% delle defecazioni e di feci dure o caprine in una percentuale inferiore al 25%. Questi pazienti riferiscono spesso pi\u00f9 di tre evacuazioni al giorno, accompagnate da stimolo imperioso, incontinenza e presenza di muco nelle feci. La diarrea, tuttavia, non interrompe il sonno e non provoca n\u00e9 squilibri idroelettrolitici n\u00e9 sindrome da malassorbimento.\nSindrome dell'intestino irritabile con alvo alterno.\nTale gruppo presenta feci non formate, molli, in pi\u00f9 del 25% delle evacuazioni e dure, caprine, in pi\u00f9 del 25% delle evacuazioni. Ad episodi di diarrea intensa si alternano episodi di stipsi pi\u00f9 o meno grave.\nSindrome dell'intestino irritabile inclassificata.\nIn questi pazienti non \u00e8 possibile identificare con precisione una prevalenza o un'alternanza del tipo di alvo.\nProfilo diagnostico.\nLa diagnosi di sindrome dell'intestino irritabile viene posta se le manifestazioni descritte precedentemente persistono in maniera continua o ricorrente per un periodo di almeno 6 mesi. Bench\u00e9 per definizione la diagnosi si fondi completamente nel contesto anamnestico, \u00e8 spesso possibile rilevare meteorismo e \"corda coli\", o corda colica, all'esame obiettivo. Con la locuzione \"corda coli\" si fa riferimento ad un colon abnormemente contratto e dolente alla palpazione, spesso a livello della fossa iliaca sinistra e del fianco sinistro. Un'accurata anamnesi, che escluda le manifestazioni di allarme riportate nel riquadro a destra, ha un valore predittivo positivo di circa il 98%.\nQuesto significa che l'accurato approccio anamnestico \u00e8 sufficiente a porre diagnosi senza eseguire costose ed invasive procedure diagnostiche in buona parte dei casi.\nTale approccio permette di porre diagnosi di certezza, evitando al paziente di sottoporsi ad esami ulteriori che rafforzerebbero soltanto l'atteggiamento da malattia.\nIn tutti i pazienti di et\u00e0 inferiore a 45 anni e con anamnesi familiare negativa per neoplasie intestinali \u00e8 sufficiente corroborare il sospetto diagnostico mediante la richiesta di:\nNei pazienti con SII con diarrea prevalente (in caso di sospetto) pu\u00f2 essere inoltre utile richiedere:\nNei pazienti con SII con stipsi prevalente (in caso di sospetto) pu\u00f2 essere utile richiedere:\nL'ecografia pelvica ed addominale, in virt\u00f9 dell'assenza di invasivit\u00e0, dovrebbe essere utilizzata nei casi in cui vi \u00e8 sospetto di malattie extraintestinali alla base del dolore.\nTerapia.\nLa terapia \u00e8 finalizzata alla risoluzione degli eventi patogenetici alla base della SII.\nIn questo senso, occorre stabilire un buon rapporto medico-paziente atto ad indagare le situazioni o gli alimenti correlati alla riesacerbazione del corredo sintomatologico. Per esempio, pu\u00f2 essere utile riportare in un diario la frequenza dell'alvo o l'intensit\u00e0 del dolore/meteorismo e l'alimentazione associata alle crisi.\nLa messa a fuoco negli ultimi anni del ruolo dei Fodmap (carboidrati a catena corta scarsamente assorbiti nell'Intestino tenue) nel creare i sintomi tipici della SII in chi soffre di SII, ha portato la comunit\u00e0 medico scientifica a concludere che una restrizione/regolazione dei Fodmap all'interno della dieta permette di alleviare in un numero alto di pazienti numerosi disturbi (specie gonfiore, dolore e diarrea)\nIn corso di diarrea, la frequenza delle scariche pu\u00f2 essere diminuita appunto riducendo l'assunzione alimentare di alcuni Fodmap come fruttosio, sorbitolo e mannitolo. Questi ultimi due sono presenti soprattutto come dolcificanti di caramelle e gomme da masticare. A questi accorgimenti pu\u00f2 essere utile associare preparati a base di caolino come la diosmectite.\nNei soggetti con alvo prevalentemente stitico e con presenza di meteorismo, sono disponibili preparati a basse concentrazioni di polietilenglicole/sali minerali, da assumere quotidianamente.\nL'uso di ansiolitici (come le benzodiazepine) nei brevi periodi in cui il paziente riconosce il proprio stato d'ansia, \u00e8 molto utile nel ridurre la partecipazione psicologica al dolore, con riduzione dello stesso.\nAnalogamente, l'utilizzo di antidepressivi come gli SSRI, oltre a modulare direttamente il dolore senza alterare la funzione psichica, sono in grado di migliorare la qualit\u00e0 del sonno e di diminuire la frequenza degli attacchi. Tuttavia, tali terapie devono essere intraprese in un adeguato contesto psicoterapeutico volto non soltanto alla terapia della SII, ma alla ricerca e all'eliminazione degli elementi psicosociali alla basi dei disturbi d'ansia o depressione. Altre terapie sono invece rivolte al controllo del dolore; in questo senso, sono particolarmente utili alcuni spasmolitici come:\nAnalogamente alla terapia della diverticolosi, la sindrome meteorica pu\u00f2 essere ridotta utilizzando antibiotici scarsamente assorbibili e probiotici che regolarizzino la flora intestinale."}
{"id": "2775298", "revid": "1590006", "url": "https://it.wikipedia.org/wiki?curid=2775298", "title": "Cumshot", "text": "Cumshot o Cum shot \u00e8 un termine dello slang inglese che significa letteralmente \"sparare sperma\", usato (soprattutto in pornografia) per indicare l'eiaculazione su una parte del corpo del partner, generalmente sul volto (facial) o all'interno della bocca.\nLa pratica \u00e8 ricorrente nel cinema porno."}
{"id": "2775301", "revid": "204391", "url": "https://it.wikipedia.org/wiki?curid=2775301", "title": "Biopsie", "text": ""}
{"id": "2775303", "revid": "204391", "url": "https://it.wikipedia.org/wiki?curid=2775303", "title": "Esami delle urine", "text": ""}
{"id": "2775310", "revid": "599013", "url": "https://it.wikipedia.org/wiki?curid=2775310", "title": "Snowballing", "text": "Snowballing (letteralmente \"fare una palla di neve\") o cum swapping o palla di neve \u00e8 un termine dello slang inglese che descrive una pratica sessuale in cui una persona, dopo aver ricevuto un cumshot nella bocca, di solito attraverso un bacio, passa lo sperma a un'altra persona, che pu\u00f2 essere sia l'autore del cumshot sia un altro/a partecipante al rapporto sessuale. \nL'espressione divenne popolare per una scena del film \"Clerks - Commessi\" del 1994 diretto da Kevin Smith, in cui Veronica (Marilyn Ghigliotti) spiega al fidanzato Dante (Brian O'Halloran) cos'\u00e8 una \"palla di neve\" e perch\u00e9 il personaggio di Willam Black \u00e8 soprannominato \"Palla di neve\"."}
{"id": "2775311", "revid": "767487", "url": "https://it.wikipedia.org/wiki?curid=2775311", "title": "FA Cup 1894-1895", "text": "La FA Cup 1894-95 fu la ventiquattresima edizione del torneo calcistico pi\u00f9 vecchio del mondo. Vinse per la seconda volta l'."}
{"id": "2775313", "revid": "1048993", "url": "https://it.wikipedia.org/wiki?curid=2775313", "title": "Adrianna Biedrzy\u0144ska", "text": "Biografia.\nAdrianna Biedrzy\u0144ska \u00e8 un'attrice che si \u00e8 divisa, nel corso della sua carriera, tra il cinema, la televisione e il teatro. In Italia viene ricordata soprattutto per le sue interpretazioni nel \"Decalogo 4\" di Krzysztof Kie\u015blowski e in \"Un'altra vita\" di Carlo Mazzacurati."}
{"id": "2775316", "revid": "1501558", "url": "https://it.wikipedia.org/wiki?curid=2775316", "title": "Khara-Khoto", "text": "Khara-Khoto (mongolo: Khar Khot, \"citt\u00e0 nera\"; cinese:\u9ed1\u57ce, H\u0113ich\u00e9ng, \"citt\u00e0 nera\" o \u9ed1\u6c34\u57ce H\u0113ishu\u01d0ch\u00e9ng, \"citt\u00e0 dell'acqua nera\") \u00e8 una citt\u00e0 Tangut medievale situata nella striscia di Ejin della Lega dell'Alxa, nella Mongolia Interna occidentale, vicino al bordo dell'ex lago Gashun. \u00c8 stata identificata come la citt\u00e0 di Etzina, che appare in \"Il Milione\" di Marco Polo.\nStoria.\nLa citt\u00e0 fu fondata nel 1032 e divenne un fiorente centro di commercio dell'impero Tangut nell'XI secolo. Vi sono i resti di mura cittadine alte 10 metri e spesse 4 metri. Le mura esterne corrono per circa 421 metri da est ad ovest, e per 374 metri da nord a sud.\nLa fortezza fu conquistata una prima volta da Gengis Khan nel 1206 ma, contrariamente a quanto si crede, continu\u00f2 ad essere fiorente anche sotto il dominio mongolo. Al tempo del Kublai Khan la citt\u00e0 si espanse raggiungendo una dimensione tre volte superiore a quella dell'impero Tangut. Togoontemur Khan si impegn\u00f2 per la riconquista della Cina a Khara-Khoto. La citt\u00e0 si trovava sull'incrocio delle rotte che univano Karakorum, Xanadu e Kumul.\nIn \"Il Milione\", Marco Polo descrive la visita effettuata ad una citt\u00e0 chiamata \"Etzina\" o \"Edzina\", che \u00e8 stata identificata con Khara-Khoto.\nSecondo una leggenda della locale popolazione Torghut, nel 1372 un generale mongolo di nome Khara Bator (eroe nero) fu circondato con le sue truppe dall'esercito della dinastia Ming cinese. Deviando il corso del fiume Ejin, la fonte d'acqua della citt\u00e0 che scorreva subito fuori dalla fortezza, i cinesi negarono a Khara-Khoto l'acqua per i giardini e i pozzi. Col passare del tempo Khara Bator intu\u00ec il proprio destino, uccise la propria famiglia e poi si uccise. Dopo il suo suicidio i soldati aspettarono nella fortezza il decisivo assalto dei Ming, che uccisero gli abitanti rimasti. Un'altra versione della leggenda racconta di Khara Bator che apr\u00ec una breccia nell'angolo nord-occidentale delle mura fuggendoci attraverso. I resti della citt\u00e0 hanno un'apertura dalla quale poteva passare un cavaliere.\nDopo la sconfitta, e probabilmente a corto d'acqua, la citt\u00e0 fu abbandonata e lasciata andare in rovina.\nEsplorazione.\nGli esploratori russi Grigory Potanin e Vladimir Obruchev sentirono voci secondo le quali a valle del fiume Ejin si sarebbe trovata un'antica citt\u00e0. Questo fatto convinse l'Istituto di Studi Orientali dell'Accademia russa delle Scienze, San Pietroburgo, ad organizzare una nuova spedizione coordinata da Mongolia e Sichuan sotto alla guida di Pyotr Kuzmich Kozlov.\nDurante la spedizione del 1907-1909 in Asia centrale, nel 1908 Kozlov scopr\u00ec prove storiche dell'esistenza di Khara-Khoto. Con una cena ed il regalo di un grammofono ad un capo Torghut locale di nome Dashi Beile, Kozlov ottenne il permesso di scavare il sito, ed arriv\u00f2 sul posto il 1\u00ba maggio 1908 . Furono scoperti oltre 2000 libri e manoscritti in lingua Tangut. Inizialmente Kozlov mand\u00f2 dieci casse di manoscritti ed oggetti buddhisti a San Pietroburgo, per poi tornare nel maggio 1909 a recuperare nuovi oggetti. Libri e xilografie furono rinvenute a giugno, durante gli scavi di uno stupa posizionato circa 400 metri ad ovest della citt\u00e0.\nSir Aurel Stein scav\u00f2 Khara-Khoto durante la sua terza spedizione in Asia centrale nel 1917, analizzando Khara-Khoto per otto giorni. I ritrovamenti furono inclusi nel capitolo 13 del primo volume di \"Innermost Asia\".\nLangdon Warner visit\u00f2 Khara-Khoto nel 1925.\nFolke Bergman giunse la prima volta a Khara-Khoto nel 1927, per poi ritornarvi nel 1929 standovi per un anno e mezzo. Disegn\u00f2 mappe di Khara-Khoto e della zona del fiume Ejin, studiando torri d'osservazione e fortezze, e ritrovando numerose xilografie. Bergman not\u00f2 che le visite di Kozlov e Stein erano state superficiali, e che la documentazione prodotta era in parte errata.\nSven Hedin e Xu Bingchang guidarono la spedizione sino-svedese tra il 1927 ed il 1931. Dopo Hedin, John DeFrancis pass\u00f2 nel 1935.\nUlteriori scavi cinesi ebbero luogo tra il 1983 ed il 1984 grazie a Li Yiyou, dell'Inner Mongolian Institute of Archaeology, riportando alla luce circa 3000 altri manoscritti. Oltre ai libri, questi scavi permisero di recuperare materiale da costruzione, oggetti d'uso quotidiano, arnesi da produzione e pezzi d'arte religiosa.\nRitrovamenti.\nI ritrovamenti di Kozlov, circa 3500 dipinti ed altri oggetti, si trovano presso il Museo dell'Ermitage di San Pietroburgo, mentre libri e xilografie sono presso l'Institute of Oriental Studies. Questi reperti sopravvissero all'assedio di Leningrado e di alcuni di loro si persero le tracce fino al 1991, formando le basi per lo studio della lingua Tangut, scritta in Tangut negli anni successivi. Tra gli oggetti recuperati da Kozlov c'\u00e8 un glossario cinese-tangut intitolato \"Fanhan Heshi Zhangzhongzhu\" (\u756a\u6c49\u5408\u65f6\u638c\u4e2d\u73e0), scritto nel 1190.\nOltre ai reperti scritti, sono stati trovati anche frammenti di seta colorati con batik. Un piccolo frammento di murale in fango conferma l'uso del cobalto come pigmento sotto forma di smalto."}
{"id": "2775320", "revid": "1012950", "url": "https://it.wikipedia.org/wiki?curid=2775320", "title": "Khotan (fiume)", "text": "Il fiume Khotan (o Hotan o Ho-t'ien; cinese:\u548c\u7530\u6cb3; pinyin: H\u00e9ti\u00e1n h\u00e9) \u00e8 formato dall'unione dello Yurungkash (fiume di giada bianca) e del Karakash (fiume di giada nera), che scorrono verso nord dai monti Kunlun entrando nel deserto di Taklamakan in Cina settentrionale. I due fiumi si uniscono al centro del deserto, circa 145\u00a0km a nord della citt\u00e0 di Khotan. Il fiume scorre poi per 290\u00a0km a nord in mezzo al deserto gettaqndosi poi nel fiume Tarim. Dato che il fiume \u00e8 rifornito solo dalle nevi in scioglimento sulle montagne, trasporta acqua d'estate ed \u00e8 secco nel resto dell'anno. Il letto del fiume Khotan \u00e8 il solo sistema di trasporto nel bacino del Tarim."}
{"id": "2775321", "revid": "19933", "url": "https://it.wikipedia.org/wiki?curid=2775321", "title": "Ho-t\u2019ien", "text": ""}
{"id": "2775323", "revid": "287204", "url": "https://it.wikipedia.org/wiki?curid=2775323", "title": "Moonlight", "text": ""}
{"id": "2775325", "revid": "123813220", "url": "https://it.wikipedia.org/wiki?curid=2775325", "title": "Wolfgang Schmidt", "text": "Ha un primato personale di 71,16\u00a0m nel lancio del disco, ex record mondiale della specialit\u00e0 e attuale dodicesima miglior misura nella graduatoria mondiale di tutti i tempi.\nBiografia.\nGli inizi e i primi successi (1973-1975).\nWolfgang Schmidt si avvicin\u00f2 molto precocemente all'atletica leggera spinto dal padre Ernst, ex atleta e tecnico della nazionale tedesca orientale nei lanci e nel decathlon.\nFin dall'et\u00e0 di 9 anni il padre inizi\u00f2 ad allenarlo in maniera quasi \"ossessiva\" per migliorare le sue doti fisiche e, raggiunti i 18 anni, Wolfgang misurava gi\u00e0 199\u00a0cm di altezza per 110\u00a0kg di peso.\nNel 1973 riusc\u00ec a stabilire il record nazionale al coperto della categoria juniores, nella specialit\u00e0 del getto del peso lanciando fino alla misura di 18,86 metri.\nLo stesso anno, durante la stagione all'aperto, dopo la quarta posizione ai campionati nazionali assoluti, ottenne il suo primo successo internazionale diventando campione europeo juniores nel lancio del disco a Duisburg. Nella stessa manifestazione riusc\u00ec a conquistare anche la medaglia d'argento nel getto del peso alle spalle del connazionale Udo Beyer.\nL'anno successivo, ai Campionati europei di Roma 1974, si classific\u00f2 ottavo nel lancio del disco con 59,56\u00a0m.\nNel 1975, dopo aver vinto il suo primo titolo nazionale all'aperto nel lancio del disco, partecip\u00f2 per la prima volta alla Coppa Europa di atletica leggera come rappresentante della Repubblica Democratica Tedesca vincendo la gara con un lancio da 63,16\u00a0m.\nL'affermazione internazionale (1976-1980).\nIl 21 maggio 1976, durante una gara a Colonia, con un lancio a 68,60\u00a0m sigl\u00f2 la migliore prestazione mondiale per un atleta under 23, record ancora oggi imbattuto.\nPochi mesi dopo riusc\u00ec a raggiungere il pi\u00f9 grande successo della sua carriera vincendo una medaglia d'argento alle Olimpiadi del 1976 di Montreal.\nQualificatosi per la finale con la terza misura a 63,14\u00a0m, in finale concluse secondo con il risultato di 66,22\u00a0m, battuto soltanto dallo statunitense Mac Wilkins con un distacco di solo 1,28 metri.\nL'anno successivo partecip\u00f2 ancora alla Coppa Europa bissando la vittoria ottenuta due anni prima e lanciando fino a 66,86\u00a0m, il record della manifestazione.\nNel settembre di questo stesso anno prese parte alla prima edizione della Coppa del mondo di atletica leggera vincendo la manifestazione davanti a Mac Wilkins.\nIl 9 agosto del 1978, a Berlino Est, riusc\u00ec a siglare il nuovo record mondiale con la misura di 71,16 metri, primato che mantenne fino al maggio del 1983.\nPassa meno di un mese e, ai Campionati europei di Praga 1978, conquist\u00f2 la medaglia d'oro nel lancio del disco con il risultato di 66,82 metri.\nNella stessa manifestazione, grazie ad un suo lancio a 20,30\u00a0m vinse la medaglia di bronzo nel getto del peso dopo la squalifica per doping del sovietico Evgenij Mironov.\nAl termine di questa manifestazione venne anche nominato capitano della nazionale di atletica leggera della DDR.\nNel 1979, dopo aver vinto sia la Coppa Europa che la Coppa del mondo, rispettivamente per la terza e seconda volta consecutiva, partecip\u00f2 alle Universiadi di Citt\u00e0 del Messico aggiudicandosi l'oro con il risultato di 60,78\u00a0m.\nIl 9 gennaio 1980, durante una manifestazione indoor a Berlino Est, riusc\u00ec a scagliare il suo disco fino alla misura di 66,20\u00a0m: il nuovo record del mondo, ed attuale record tedesco, della specialit\u00e0 al coperto.\nVerso la fine di luglio partecip\u00f2 alle Olimpiadi di Mosca 1980, concludendo quarto a solo un metro di distanza dal vincitore: il sovietico Viktor Ra\u0161\u010dupkin.\nQuesta sar\u00e0 una delle sue ultime partecipazioni ad una manifestazione internazionale come rappresentante della Germania Est.\nIl tentativo di fuga dalla DDR e il carcere (1980-1987).\nDopo la delusione dei Giochi olimpici di Mosca decise di organizzare il suo passaggio nella Germania Ovest.\nAnche se membro della societ\u00e0 sportiva della polizia, la Sportvereinigung Dynamo, e tenente della Volkspolizei, venne tenuto sotto costante sorveglianza da parte del Ministero per la Sicurezza di Stato che inizialmente, per questo lavoro di spionaggio, si appoggi\u00f2 a Dieter Kollark, l'allenatore di Schmidt.\nPer tentare la fuga decise di affidarsi a Ludwig Shura, un uomo d'affari proveniente dalla Germania Ovest che per\u00f2, all'insaputa di Schmidt, collaborava con la Stasi fin dal maggio del 1978.\nI due si incontrano la prima volta il 31 gennaio 1981 e Schmidt gli confid\u00f2 la sua volont\u00e0 di fuggire dalla Germania Est chiedendo il suo aiuto.\nShura acconsent\u00ec subito pensando di poter guadagnare facilmente dei soldi visto che si trattava di un personaggio famoso al grande pubblico.\nIl 24 maggio Schmidt escogit\u00f2 un piano ben preciso e lo comunic\u00f2 a Shura: tentare la fuga durante la Coppa del mondo che quell'anno si sarebbe tenuta a Roma nel mese di settembre con l'aiuto dell'amico e discobolo svedese Ricky Bruch.\nShura comunic\u00f2 immediatamente il piano alla Stasi e, infatti, quell'anno la nazionale della DDR non port\u00f2 Schmidt in Coppa del mondo sostituendolo con Armin Lemme.\nFallito questo piano e salvatosi dal carcere, l'anno successivo decise di escogitare un ulteriore piano per la fuga affidandosi ancora una volta a Ludwig Shura che, anche in questa occasione, comunic\u00f2 l'intero piano alla Stasi.\nVenerd\u00ec 2 luglio 1982, poco dopo le ore 13:15, Schmidt venne bloccato e arrestato mentre si recava al campo di allenamento della SC Dynamo con la sua Lada 1600 consegnatagli come premio solo otto mesi prima dal Ministro per la Sicurezza di Stato Erich Mielke.\nShura ebbe come ricompensa un totale di 34.900 marchi che per\u00f2, come disse pi\u00f9 tardi, gli bastarono unicamente per \"coprire i costi\".\nDi l\u00ec a poco si avvi\u00f2 un'azione legale nei confronti di Schmidt e il pubblico ministero gli present\u00f2 un elenco di oltre 30 presunti reati tra i quali era elencato, oltre al tentativo di fuga, anche la detenzione illegale di armi.\nNell'agosto arriv\u00f2 la condanna ad un anno e mezzo di reclusione da scontare in un carcere di Francoforte sull'Oder.\nIn seguito alla condanna gli vennero tolte anche tutte le onorificenze ricevute come l'Ordine al merito per la Patria.\nNell'ottobre del 1983, dopo aver passato ben 489 giorni di prigione, gli fu concessa l'amnistia e, dopo il rilascio, gli fu ordinato di diventare allenatore della SG Dynamo Adlershof, il club sportivo della Stasi.\nAll'estero gli amici di Schmidt provarono comunque ad organizzare la sua partenza ma tutti i loro piani vennero prematuramente scoperti dalla Stasi.\nDurante tutto questo lungo periodo all'atleta venne vietata anche la possibilit\u00e0 di gareggiare in manifestazioni sia nazionali che internazionali.\nIl passaggio alla Germania Ovest (1987-1990).\nNel 1987 present\u00f2 una richiesta per andare finalmente in Germania Ovest per continuare la sua carriera sportiva.\nSul finire dell'anno, il 2 novembre, la sua richiesta venne accolta e gli fu dato il permesso di abbandonare la Germania Est.\nIl passaggio avvenne per\u00f2 troppo tardi per permettergli la partecipazione alle Olimpiadi di Seul come rappresentante della Germania Ovest.\nSecondo le regole di registrazione fissate dal Comitato Olimpico Internazionale era infatti necessario che trascorressero almeno tre anni o che la nazione di origine decidesse di dare il suo nulla osta per un immediato passaggio di nazionalit\u00e0.\nNaturalmente la DDR diede il suo consenso solo dopo il termine dei Giochi olimpici di Seul e la Repubblica Federale Tedesca fu quindi costretta a portare in Corea soltanto Rolf Danneberg, Alois Hannecker e Wulf Brunner.\nIl 3 aprile del 1988 fece il suo ritorno alle competizioni, dopo quasi 7 anni di inattivit\u00e0, concluse terzo al Miami Grand Prix alle spalle di Bradley Cooper e John Powell.\nProprio in questo periodo Schmidt inizi\u00f2 a sostenere lunghi allenamenti anche negli Stati Uniti d'America, soprattutto in California, in compagnia di atleti quali l'olimpionico Mac Wilkins.\nSempre lo stesso anno, durante la prima competizione in assoluto fra Germania Est e Germania Ovest, si trov\u00f2 di fronte all'ex connazionale J\u00fcrgen Schult che, dopo averlo sconfitto, si rifiut\u00f2 di dargli la mano.\nPi\u00f9 tardi verr\u00e0 reso noto che questo comportamento fu imposto a Schult dal settore tecnico della DDR.\nDurante tutta la prima parte della stagione 1989 decise di stabilirsi negli Stati Uniti dove, oltre ad allenarsi, prese parte a varie competizioni con successo.\nDopo aver vinto il Mt. San Antonio College Relays davanti a Mac Wilkins, il 7 maggio, durante un meeting a Modesto vinse la competizione lanciando a 67,66 e, poco dopo, riusc\u00ec a vincere anche al Prefontaine Classic di Eugene gettando il suo disco fino a 67,84\u00a0m.\nSul finire del mese di giugno fece ritorno in Europa dove partecip\u00f2 a vari importanti meeting come l'Herculis dove concluse secondo e il meeting Nikaia di Nizza dove riusc\u00ec ad aggiudicarsi la vittoria.\nIl 9 settembre, super\u00f2 ancora una volta la linea dei 70 metri, issandosi cos\u00ec in testa alla graduatoria mondiale dell'anno con un lancio a 70,92\u00a0m.\nAnche la stagione 1990 inizi\u00f2 con un lungo periodo di preparazione negli Stati Uniti dove ebbe l'occasione di vincere varie gare tra cui il Mt. San Antonio College Relays.\nTornato nel vecchio continente, riusc\u00ec a conquistare il suo primo titolo nazionale nella Germania occidentale lanciando a 66,12\u00a0m.\nSul finire del mese di agosto prese parte ai Campionati europei di Spalato dove, dopo essersi qualificato per la finale con la miglior misura a 64,10\u00a0m, riusc\u00ec a vincere la medaglia di bronzo nel lancio del disco con un lancio a 64,10\u00a0m.\nConcluse la sua stagione il 16 settembre al Meeting di Padova dove colse ancora una vittoria lanciando a 66,12 metri.\nDopo la riunificazione tedesca (1991-1992).\nCon la riunificazione tedesca, Schmidt ha avuto modo di rappresentare la Germania in varie competizioni.\nNel 1991 riusc\u00ec a conquistare il primo titolo nazionale della Germania unita e, poco dopo, prese parte ai mondiali di Tokyo 1991 dove concluse quarto alle spalle dell'ungherese Attila Horv\u00e1th.\nNel 1992, ai campionati tedeschi non riusc\u00ec ad arrivare sul podio, battuto dal giovane Michael M\u00f6llenbeck, da J\u00fcrgen Schult e dal vincitore Lars Riedel, gi\u00e0 campione mondiale a Tokyo.\nLo stesso anno non riusc\u00ec a qualificarsi alle Olimpiadi di Barcellona 1992 decidendo cos\u00ec di concludere la stagione al meeting ISTAF dove fu secondo.\nIn seguito alla cocente delusione della mancata partecipazione olimpica, e raggiunta ormai l'et\u00e0 di 39 anni, nel giugno del 1993 Schmidt decise di ritirarsi dall'attivit\u00e0 sportiva, bench\u00e9 fosse ancora competitivo a livello mondiale, vista la nona prestazione nella graduatoria dell'anno precedente a 66,86 metri.\nCampionati nazionali.\nGermania Est.\n1973\n1975\n1976\n1977\n1978\n1979\n1980\n1981\nGermania Ovest.\n1988\n1989\n1990\nGermania.\n1991\nAltre competizioni internazionali.\n1975\n1977\n1979\n1981\n1988\n1989\n1990\n1992\nAttivit\u00e0 extrasportive e vita privata.\nConclusa la sua carriera sportiva, decise di intraprendere l'attivit\u00e0 di venditore in un concessionario Mercedes-Benz nella citt\u00e0 dove risiedeva: Stoccarda.\nNel 1997 si trasfer\u00ec a San Francisco dove inizi\u00f2 a vendere automobili nella vicina San Jose.\nPi\u00f9 avanti decise di cambiare attivit\u00e0 scegliendo la carriera di agente di cambio e consulente aziendale ma, con il crollo del mercato azionario, fu costretto ad abbandonare anche quel lavoro.\nVerso la fine del 2000 torn\u00f2 in Germania.\nBibliografia.\nIn inglese\nIn tedesco\nIn finlandese\nPubblicazioni.\nIn inglese\nIn tedesco"}
{"id": "2775328", "revid": "112170505", "url": "https://it.wikipedia.org/wiki?curid=2775328", "title": "Sindaci di Bisenti", "text": "Elenco dei sindaci di Bisenti dalla seconda met\u00e0 del XVIII secolo.\nSindaci dal Settecento fino al 1799.\n Regno delle Due Sicilie\nSindaci durante il Regno d'Italia fino alla Marcia su Roma.\n Regno d'Italia\nPodest\u00e0.\nDopo Aurelio Barone, furono podest\u00e0:\nSindaci durante la Repubblica.\n Repubblica italiana"}
{"id": "2775330", "revid": "767487", "url": "https://it.wikipedia.org/wiki?curid=2775330", "title": "Passo Kilik", "text": "Il passo Kilik (4827 metri s.l.m.) \u00e8 un passo di montagna situato nei monti Karakorum, 30\u00a0km ad ovest del passo Mintaka, tra Pakistan e Xinjiang cinese. I due passi erano, in tempi antichi, i due principali punti d'accesso da nord alla parte alta della valle dello Hunza (chiamata anche valle del Gojal).\nDescrizione.\nNon deve essere confuso col passo Kilik, poco ad ovest del passo Sanju che porta da Shahidula al bacino del Tarim.\nSi trattava della via pi\u00f9 corta e veloce per raggiungere l'India settentrionale dal bacino del Tarim, una di quelle solitamente aperte tutto l'anno, ma era estremamente pericolosa ed utilizzata solo da coloro che viaggiavano a piedi. Da Tashkurgan si viaggiava per 70\u00a0km a sud fino a raggiungere il fiume Minteke. Percorrendo la valle per 80\u00a0km ad ovest si raggiungeva il passo Mintaka, (e dopo altri 30\u00a0km il Kilik), da dove si poteva proseguire per Gilgit ed oltre, fino al Kashmir o alle pianure di Gandhara.\nGli animali da soma potevano raggiungere i passi Mintaka e Kilik, ma da qui i carichi dovevano essere trasportati dai coolie (portatori) a Gilgit (operazione costosa e pericolosa). Venivano poi ricaricati gli animali per giungere ad est al Kashmir e da qui a Taxila (una strada lunga), o ad ovest a Chitral da cui si potevano raggiungere con facilit\u00e0 Jalalabad o Peshawar tramite Swat.\nIl passo Mintaka era il principale usato in tempi antichi, prima dell'avanzata dei ghiacci. Dopo la glaciazione del passo Mintaka, il Kilik venne preferito dalle carovane in arrivo da Cina ed Afghanistan essendo pi\u00f9 largo, libero dai ghiacci e ricco di cibo per gli animali.\nLa nuova strada del Karakorum viaggia verso sud, e poi ad ovest attraverso il passo Khunjerab (4934\u00a0m)."}
{"id": "2775339", "revid": "767487", "url": "https://it.wikipedia.org/wiki?curid=2775339", "title": "Grotte Kizil", "text": "Le grotte Kizil (chiamate anche grotte Qizil; uiguro: Qizil Ming \u00d6y; cinese semplificato:\u514b\u5b5c\u5c14\u5343\u4f5b\u6d1e, \"grotte Kizil dei mille Buddha\") sono un complesso di 236 grotte buddhiste scavate nella roccia situate nei pressi di Kizil (\u514b\u5b5c\u5c14\u4e61) nella contea di Baicheng, Xinjiang, Cina. Il sito si trova sulla sponda settentrionale del fiume Muzat, 75\u00a0km a nord-ovest di Kucha. Quest'area fu uno snodo commerciale della via della seta.\nSi dice che queste grotte siano state il primo complesso di grotte buddhiste del Turkestan orientale, data la loro nascita nel periodo compreso tra il III e l'VIII secolo. Nonostante il sito sia stato danneggiato e saccheggiato, rimangono almeno 1000\u00a0m\u00b2 di pitture murali, nella maggior parte storie J\u0101taka.\nIn Europa il \"Museum f\u00fcr Asiatische Kunst\" di Berlino possiede la pi\u00f9 importante collezione di affreschi da Kizil grazie alle spedizioni, all'inizio del Novecento, di Albert Gr\u00fcnwedel e Albert von Le Coq a Turfan e Kucha.\nIl sito \u00e8 venuto alla luce grazie a una prima spedizione archeologica tedesca intorno agli anni dieci del Novecento, a cui seguirono, venti anni dopo, una spedizione giapponese e, dagli anni cinquanta, una cinese.\nNel sito sono stati rinvenuti molti frammenti di testi in sanscrito e in tocarico, di natura commerciale, medica e religiosa, che testimoniano una forte influenza indiana del centro.\nLa struttura comprende sia luoghi di culto sia ambienti monastici e quelli situati pi\u00f9 in basso appartengono a un periodo storico pi\u00f9 antico. Le celle per i monaci appaiono semplici e prive di decorazioni, mentre gli ambienti di culto abbondano di pitture e immagini scolpite.\nLe raffigurazioni prevalenti sono quelle riguardanti la vita del Buddha e si distinguono per tre stili diversi: il primo \u00e8 detto indo-iranico (500-600); il secondo \u00e8 definito iranico (600-650) e si caratterizza in una egemonia di figure stilizzate e dei colori verdi e blu; il terzo (700) evidenzia un influsso cinese, riconducibile al periodo di dominio Tang."}
{"id": "2775340", "revid": "373458", "url": "https://it.wikipedia.org/wiki?curid=2775340", "title": "Rockarb\u00ebresh", "text": "Rockarb\u00ebresh \u00e8 il primo album ufficiale del gruppo Peppa Marriti Band, pubblicato nel 2005. L'album \u00e8 stato registrato da Matteo De Leo presso lo Studio \"Nostrano Records\" a Tarsia (CS), mixato da Alessandro Castriota presso lo \"Studio Castriota\" a Marzocca (AN) e pubblicato su etichetta Radio Epiro."}
{"id": "2775343", "revid": "767487", "url": "https://it.wikipedia.org/wiki?curid=2775343", "title": "Korla", "text": "Korla, Kurla o Kuerle (mongolo: \u0425\u043e\u0440\u043b; caratteri cinesi semplificati: \u5e93\u5c14\u52d2; caratteri cinesi tradizionali: \u5eab\u723e\u52d2; pinyin: K\u00f9'\u011brl\u00e8; uiguro: Kroraina) \u00e8 una citt\u00e0 di medie dimensioni situata nello Xinjiang centrale, in Cina. Korla \u00e8 la capitale della prefettura di Bayin'gholin Mongol, pi\u00f9 grande della Francia e pi\u00f9 estesa prefettura della Cina. Korla \u00e8 nota per le sue pere fragranti.\nGeografia fisica.\nKorla si trova circa 200\u00a0km a sud-ovest di \u00dcr\u00fcmqi, anche viaggiando sulla strada la distanza sale a pi\u00f9 di 500\u00a0km.\nIl Passo della porta di ferro (passo Tiemen) che porta a Karashahr si trova circa 7\u00a0km a nord della citt\u00e0 e, essendo facilmente difendibile, gioc\u00f2 un ruolo di primo piano nella protezione dell'antica via della seta dalle scorrerie dei nomadi provenienti da nord.\nIl fiume Kaidu, noto anche come \"Konqi\" o \"Kongue\", scorre in mezzo a Korla, caratteristica unica per una citt\u00e0 dello Xinjiang. Il termine cinese \"kongque\" \u00e8 una traslitterazione della parola uigura \"konqi\", che significa \"un'abbondanza d'acqua\".\nEconomia.\nKorla \u00e8 stata per molto tempo il centro pi\u00f9 popoloso della regione dopo Karashahr, con abbondante acqua e grandi fattorie, e controllando le principali rotte commerciali a sud e ad est di Karashahr. Dopo la scoperta della presenza di petrolio nel deserto di Taklamakan, Korla \u00e8 ora pi\u00f9 popolosa e ampia di Karashar. Korla ospita una grande filiale della PetroChina.\nKorla \u00e8 nota per la produzione di pere fragranti (\u5eab\u723e\u52d2\u9999\u68a8), ben conosciute per sapore e dolcezza.\nSociet\u00e0.\nEvoluzione demografica.\nLa citt\u00e0 aveva 430\u00a0000 abitanti nel 2007, con una crescita di 20\u00a0000 persone l'anno, di cui molti sono Han, alcuni Uiguri (circa 100\u00a0000) e pochi gruppi Mongoli e Hui.\nStoria.\nKorla era nota come Weili (\u5c09\u7281) (pronuncia ricostruita del primo carattere: *i\u032fw\u0259d) durante la dinastia Han. Di Weili si dice nel Libro degli Han (che parla del periodo 125 a.C.-23 d.C.) che ospitava 1200 famiglie e 9600 persone di cui 2000 in grado di maneggiare armi. Dice anche che era unita con Shanshan e Qiemo (Charchan) a sud.\nNel 61 gli Xiongnu radunarono circa 30\u00a0000 uomini provenienti da 15 regni compresi Korla, Karashahr e Kucha per attaccare con successo Khotan.\nNel 94 il generale cinese Ban Chao mand\u00f2 soldati a punire i regni di Yanqi (Karashahr), Weixu (Hoxud), Weili (Korla) e Shanguo (nei monti Kuruk).\nDopo la ribellione dei Territori Occidentali (106-125 CE), solo i re di Korla e Hoxud si rifiutarono di sottomettersi ai cinesi. Ban Yong, figlio di Ban Chao, assieme al governatore di Dunhuang, li attacc\u00f2 e li sconfisse.\nNel III secolo il \"Weil\u00fce\" dice che Korla, Hoxud e Shanwang (Shanguo) erano tutte dipendenze di Karashahr. Nel maggio 1877 Yakub Beg, regnante musulmano di Kashgar, mor\u00ec qui mentre organizzava la riconquista del Turkestan orientale dalle mani della dinastia Qing.\nFrancis Younghusband attravers\u00f2 \"Korlia\" nel 1887 durante il suo viaggio da Pechino all'India. La descrisse come prospera e circondata da ottime coltivazioni, con pi\u00f9 terra coltivata di qualsiasi altra citt\u00e0 avesse visitato. Sembra che il mais fosse il raccolto principale, ma anche il riso era presente. Vi era una piccola citt\u00e0 cinese con mura in fango alte 10 metri e con un fossato. Vi erano bastioni agli angoli, ma nessuno alla porta. 1,6\u00a0km a sud c'era Turk, ma le sue mura erano in rovina. Aveva na strada principale lunga 600 metri. \"I negozi erano in qualche modo migliori di quelli di Karashar, ma non tanto quanto quelli di Turfan\"."}
{"id": "2775347", "revid": "1543377", "url": "https://it.wikipedia.org/wiki?curid=2775347", "title": "Atenco", "text": "Atenco (Atenco in lingua nahuatl) \u00e8 un comune e la citt\u00e0 dello stato del Messico, il cui capoluogo \u00e8 la localit\u00e0 di San Salvador Atenco."}
{"id": "2775348", "revid": "433605", "url": "https://it.wikipedia.org/wiki?curid=2775348", "title": "Kucha", "text": "Kucha, Kuche, Kuc\u0101, Ku\u00e7ar o Kuchar (uiguro: \u0643\u06c7\u0686\u0627\u0631; cinese semplificato:\u9f9f\u5179; tradizionale:\u9f9c\u8332; pinyin: \"Qi\u016bz\u012b\") era un antico regno buddhista situato su un ramo della via della seta che correva lungo il confine settentrionale del deserto di Taklamakan nel bacino del Tarim, e a sud del fiume Muzat. Quest'area si trova oggi nella prefettura di Aksu, Xinjiang, Cina. Kucha \u00e8 il capoluogo della contea di Kuqa. La sua popolazione \u00e8 stata misurata nel 1990 in 74\u00a0632 abitanti.\nStoria.\nSecondo il Libro degli Han Kucha era il pi\u00f9 vasto dei '36 regni dei Territori Occidentali', con una popolazione di 81\u00a0317 persone di cui 21\u00a0076 in grado di maneggiare armi. \nLe trascrizioni di Han e Tang fanno anche riferimento a \"K\u00fcch\u00ef\", (\"K\u01d6san\" durante i regni mongolo e Ming). La forma K\u016bs\u0101n \u00e8 confermata dal Tarikh-i-Rashidi. \nKucha era fortemente influenzata dal pensiero indiano e sciziano, e si dice che sia stata governata dai re indiani. Christopher Beckwith identifica il re di Gu-zan del \"Li yul lung-btsan-pa\" che attacc\u00f2 Kanishka assieme al re di Kucha (K\u016b\u010di, K\u016b\u010d\u0101, Kush\u00e2, K\u00fcs\u00e4n). In ogni caso le trascrizioni cinesi sono esplicitamente a favore di K\u00fcs\u00e4n/G\u00fcs\u00e4n/Kuxian/Quxian, e non K\u00fcsh\u00e4n o Kushan. \nPer molto tempo Kucha fu l'oasi pi\u00f9 popolosa del bacino del Tarim. La lingua, come provato dagli antichi scritti, era il \"tocario B\", una lingua indoeuropea. Si trovava all'incrocio con le grandi culture di India, Persia, Battria e Cina. Le grandi rovine dell'antica capitale del regno di Guici [la 'citt\u00e0 di Subashi'] si trovano 20\u00a0km a nord di Kucha.\nLa musica fatta a Kucha era molto popolare in Cina durante la dinastia Tang, in particolare il liuto che divenne famoso in Cina col nome di pipa.\nFrancis Younghusband, che pass\u00f2 in quest'oasi nel 1887 durante il suo viaggio epico da Pechino all'India, dice che il distretto ha \"probabilmente\" 60\u00a0000 abitanti. La citt\u00e0 cinese misurava circa 640\u00a0m\u00b2, con un muro alto 7,6 metri non dotato di bastioni o protezioni sulle porte, ma con un fossato profondo circa 6 metri. Era pieno di case e di \"un po' di brutti negozi\". Le \"case turche\" seguivano il lato del fossato, e sono rimaste prove dell'esistenza di una vecchia citt\u00e0 turca a sud-est di quella cinese. Circa 730 metri a nord della citt\u00e0 cinese vi erano caserme per 500 soldati facenti parte di una guarnigione stimata in 1500 uomini, armati di vecchi fucili Lee-Enfield.\nKucha e il Buddhismo.\nIl Buddhismo venne introdotto a Kucha prima della fine del I secolo, ma fu solo nel III secolo che la citt\u00e0 divenne un grande centro buddhista, soprattutto del ramo Sarv\u0101stiv\u0101da ma, a partire dal V secolo anche del Mah\u0101y\u0101na. In questo si differenziava da Khotan, un regno Mah\u0101y\u0101na nella parte meridionale del deserto.\nSecondo il Libro dei Jin cinese, nel III secolo Kucha contava quasi mille stupa e templi buddhisti. In questo periodo i monaci Kuchanesi iniziarono a viaggiare in Cina. Il IV secolo vide un ulteriore sviluppo del Buddhismo nel regno. Il palazzo venne fatto somigliare a un monastero buddhista, con Buddha scolpiti in pietra, e monasteri sorsero attorno alla citt\u00e0.\nNel VII secolo il monaco buddhista cinese Xu\u00e1nz\u00e0ng (\u7384\u5958, 602-664) riport\u00f2 di cento monasteri, con circa cinquemila monaci prevalentemente di scuola Sarv\u0101stiv\u0101da.\nConventi.\nVi erano due conventi ad A-li (Avanyaka):\nUn altro convento, Tsio-li, si trovava 40 l\u01d0 a nord di Kucha, ed \u00e8 famoso per essere il posto in cui si ritir\u00f2 a vivere la madre di Kum\u0101raj\u012bva, J\u012bva.\nMonaci.\nB\u00f3 Y\u00e1n.\nUn monaco della famiglia reale noto come B\u00f3 Y\u00e1n (\u767d\u5ef6) viaggi\u00f2 nella capitale cinese, Lu\u00f2y\u00e1ng, tra il 256 e il 260. Tradusse sei testi buddhisti in lingua cinese nel 258, presso il famoso Tempio del cavallo bianco (\u767d\u99ac\u5bfa, \"B\u00e1im\u01ce S\u00ec\"), tra questi il \"\u015a\u016bra\u1e43gama-sam\u0101dhi-s\u016btra\" (\u9996\u695e\u56b4\u4e09\u6627\u7d93 \"Sh\u01d2ul\u00e8ngy\u00e1n s\u0101nm\u00e8i j\u012bng\", giapp. \"Shury\u014dgon sanmei ky\u014d\") conservato al T.D. 642 del Canone cinese.\n\u015ar\u012bmitra.\n\u015ar\u012bmitra (\u5c38\u5229\u871c\u591a\u7f85 Sh\u012bl\u00ecm\u00ecdu\u014dlu\u00f3, giapp. Shirimitara?-343) fu un principe Kucheano che rinunci\u00f2 al trono a favore del fratello minore per divenire monaco buddhista e raggiungere la Cina. Giunto in Cina tra il 317 e il 322 tradusse in 12 rotoli il \u704c\u9802\u4e03\u842c\u4e8c\u5343\u795e\u738b\u8b77\u6bd4\u4e18\u546a\u7d93 (\"Guanding shiwanerjian shenwang hu biqiu zhou jing\") conservato nel Canone cinese al T.D. 1331.\nLingue tocarie.\nAll'inizio del XX secolo furono scoperte, in vari luoghi del bacino del Tarim, iscrizioni in Kharoshthi in due lingue legate (ma mutuamente inintelligibili). Si scopr\u00ec quasi subito che erano famiglie di lingue indoeuropee che non subirono il cambio di suono dell'isoglossa centum-satem. Le sole fonti dell'ormai estinta \"tocaria A\" (della regione di Turfan e Karashahr) e \"tocaria B\" (soprattutto della regione di Kucha, ma anche altrove) sono relativamente tarde (VI-VIII secolo). Sono ora lingue estinte, e gli studiosi stanno ancora cercando di ricostruirne origini, storia e connessioni.\nVicini.\nIl regno confinava con Aksu e Kashgar ad ovest, e con Karasahr e Turfan ad est. Oltre il deserto di Taklamakan, a sud, si trovava Khotan."}
{"id": "2775349", "revid": "19933", "url": "https://it.wikipedia.org/wiki?curid=2775349", "title": "Kuche", "text": ""}
{"id": "2775350", "revid": "19933", "url": "https://it.wikipedia.org/wiki?curid=2775350", "title": "Ku\u00e7ar", "text": ""}
{"id": "2775351", "revid": "19933", "url": "https://it.wikipedia.org/wiki?curid=2775351", "title": "Kuchar", "text": ""}
{"id": "2775354", "revid": "43204", "url": "https://it.wikipedia.org/wiki?curid=2775354", "title": "The Wednesday", "text": ""}
{"id": "2775355", "revid": "253269", "url": "https://it.wikipedia.org/wiki?curid=2775355", "title": "Willi Forst", "text": "Inizi\u00f2 la sua carriera come cantante e attore, lavorando a teatro e al cinema. Nel 1933 esord\u00ec nella regia con \"Angeli senza paradiso\", un bio-film musicale sulla vita del compositore Franz Schubert, che venne girato anche in versione inglese con il titolo \"Unfinished Symphony\", insieme al regista Anthony Asquith. Molto amato dal pubblico, Forst eccelleva proprio nella riproposizione di opere e temi musicali con canzoni e valzer viennesi. Anche sceneggiatore e produttore, gir\u00f2 molti dei suoi film in Germania.\nBiografia.\nFiglio dell'artista viennese Wilhelm Frohs, decoratore di porcellane, si diplom\u00f2 al liceo moderno dove aveva recitato da dilettante. Non prosegu\u00ec gli studi e, nel 1919, allo smembramento dell'impero austro-ungarico, trov\u00f2 lavoro al teatro di Cieszyn in ruoli secondari di attor giovane o di comico.\nDopo essere apparso come figurante nel film \"Der Wegweiser\" (1920) e nel kolossal austriaco \"Sodom und Gomorrah\" (1922), si spost\u00f2 a Berlino ove fu ingaggiato dal Metropoltheater come tenore, prendendo parte a diverse operette e commedie musicali. Tra il 1925 e il 1928 lavor\u00f2 anche a Vienna presso il Carltheater e l'Apollotheater. Ritorn\u00f2 al teatro puro nel 1927, in particolare con Gustav Hartung, recitando nel 1928 nel teatro di Max Reinhardt.\nRiprese la carriera nel cinema con il film austriaco \"Caf\u00e9 Elektric\" di Gustav Ucicky, descrivente il mondo della societ\u00e0 equivoca di Vienna, ove egli recitava da protagonista al fianco di Marlene Dietrich, che ebbe in questa commedia il suo primo ruolo importante. Prosegu\u00ec con \"Die Gefahren der Brautzeit\" (1929) e, nello stesso anno, \"Atlantic\", il suo primo film parlato. Divenne quindi il favorito del pubblico viennese nelle commedie musicali leggere e la sua fama si estese alla Germania, ove divenne molto popolare con \"Drei Herzen im 3/4 Takt\".\nNel 1933 inizi\u00f2 la sua carriera di regista con un film sulla vita di Franz Schubert, \"Leise flehen meine Lieder\", seguito da \"Mascarade\", commedia musicale che riport\u00f2 un grande successo anche all'estero e che fece di Paula Wessely un'attrice celebre nei paesi germanofoni. Nel 1935, il suo film \"Mazurka\" fece tornare Pola Negri in Germania, dopo anni di permanenza a Hollywood.\nForst lavor\u00f2 prevalentemente a Vienna, ove nel 1936 fond\u00f2 una propria societ\u00e0 di produzione e, dal 1938 al 1945 fu membro del Consiglio di Amministrazione della Wien Film GmBh. Nelle sue memorie, pubblicate nel 1963, scrisse che la sua \u00ab...patria era occupata dai nazional-socialisti e che il suo lavoro era una forma di protesta pacifica [...] che dava al pubblico quello che questo voleva: umorismo, gioia [...] Io ho creato film che apparivano come una denuncia dello spirito dell'epoca, dando un significato all'eleganza, al fascino, alla tenerezza ed alla galanteria.\u00bb I suoi registi preferiti erano allora Ernst Lubitsch e Ren\u00e9 Clair. I suoi film viennesi facevano dimenticare al pubblico che l'epoca di gloria e fasti che egli descriveva era scomparsa.\nNel 1939 gir\u00f2 il suo film pi\u00f9 noto, \"Bel Ami - L'idolo delle donne\", dal romanzo omonimo di Maupassant, nel quale interpretava il ruolo del protagonista.\nNel 1940 realizz\u00f2 \"Op\u00e9rette\", un film che verr\u00e0 proiettato nel 1948 anche in Unione Sovietica con grande successo. Dopo una lunga preparazione a Praga, Forst realizz\u00f2 nel 1944 \"Wiener M\u00e4deln\" (Ragazze viennesi), con la speranza che fosse il primo film germanofono del dopoguerra, ma esso non usc\u00ec che nel 1949 e non ebbe un gran successo: i tempi erano cambiati e Forst non conobbe da allora che dei modesti successi di stima.\nIl suo film \"Die S\u00fcnderin\" (La peccatrice) del 1951, con Gustav Fr\u00f6hlich e Hildegard Knef, dest\u00f2 scandalo perch\u00e9 la Knef in una scena veniva ripresa nuda di schiena mentre posava per un pittore. Inoltre il film fu molto criticato poich\u00e9 accusato di apologia del suicidio. Sostenuti dalla Chiesa cattolica in un paese in ricostruzione, alcuni manifestanti protestarono contro questo film nei vari comuni di provincia ove veniva proiettato.\nL'ultimo film di Forst ha per titolo \"Wien, du Stadt meiner Tr\u00e4ume\" (Tu Vienna, citt\u00e0 dei miei sogni), che costituisce l'ultima confessione del regista nel 1957. Dopo questo film si mostr\u00f2 raramente in pubblico e visse a Brissago, nel Canton Ticino con la moglie Melania, che aveva sposato nel 1934. Melania mor\u00ec nel 1973 e Forst, qualche anno dopo, torn\u00f2 a Vienna ove mor\u00ec nel 1980."}
{"id": "2775356", "revid": "767487", "url": "https://it.wikipedia.org/wiki?curid=2775356", "title": "Kujula Kadphises", "text": "Il suo regno dur\u00f2 dal 30 all'80. Secondo l'Inscrizione di Rabatak si tratta del nonno del grande re Kushan Kanishka.\nStoria.\nLe origini di Kujula Kadphises sono abbastanza oscure, e spesso viene considerato un discendente del re Kushan Heraios, o lui stesso. \u00c8 comunque interessante il fatto che Kujula condivida il nome (kushan: \"\u039a\u03bf\u03b6\u03bf\u03c5\u03bb\u03bf\u03c5\" in alcune monete \"Hermaeus\", o \"\u039a\u03bf\u03b6\u03bf\u03bb\u03b1\" nelle monete \"Augustus\") con alcuni degli ultimi regnanti Indo-sciti, come Liaka Kusulaka (greco: \"\u039b\u03b9\u03b1\u03ba\u03b1 \u039a\u03bf\u03b6\u03bf\u03c5\u03bb\u03bf\"), o il figlio Patika Kusulaka, il che farebbe supporre lgami familiari.\nL'ascesa al potere di Kujula Kadphises viene descritta nella cronaca cinese intitolata Libro degli Han posteriori:\nNel suo processo di espansione verso est, Kujula Kadphises ed il figlio Vima Takto sembrano aver spostato il regno indo-parto, creato in India nord-occidentale dal re dei parti Gondofare a partire dal 20 circa:\nSi pensa che questa invasione di Kujula Kadphises sia avvenuta durante i regni di Abdagases e Sases, successore di Gondofare, dopo il 45.\nMonetazione.\nMolte delle monete di Kujula erano di ispirazione greca. Queste monete riportano immagine, nome e titolo del re indo-greco Hermaeus su una faccia, il che dimostra che Kujula voleva proclamarsi a capo del regno indo-greco. Dato che i Kushan ed i loro predecessori Yuezhi avevano adottato lingua e monetazione greca, l'uso di Hermaeus non poteva essere accidentale: esprime un legame di alleanza tra Kujula Kadphises e Hermaeus (probabilmente dovuto a Sapadbizes o Heraios), o semplicemente il desiderio di mostrarsi erede della tradizione e del prestigio indo-greco. Queste monete portano il nome di Kujula Kadphises in Kharo\u1e63\u1e6dh\u012b, con rappresentazione del semidio greco Eracle sull'altra faccia, ed i titoli (\"Yavugasa\") che presentavano Kujula come un \"regnante\" (non re), e probabile buddhista (\"Dharmathidasa\", seguace del Dharma). Le ultime monete, forse postume, lo indicano come \"Maharajasa\" o \"Grande Re\".\nScrittura greca.\nLa scrittura greca sulle monete di Kujula (e di tutti i Kushan con lui) \u00e8 una forma barbara. Ad esempio, si pensa che \u03a3\u03a4\u0397\u03a1\u039f\u03a3\u03a3\u03a5 sulle sue monete Hermaeus sia una derivazione di \u03a3\u03a9\u03a4\u0397\u03a1\u039f\u03a3 (Sotiros), titolo tradizionale di Hermaeus sulle sue monete. Il termine greco per \"re\" si scrive \u0392\u0391\u03f9\u0399\u039b\u0395\u03a9\u03a3, con sia un sigma a mezzaluna (\u03f9) che uno normale (\u03a3) nella stessa parola.\nI Kushan aggiunsero anche un carattere alla scrittura greca: si tratta della lettera \u03f7, corrispondente al suono \"Sh\", come in \"Kushan\".\nMonete del Buddha.\nAlcune monetne di Kujula raffigurano anche un personaggio seduto a gambe incrociate, che si dice essere una delle prime rappresentazioni conosciute del Buddha su una moneta (Whitehead). Sfortunatamente l'attribuzione fatta da Whitehead di questa moneta a Kujula, ed il fatto che la persona raffigurata sia il Buddha, si sa ora essere scorretta. In realt\u00e0 questa moneta appartiene al re Kushan Huvishka, pro-pronipote di Kujula. L'altra faccia rappresenta infatti Huvishka seduto. La prima moneta conosciuta raffigurante il Buddha fu battuta dal pronipote di Kujula (e padre di Huvishka) Kanishka.\nMonete i stile romano.\nPoche delle monete di Kujula Kadphises adottarono uno stile romano, con effigi molto somiglianti ad Augusto. Queste influenze sono legate agli scambi avvenuti con l'impero romano in questo periodo."}
{"id": "2775357", "revid": "119469819", "url": "https://it.wikipedia.org/wiki?curid=2775357", "title": "Aleksander Bardini", "text": "Biografia.\nInsegnante presso l'Accademia Nazionale d'Arte Drammatica di Varsavia, \u00e8 stato interprete di diversi film del regista Krzysztof Kie\u015blowski. Nel corso della sua pluridecennale carriera ha lavorato anche in Italia, prendendo parte al film di Maurizio Zaccaro \"La valle di pietra\" nel 1992."}
{"id": "2775359", "revid": "287204", "url": "https://it.wikipedia.org/wiki?curid=2775359", "title": "Deserto di Kumtagh", "text": "Il deserto di Kumtagh, deserto di Kumtag o deserto di Kum-tagh (Kumutage Shamo, \u5e93\u59c6\u5854\u683c\u6c99\u6f20, deserto della montagna di sabbia; dal turco \"kum\", \"sabbia\" e \"tag\", \"montagna\") \u00e8 una terra arida della Cina nord-occidentale, dichiarata parco nazionale nel 2002. \nIl deserto di Kumtag \u00e8 una parte del deserto di Taklamakan, situato a est-sud-est del deserto di Lop. \u00c8 sull'altro lato del Kara-koshun ed arriva verso nord-est fino alle vicinanze della citt\u00e0 di Sa-chow ed al lago Kara-nor, o Kala-chi. Confina con Dunhuang ad est, Tien Shan a nord, ed ha un'area di oltre 22\u00a0800 km quadri. Il suo bordo meridionale \u00e8 segnato da un labirinto di colline. Tra queste e l'Astin-tagh si trova una valle solcata da corsi d'acqua che scendono dall'Astin-tagh. Questa parte di deserto ha un'inclinazione a nord-ovest, verso la depressione del Kara-koshun. Un'importante caratteristica del Kum-tagh \u00e8 la presenza di grandi accumuli di sabbia che creano dune che possono raggiungere gli 80 metri d'altezza.\nAvanzamento della desertificazione.\nIl deserto di Kumtag si sta allargando e minaccia di inglobare terre in precedenza produttive. In passato l'estensione del deserto era stata stimata in 2500 km quadri, ma grazie alla recente espansione \u00e8 gi\u00e0 ora molto pi\u00f9 grande di quanto non fosse nel 2008.\nSecondo un resoconto della AFP del novembre 2007: \"Le dune di sabbia [del deserto di Kumtagh] minacciano l'antica citt\u00e0 cinese di Dunhuang\". Secondo Hogan: \"la rapida espansione del Kumtag e delle altre formazioni di dune minaccia di avvolgere le grotte di Yungang ed altri siti archeologici\"; inoltre, la desertificazione del Kumtag \u00e8 sol un aspetto del problema che, in Cina settentrionale, fa nascere oltre 2590 km2 l'anno. Per limitare il problema, la citt\u00e0 di Dunhuang ha stabilito severi limiti all'immigrazione ed alla costruzione di nuovi pozzi o fattorie."}
{"id": "2775361", "revid": "19933", "url": "https://it.wikipedia.org/wiki?curid=2775361", "title": "Deserto di Kumtag", "text": ""}
{"id": "2775365", "revid": "228587", "url": "https://it.wikipedia.org/wiki?curid=2775365", "title": "Elton", "text": ""}
{"id": "2775367", "revid": "1846281", "url": "https://it.wikipedia.org/wiki?curid=2775367", "title": "FA Cup 1895-1896", "text": "La FA Cup 1895-96 fu la venticinquesima edizione del torneo calcistico pi\u00f9 vecchio del mondo. Vinse per la prima volta lo Sheffield Wednesday.\nInoltre a causa del furto avvenuto a Birmingham del trofeo della FA Cup fuso nel 1871, mentre era detenuto dall'Aston Villa, per questa occasione venne creata una replica del primo trofeo."}
{"id": "2775368", "revid": "112665279", "url": "https://it.wikipedia.org/wiki?curid=2775368", "title": "Kumul", "text": "Kumul (Qumul) o Hami (uiguro: \u0642\u06c7\u0645\u06c7\u0644, Qumul, K\u0321umul, cinese:\u54c8\u5bc6, H\u0101m\u00ec) \u00e8 un'oasi della prefettura di Hami, Xinjiang (Cina). \u00c8 anche il nome di una moderna citt\u00e0 e del distretto in cui si trova. \u00c8 famosa in Cina per essere il luogo di produzione dei meloni Hami.\nGeografia e clima.\nCome Turfan, Qumul \u00e8 una depressione situata 200 metri sotto il livello del mare, e le temperature sono estreme, andando dai 43\u00a0\u00b0C estivi ai -32\u00a0\u00b0C invernali.\nNomi.\nLa citt\u00e0 \u00e8 nota in uiguro come \"Qumul\" o \"Qomul\" (Yengi Yezik\u0321: \"K\u0321umul\", \"K\u0321omul\"). Il nome \"Camul\" appare nelle mappe europee gi\u00e0 nel XVI secolo, e Matteo Ricci nel suo racconto del gesuita portoghese Bento de G\u00f3is visit\u00f2 la citt\u00e0 nel 1605 chiamandola allo stesso modo.\nAnche Marco Polo ne \"il Milione\" racconta di questa citt\u00e0 dove la popolazione aveva l'usanza di accogliere i forestieri in modo particolare: \"E se alcuno forestiere vi va ad albergare, egli sono troppo allegri e comandono alle loro mogli che gli servano in tutto loro bisogno; e 'l marito si parte di casa e va a stare altrove due d\u00ec o tre. E 'l forestiere rimane colla moglie e fa con lei quello che vuole, come fosse sua moglie, e istanno in grandi sollazzi: e tutti quelli di quella provincia sono bozzi delle loro moglie, ma non 'l se tengono a vergogna.\" (XLVII di Camul, il Milione, Marco Polo) \nUno dei pi\u00f9 antichi nomi cinesi \u00e8 \"K\u016bnm\u00f2\" \u6606\u83ab; nei documenti della dinastia Han la si chiama \"Y\u012bw\u00fa\" \u4f0a\u543e o \"Y\u012bw\u00fal\u00fa\" \u4f0a\u543e\u5362, in quelli della dinastia Tang \"Y\u012bzh\u014du\" \u4f0a\u5dde; per la dinastia Yuan il nome mongolo, \"Qamil\", fu trascritto in cinese come \"H\u0101m\u00ecl\u00ec\" \u54c8\u5bc6\u529b, ed infine per i Ming Qumul era chiamata \"H\u0101m\u00ec\" \u54c8\u5bc6.\nPopolazione.\nNel 2002 Qumul aveva una popolazione di 519\u00a0700 abitanti, il 68,4% erano Han ed il 31,6% minoranze etniche, soprattutto Uiguri, Kazaki e Hui."}
{"id": "2775369", "revid": "1305772", "url": "https://it.wikipedia.org/wiki?curid=2775369", "title": "Elmwood", "text": ""}
{"id": "2775370", "revid": "1728", "url": "https://it.wikipedia.org/wiki?curid=2775370", "title": "Bodemuseum", "text": ""}
{"id": "2775375", "revid": "1699816", "url": "https://it.wikipedia.org/wiki?curid=2775375", "title": "Konduz", "text": "Konduz o Kunduz (pashtu: \u06a9\u0646\u062f\u0632; persiano: \u0642\u0646\u062f\u0648\u0632), nota anche come Kund\u00fbz, Qonduz, Qond\u00fbz, Kond\u00fbz, Kondoz o Qhunduz, \u00e8 una citt\u00e0 situata in Afghanistan settentrionale, capoluogo della provincia di Konduz. \u00c8 collegata tramite autostrade a Mazar-i Sharif ad ovest, a Kabul a sud e al confine tagiko a nord. Nel censimento del 1979 a Kunduz furono contate 53\u00a0251 persone, mentre nel 2002 ne sono state stimate 95\u00a0000. Konduz si trova a 36.73\u00b0N, 68.86\u00b0E, ad un'altitudine di 397 metri sopra il livello del mare.\nEtimologia.\nIl nome della citt\u00e0 deriva dal persiano, kuhan diz, \"fortezza vecchia/antica\". Fino agli anni sessanta la citt\u00e0 fu il capoluogo dell'ormai estinta provincia di Qataqan, dal turco kata (\"vecchio/antico\") e dal persiano kand/qand/qan (\"citt\u00e0\").\nStoria.\nKonduz \u00e8 il luogo in cui sorgeva l'antica citt\u00e0 battriana di \"Drapsaka\". Alessandro Magno ferm\u00f2 qui il proprio esercito dopo aver attraversato il passo Khawak a nord, nella valle del fiume Kunduz, prima di attaccare di nuovo la Battria nel 329 a.C.\nAll'inizio del XX secolo, sotto il governo di Sher Khan Nasher, Konduz divenne una delle pi\u00f9 ricche province afgane. Fu soprattutto dovuto alla fondazione della Compagnia del Cotone di Spinzar fondata da Nasher, che esiste tuttora.\nKonduz \u00e8 stata l'ultima grande citt\u00e0 controllata dai Talebani prima della caduta in mano del Fronte Islamico Unito per la Salvezza dell'Afghanistan il 26 novembre 2001. L'assedio di Konduz dur\u00f2 due settimane e permise ad oltre mille persone di essere trasportate via aerea in Pakistan con la cosiddetta Airlift of Evil.\nKonduz \u00e8 il pi\u00f9 importante centro agricolo della provincia, e produce grano, riso, miglio e altro, il che gli ha valso il soprannome di \"alveare dello stato\".\nKonduz \u00e8 il centro delle province nord-orientali, e fu la roccaforte dei Talebani durante il loro regime. La citt\u00e0 ha un'importanza strategica essendo l'unica che collega le province di Takhar e Badakhshan, punti chiave dell'attuale governo.\n\u00c8 stata riconquistata dai Talebani l'8 agosto 2021. \nEtnografia.\nNumerosi gruppi etnici vivono in citt\u00e0, tra cui Pashtun, Usbechi, Tagiki, Hazara e Arabi. L'arrivo delle trib\u00f9 Pashtun in quest'area \u00e8 relativamente recente, ed ebbe inizio solo nei primi anni del XIX secolo. Le trib\u00f9 Pashtun leali al re di Kabul venivano mandate nelle regioni remote dell'Afghanistan per fungere da funzionari del regno.\nGli Arabi parlano il persiano, e sono qui da tempo immemorabile. La loro autodeterminazione come Arabi si basa sull'identit\u00e0 tribale, e potrebbe essere stata originata dalla migrazione del VII-VIII secolo durante la conquista islamica della zona.\nAmministrazione.\nKonduz ha nove rappresentanti nella camera bassa e due nella camera alta, oltre ad un consiglio provinciale. Mohammad Omer (non Mohammed Omar, ovvero il famoso Mullah Omar), noto anche come Zeeb Noor, \u00e8 il governatore di Konduz."}
{"id": "2775379", "revid": "92723", "url": "https://it.wikipedia.org/wiki?curid=2775379", "title": "Andrea B\u00e1thory", "text": "Biografia.\nAndrea B\u00e1thory nacque a \u0218imleu Silvaniei, in Transilvania, figlio di Andras B\u00e1thory del ramo B\u00e1thory-Somly\u00f3 e Margit Majl\u00e1th. Crebbe presso la corte dello zio Stefano, re di Polonia, educato dal gesuita Stanislaw Reszka, ed intraprese la carriera ecclesiastica, ottenendo la porpora cardinalizia nel 1584. Morto re Stefano (1586), il giovane Andrea venne candidato al trono polacco dal gran cancelliere, Jan Zamoyski, che poi risolse di appoggiare la candidatura di Sigismondo Vasa.\nNel 1594 Andrea e suo fratello maggiore, Baldassarre, appoggiarono la rivolta dei boiari transilvani contro loro cugino, il voivoda Sigismond B\u00e1thory. Quando Baldassarre venne imprigionato ed assassinato, Andrea fugg\u00ec dalle terre della sua famiglia, rifugiandosi presso i polacchi.\nNel 1598 Sigismondo indic\u00f2 in Andrea il suo successore. Il cardinale era da poco rientrato in Transilvania, richiamato dal cugino che parve averlo perdonato. I motivi di questa successione sono ancora oggetto di dibattito. Sigismondo era allora (1597) in trattative con gli Asburgo, suoi alleati nella lotta contro i turchi, per cedere la Transilvania all'imperatore Rodolfo II. Sigismondo torn\u00f2 invece sulle sue decisioni e nomin\u00f2 quale nuovo voivoda il cugino Andrea.\nAndrea venne riconosciuto quale legittimo sovrano della Transilvania sia dalla Sublime Porta sia dai polacchi. Si mossero invece subito contro di lui il voivoda di Valacchia, Michele il Coraggioso, gi\u00e0 alleato di Sigismondo, e l'imperatore Rodolfo, che invi\u00f2 in Transilvania il suo generale Giorgio Basta affinch\u00e9 affiancasse le truppe valacche. Prezioso alleato nel fronte avverso ad Andrea fu anche il potente nobile transilvano Istv\u00e1n Bocskai, gi\u00e0 consigliere di Sigismondo ma inviso al nuovo principe B\u00e1thory.\nAndrea affront\u00f2 apertamente il voivoda Michele, fidando sull'appoggio dei polacchi. Nella Battaglia di \u0218elimb\u0103r le truppe transilvane vennero pesantemente sconfitte. Il cardinale si diede alla fuga ma venne scovato presso Cs\u00edkszentdomokos da truppe dei Siculi, alleati di Michele, che lo decapitarono (3 novembre) e spedirono la sua testa al voivoda valacco.\nMichele diede degna sepoltura alle spoglie del cardinale Andrea B\u00e1thory nella cattedrale cattolica di Alba Iulia, capitale del voivodato di Transilvania. Poco dopo, Michele venne riconosciuto nuovo voivoda dalla dieta dei boiari transilvani."}
{"id": "2775380", "revid": "287204", "url": "https://it.wikipedia.org/wiki?curid=2775380", "title": "Campionato mondiale di motocross 2008", "text": "Il Campionato mondiale di motocross del 2008 si \u00e8 disputato su 15 prove svoltesi tra il 6 aprile e il 14 settembre.\nLa seconda manche del GP di Spagna classe MX1 non si \u00e8 disputata.\nAl termine della stagione si sono laureati campioni David Philippaerts su Yamaha nella MX1 e Tyla Rattray su KTM nella MX2."}
{"id": "2775381", "revid": "287204", "url": "https://it.wikipedia.org/wiki?curid=2775381", "title": "Deserto di Lop", "text": "Il deserto di Lop, Lop Nur o Lop Nor, \u00e8 un deserto che si estende da Korla verso est, lungo le pendici del Kuruktagh, fino al vecchio confine del bacino del Tarim nello Xinjiang cinese. \u00c8 un territorio quasi perfettamente orizzontale. Il lago Bosten nel nord-ovest si trova ad un'altitudine di 1030/1040 metri, mentre il Lop Nur nel sud-est \u00e8 di soli 250 metri pi\u00f9 basso.\nIn passato Lop Nur era un'enorme palude dello Xinjiang orientale. Quando il fiume Tarim si prosciug\u00f2 alla fine del XX secolo, Lop Nur divenne un deserto sterile, anche se si possono tuttora trovare letti di fiume umidi. Le temperature estreme ed il movimento delle dune di sabbia hanno causato la morte di centinaia di persone. La costruzione delle dighe da parte delle guarnigioni cinesi blocc\u00f2 l'acqua dei fiumi che rifornivano il Lop Nor, che ora si \u00e8 trasformato in una distesa salata.\nOra questa regione \u00e8 una massa di argilla intermezzata da sabbia. L'argilla, per la maggior parte di colore giallo o giallo-grigio, \u00e8 dura e piena di ghiaia spessa. Non ci sono banchi di sabbia o dune tranne che nel sud, verso le pendici dell'Astin-tagh.\nTempeste di sabbia.\nTutta la regione \u00e8 spazzata da potenti tempeste di sabbia (\"bur\u00e3ns\") nei mesi primaverili. Il deserto stesso viene eroso e spostato verso il gruppo di laghi in cui si getta il Tarim. La sabbia vola sopra al Tarim e si deposita in dune giganti che ricoprono l'estremit\u00e0 orientale del deserto di Taklamakan.\nLa presenza di segni di origine idrica sul lato sottovento delle terrazze d'argilla ed in altre zone battute dal vento testimonia l'antica presenza di laghi pi\u00f9 o meno grandi di acqua dolce, oggi completamente asciutti.\nSe si esclude il cammello selvatico che abita la parte settentrionale del deserto, la fauna \u00e8 ancora meno abbondante di quella del Ghashiun-Gobi. La stessa cosa \u00e8 valida per la flora."}
{"id": "2775383", "revid": "760543", "url": "https://it.wikipedia.org/wiki?curid=2775383", "title": "Ray Robson", "text": "Nacque nell'isola di Guam da Gary Robson, un insegnante di lingue, e Yee-Chen, un'insegnante di scuola materna di origine cinese. Dopo poco tempo torn\u00f2 con la famiglia a Largo (Florida), dove vive tuttora. Impar\u00f2 a giocare a scacchi da suo padre all'et\u00e0 di tre anni e dimostr\u00f2 presto di avere grandi doti di apprendimento. All'et\u00e0 di 11 anni ottenne il titolo di Maestro FIDE e nel 2006, all'et\u00e0 di 12 anni, si classific\u00f2 tra i primi dieci nel forte \"National Chess Congress\" di Filadelfia.\n\u00c8 stato allenato per diversi anni dal GM americano Grigory Kaidanov e attualmente \u00e8 allenato da Alexander Onischuk. Ad una domanda se Robson poteva aspirare a diventare uno dei pi\u00f9 forti giocatori del mondo, Kaidanov rispose che era troppo presto per poterlo dire, ma che Robson ha certamente tutte le qualit\u00e0 per diventarlo.\nHa raggiunto il pi\u00f9 alto rating FIDE nel settembre 2018, con 2682 punti Elo, 5\u00ba nel suo paese e 58\u00ba al mondo .\nPrincipali risultati.\nNel 2007 \u00e8 stato invitato al campionato USA assoluto, diventando all'et\u00e0 di 13 anni il pi\u00f9 giovane partecipante di tale campionato. Realizz\u00f2 3,5 su 9, un risultato rispettabile vista l'et\u00e0 in torneo di questa forza.\nNel 2008 ha vinto, \"ex aequo\" con altri, il campionato della Florida, e l'anno successivo il campionato USA juniores (under-18) di Milwaukee, vincendo la \"Sanford Fellowship\", una borsa di studio per giovani talenti.\nIn giugno 2009 ha ottenuto la prima norma di grande maestro all\"'Arctic Chess Challenge\" di Troms\u00f8 in Norvegia. In ottobre ha vinto il \"Pan-American Junior Championship\" di Montevideo, realizzando la terza norma di grande maestro\nIn novembre ha partecipato alla Coppa del Mondo di scacchi 2009, ma \u00e8 stato superato al primo turno per 0,5-1,5 dal fortissimo GM georgiano Baadur Jobava. Il titolo di grande maestro gli \u00e8 stato formalmente riconosciuto dalla FIDE a gennaio 2010.\nNel settembre 2015 partecipa alla Coppa del Mondo di Baku dove viene sconfitto al primo turno dall'ucraino Jurij Vovk.\nNel settembre 2016 vince le Olimpiadi scacchistiche con la squadra degli Stati Uniti; ha giocato prima riserva e ottenuto 3 punti .\nNell'agosto 2018 vince a Ulan Bator il torneo locale con 7 punti si 9.\nNell'ottobre 2018 si piazza secondo con gli Stati Uniti nelle Olimpiadi."}
{"id": "2775384", "revid": "433605", "url": "https://it.wikipedia.org/wiki?curid=2775384", "title": "Loulan", "text": "Loulan o Kroran (uiguro: \u0643\u0631\u0648\u0631\u0627\u0646 \u0642\u06d5\u062f\u0649\u0645\u0643\u0649 \u0634\u06d5\u0647\u0649\u0631\u0649; cinese semplificato: \u697c\u5170\u6545\u57ce; cinese tradizionale:\u6a13\u862d\u6545\u57ce; L\u00f3ul\u00e1n g\u00f9ch\u00e9ng) \u00e8 un'antica citt\u00e0-oasi gi\u00e0 nota nel II secolo a.C. sul confine nord-orientale del deserto di Lop. Loulan, nota agli archeologi russi come \"Krorayina\", era un antico regno posto lungo la via della seta. Nel 77 a.C., secondo il Libro degli Han, l'emissario cinese Fu Jiezi pugnal\u00f2 a morte il re di Loulan, Chang Gui. Il quale divenne poi uno stato fantoccio cinese e gli fu dato il nome di Shanshan, anche se la citt\u00e0 all'angolo nord-occidentale del deserto di Lop Nur mantenne il nome di Loulan. Le rovine della citt\u00e0 di Loulan si trovano su quella ch era la sponda occidentale del lago Lop Nur, ora prosciugato, nella prefettura di Bayin'gholin Mongol, Xinjiang. Il sito archeologico \u00e8 oggi ricoperto dal deserto.\nStoria.\nLa mummia di una donna di 3800 anni fa, la prima di una serie di mummie oggi note come mummie del Tarim, fu scoperta a Loulan nel 1980, il che dimostra la presenza antichissimi insediamenti nella regione.\nLoulan si trovava sulla strada principale che collegava Dunhuang a Korla, dove si allacciava alla cosiddetta \"rotta settentrionale\", ed era unita a sud-ovest alla capitale del regno, Wuni in Charkhlik/Ruoqiang, e da qui a Khotan ed a Yarkand.\nLa prima citazione storica di Loulan si trova in una lettera spedita da Chanyu degli Xiongnu all'imperatore cinese nel 126 a.C., con cui si vantava di aver conquistato Yuezhi, Wusun, Loulan e Hujie, \"cos\u00ec come 26 stati vicini\". Nel 126 a.C. l'emissario cinese Zhang Qian descrisse Loulan come citt\u00e0 fortificata situata nei pressi di Lop Nur.\nNel 77 a.C. l'emissario cinese Fu Jiezi uccise con un coltello il re di Loulan, Chang Gui. Il regno divenne uno stato fantoccio dei cinesi, e gli fu cambiato il nome in Shanshan. La capitale si trovava a sud-ovest di Lop Nur, vicino all'odierna Ruoqiang (Charkhlik) sulla via della seta meridionale, tra Dunhuang e Khotan.\nA causa della sua posizione strategica sulla principale rotta che univa Cina ed Occidente, durante la dinastia Han e la Dinastia Han posteriore il controllo fu continuamente conteso tra Cina e Xiongnu.\nGli Xiongnu protestavano spesso per ottenere dagli Han il controllo della regione fino al II secolo, e viene ricordato come regno dipendente di Shanshan nel \"Weil\u00fce\" del III secolo.\nUna colonia militare di 1000 uomini fu stanziata a Loulan nel 260 dal generale cinese So Man. Il sito venne abbandonato nel 330 a causa della mancanza d'acqua nel fiume Tarim, che sosteneva l'insediamento. La guarnigione militare fu spostata 50\u00a0km a sud ad Haitou. La fortezza di Yingpan nel nord-ovest rimase sotto al controllo cinese fino alla dinastia Tang.\nArcheologia.\nSven Hedin.\nLoulan fu scoperta da Sven Hedin nel 1899, il quale scav\u00f2 alcune case trovando tavole Kharoshthi in legno e manoscritti cinesi risalenti alla dinastia Han (III secolo).\nAurel Stein.\nAurel Stein fece ulteriori scavi nel 1906 e nel 1914, analizzando le mura della citt\u00e0. Misuravano oltre 300 metri per lato, ed erano spesse 7 metri alla base. Stein recuper\u00f2 anche un frammento di tappeto in lana, alcune sete gialle e sculture in legno del Regno di Gandh\u0101ra.\nSpedizione archeologica cinese del 1979-1980.\nNel 1979 e 1980 tre spedizioni archeologiche sponsorizzate dall'Accademia cinese di Scienze Sociali effettuarono scavi a Loulan. scoprirono un canale artificiale profondo 5 metri e largo quasi 20 che attraversava Loulan da nord-ovest a sud-est; uno stupa buddhista in terra alto 10 metri ed un edificio lungo 15 metri e largo 9 che sembra aver ospitato un ufficiale cinese, con tre stanze e colonne in legno. Recuperarono anche 797 oggetti da questo posto, compreso un imballaggio in legno, oggetti in bronzo, gioielleria, monete ed arnesi in pietra del Mesolitico. Tra gli altri ritrovamenti (2003) nel luogo ci sono mummie e cimiteri ed un braccialetto con una giada, una maschera in legno dipinta di rosso con grandi naso e denti, bare a forma di nave, un arco con frecce ed un cesto di paglia."}
{"id": "2775385", "revid": "19933", "url": "https://it.wikipedia.org/wiki?curid=2775385", "title": "Kroran", "text": ""}
{"id": "2775389", "revid": "767487", "url": "https://it.wikipedia.org/wiki?curid=2775389", "title": "Caf\u00e9 Elektric", "text": "Caf\u00e9 Elektric \u00e8 un film muto del 1927 diretto da Gustav Ucicky e interpretato da Marlene Dietrich e Willi Forst.\nTrama.\nUna ballerina si innamora di un ladruncolo.Ma l'uomo si riveler\u00e0 diverso da come lei lo immagina, infatti pensa troppo al suo lavoro, mentre lei vorrebbe stare di pi\u00f9 con lui e cos\u00ec ne nasce una catena di litigi e perdoni.\nProduzione.\nIl film fu prodotto da Alexander Graf Kolowrat per la Sascha Film-Industrie AG (Wien).\nDistribuzione.\nDistribuito dalla S\u00fcd-Film, il film usc\u00ec nelle sale cinematografiche austriache il 25 novembre 1927 e in Germania, presentato a Berlino all'Emelka-Palast, il 22 marzo 1928. Internazionalmente, \u00e8 conosciuto anche con il titolo \"Cafe Electric\"."}
{"id": "2775390", "revid": "701660", "url": "https://it.wikipedia.org/wiki?curid=2775390", "title": "Maes Titianus", "text": "All'inizio del II secolo o alla fine del I secolo a.C., durante una pausa della guerra tra Romani e Parti, il suo gruppo raggiunse la famosa Torre di Pietra, \"Tashkurgan\", nel Pamir. Non si sa nulla di lui, tranne per una breve citazione nel \"Geografia\" di Tolomeo, 1.11.7, la cui conoscenza di Ma\u00ebs deriva da una fonte intermedia, Marino di Tiro:\nI \"Maesii Titianii\" sono una famiglia citata in Sicilia attorno al 150-210, e Cary considera la possibilit\u00e0 che il governatore della Siria dal 13 a.C., M. Titius, che divenne consul suffectus nel 31 a.C., e attraverso le cui mani i principi Parti andarono a Roma per studiare, abbia in qualche modo agito come sponsor dell'impresa (Cary 1956:132-34)."}
{"id": "2775392", "revid": "180559", "url": "https://it.wikipedia.org/wiki?curid=2775392", "title": "Mattani", "text": "Mattani (uiguro: \u0645\u062a\u0646\u06cc) \u00e8 una citt\u00e0 del Pakistan situata nei pressi di Peshawar, nella Provincia della Frontiera del Nord Ovest.\nMattani \u00e8 un villaggio della divisione di Peshawar posto sulla strada da Kohat a Peshawar, ed ha una posizione importante dal punto di vista geofisico, sociale ed economico. Le aree tribali di Darra Adam Khel, Khyber Agency e di Peshawar si trovano nel raggio di 2\u201329\u00a0km di distanza.\nA causa della sua posizione geografica, Mattani \u00e8 considerata il centro delle attivit\u00e0 sociali, economiche e commerciali della zona che comprende Sherkera, Adezai, Jaani-Garee, Darra Adam Khel, Qilla Khel, Pasanni e Aka khel.\nMercato di Mattani.\nIl mercato di Mattani, noto anche come Mattani ada, \u00e8 il principale centro di commercio delle zone circostanti.\nAttacchi talebani e milizia locale.\n\u00c8 un posto in cui avvengono frequenti attacchi di sostenitori Tehrik-e-Taliban che tentano di conquistare un avamposto nel distretto di Peshawar. La forza di polizia ha subito grosse perdite, ed i talebani sono affrontati solo dalla milizia locale."}
{"id": "2775397", "revid": "1573940", "url": "https://it.wikipedia.org/wiki?curid=2775397", "title": "Minfeng", "text": "Minfeng o Niya (\u6ce5\u96c5 \"N\u00edy\u01ce\") \u00e8 una citt\u00e0-contea situata sul confine meridionale del bacino del Tarim (deserto di Taklamakan), nella contea di Minfeng, Xinjiang, Cina. Si trova 120 km ad est di Keriya, e circa 330 km ad ovest di Qiemo e Cherchen.\nMinfeng \u00e8 una piccola citt\u00e0 di circa 10\u00a0000 persone con un piccolo mercato, negozi, molti ristoranti e un hotel.\nL'antica Niya.\nL'antica Niya era nota come Ronglu \u620e\u76e7 durante le dinastie Han (206 a.C.- 222 d.C.) e, secondo il Libro degli Han (cap. 96A), avrebbe contenuto \"240 famiglie e 610 abitanti di cui 300 in grado di maneggiare armi\" durante la prima dinastia Han (206 a.C. - 23 d.C.). Si trova circa 115 km a nord dell'attuale citt\u00e0 di Minfeng. Molte scritture buddhiste, sculture, mummie ed altri preziosi reperti archeologici sono stati rinvenuti nella regione. I resti di oltre settanta edifici sono stati scoperti in un'area di 45 km2. Si trovava sulla via della seta meridionale. "}
{"id": "2775398", "revid": "19933", "url": "https://it.wikipedia.org/wiki?curid=2775398", "title": "Niya", "text": ""}
{"id": "2775410", "revid": "729019", "url": "https://it.wikipedia.org/wiki?curid=2775410", "title": "George Graham (rugbista)", "text": "Biografia.\nProveniente da Stirling, crebbe e milit\u00f2 per buona parte della sua carriera nel club della sua citt\u00e0 natale, tranne una stagione in Inghilterra ai London Scottish.\nDivenne professionista nel 1992 quando pass\u00f2 al rugby a 13 nelle file della formazione inglese del Carlisle; da tredicista fu anche internazionale per la Scozia e per il Regno Unito.\nTornato al rugby a 15 dopo il passaggio al professionismo di tale disciplina, fu ingaggiato dal Newcastle Falcons e trov\u00f2 anche la Nazionale scozzese all'et\u00e0 di 31 anni; con il club inglese vinse la Coppa Anglo-Gallese nel 2001 e, nel 2002, esord\u00ec in Celtic League con la maglia degli scozzesi Borders, in cui concluse la carriera da giocatore nel 2004.\nA livello internazionale esord\u00ec con la durante i \"test match\" autunnali del 1997 a Murrayfield contro l'; scese in campo nei Cinque Nazioni 1998 e (il pi\u00f9 recente vinto dagli scozzesi), nonch\u00e9 nei Sei Nazioni 2000 e ; in tale torneo disput\u00f2 il suo ultimo \"test match\", contro il a Cardiff, e fece anche parte della rosa che prese pare alla in Galles (con quattro incontri).\nTerminata l'attivit\u00e0 agonistica rimase nei Borders come allenatore degli avanti e, contemporaneamente, ricopr\u00ec lo stesso ruolo nello staff tecnico della Nazionale scozzese, con cui prese parte alla in Francia.\nSollevato dall'incarico insieme all'altro assistente Alan Tait nell'aprile 2008 a causa del secondo insuccesso consecutivo nel Sei Nazioni (insuccesso del quale in seguito disse di essere stato solo uno dei capri espiatori), nell'estate successiva fu ingaggiato in Italia dal Petrarca; al termine del Super 10 2008-09, nonostante la riconferma, Graham chiese di essere lasciato libero dal Petrarca per ragioni familiari; tornato in Scozia ha assunto la direzione tecnica, in coppia con Dave Boland, della prima squadra del Gala Rugby FC, formazione di Galashiels, nella regione dei Borders."}
{"id": "2775414", "revid": "767487", "url": "https://it.wikipedia.org/wiki?curid=2775414", "title": "FA Cup 1896-1897", "text": "La FA Cup 1896-97 fu la ventiseiesima edizione del torneo calcistico pi\u00f9 vecchio del mondo. Vinse per la terza volta l'."}
{"id": "2775418", "revid": "1086846", "url": "https://it.wikipedia.org/wiki?curid=2775418", "title": "Piacenza Football Club 2002-2003", "text": "Questa voce raccoglie le informazioni riguardanti il Piacenza Football Club nelle competizioni ufficiali della stagione 2002-2003.\nStagione.\nIn vista della stagione 2002-03 il Piacenza fu pesantemente smantellato: oltre all'addio di Novellino vi furono quelli di Volpi, Matuzal\u00e9m, Gautieri e Poggi. Per la panchina fu scelto Andrea Agostinelli, esordiente assoluto in Serie A. In campionato gli emiliani vinsero, a sorpresa, le prime 2 gare: si ritrovarono al pari della Juventus e delle milanesi. Ben presto conobbero, tuttavia, una crisi di risultati. Agli inizi di febbraio, si ricorse ad un avvicendamento in panchina: esonerato Agostinelli, la squadra punt\u00f2 su Cagni che gi\u00e0 l'aveva allenata 6 anni prima. Nonostante i lievi progressi nel girone di ritorno, il Piacenza non riusc\u00ec ad evitare la retrocessione in B.\nMaglie e sponsor.\nIl fornitore di materiale tecnico per la stagione 2002-2003 fu Lotto, mentre lo sponsor ufficiale fu LPR Brakes.\nOrganigramma societario.\nArea direttiva\nArea sanitaria\nArea tecnica"}
{"id": "2775427", "revid": "104265", "url": "https://it.wikipedia.org/wiki?curid=2775427", "title": "Minnagara", "text": "Minnagara era una citt\u00e0 del regno degli Indo-sciti, situata sul fiume Indo nell'odierno Pakistan, a nord della citt\u00e0 costiera di Barbarikon o lungo il fiume Narmada, a monte di Bharuch. \nMinnagara viene citata nel I secolo all'interno del \"Periplus maris erythraei\":\nUna seconda volta Minnagara \u00e8 citata nel Periplus, dove sembra a monte di Bharuch:\nAnche Tolomeo cita Minnagara che, secondo le sue spiegazioni, si troverebbe sul fiume Narmada, a monte di Bharuch e a valle di Ujjain:\nMinnagara potrebbe essere anche la stessa citt\u00e0 di Manj\u00e1bar\u00ed citata dai geografi arabi.\nVisto che la parola sanscrita per \"citt\u00e0\" era \"Nagara\", il nome esatto della citt\u00e0 potrebbe essere stato semplicemente \"Min\", un nome citato da Isidoro di Charax come citt\u00e0 sciita di Sakastan (Lassen)."}
{"id": "2775430", "revid": "1568601", "url": "https://it.wikipedia.org/wiki?curid=2775430", "title": "Miran", "text": "Miran \u00e8 un'antica citt\u00e0-oasi situata sul confine meridionale del deserto di Taklamakan in Cina, lungo la famosa rotta commerciale nota come via della seta, dove il deserto di Lop si incontra con i monti Altyn-Tagh. \nDuemila anni fa un fiume scorreva dalla montagna, e Miran possedeva un sofisticato sistema di irrigazione. Ora la citt\u00e0 in rovina \u00e8 scarsamente abitata, con strade piccole e polverose, situata nello Xinjiang, una regione in gran parte musulmana.\nStoria.\nIn tempi antichi Miran era un fiorente centro di commercio sulla tratta meridionale della via della seta, e carovane e mercanti vi arrivavano evitando di attraversare il deserto (chiamato dai cinesi \"Mare della Morte\") ed il bacino del Tarim. Era anche un importante centro buddhista con numerosi monasteri e stupa. \nDopo il IV secolo cominci\u00f2 il suo declino. A met\u00e0 dell'VIII secolo Miran divenne una citt\u00e0 fortificata dato che si trovava su un passo montano. Fu qui che le forze tibetane passarono quando l'esercito cinese si ritir\u00f2 per occuparsi dei ribelli in Cina centrale. I tibetani rimasero qui, utilizzando i vecchi sistemi di irrigazione, finch\u00e9 l'ultimo re Yarlung non fu assassinato prima di designare un successore a met\u00e0 del XIX secolo, e l'impero tibetano cadde.\nArcheologia.\nMarc Aurel Stein fu il primo archeologo a studiare in modo sistematico le rovine di Miran nel 1907. I numerosi artefatti trovati a Miran dimostrano le numerose e sofisticate rotte commerciali che queste antiche citt\u00e0 coltivavano con i popoli del mar Mediterraneo. Le prove archeologiche provenienti da Miran mostrano l'influenza del Buddhismo sulle opere artistiche fin dall'inizio del I secolo a.C. Le prime sculture buddhiste ed i murales trovati sul posto mostrano stili simili a quelli tradizionali dell'Asia centrale e dell'India settentrionale, mentre altri aspetti dei dipinti suggeriscono l'idea che Miran avesse relazioni dirette con l'Antica Roma e con le sue province.\nMolti manoscritti sono stati trovati, tanti documenti ufficiali tibetani ed informazioni militari della fortezza, scritti in antico alfabeto tibetano su legno o carta, datati tra l'VIII ed il IX secolo. Dato che l'alfabeto tibetano era stato inventato un secolo prima, si tratta dei primi esemplari di questa scrittura."}
{"id": "2775431", "revid": "101175", "url": "https://it.wikipedia.org/wiki?curid=2775431", "title": "Wildcard (sport)", "text": ""}
{"id": "2775433", "revid": "709565", "url": "https://it.wikipedia.org/wiki?curid=2775433", "title": "Largo (Florida)", "text": "Largo \u00e8 una citt\u00e0 della Florida nella contea di Pinellas, negli Stati Uniti.\nGeografia.\nFa parte del distretto metropolitano di Tampa-St.Peterburg-Clearwater ed \u00e8 la terza citt\u00e0 pi\u00f9 popolosa della Contea, con 71.704 abitanti nel 2004.\nSi trova sulla baia di Tampa nel golfo del Messico, lungo la costa occidentale della Florida. "}
{"id": "2775434", "revid": "648716", "url": "https://it.wikipedia.org/wiki?curid=2775434", "title": "Valle Mutou", "text": "La valle Mutou si trova nelle Montagne Fiammeggianti, vicino all'antica citt\u00e0-oasi di Gaochang sul confine del deserto di Taklamakan, nello Xinjiang, Cina. Sotto ad una rupe della valle Mutou si trovano le grotte dei mille Buddha di Bezeklik, un complesso di templi buddhisti ricavati da una serie di grotte, datati dal V al IX secolo."}
{"id": "2775435", "revid": "1926649", "url": "https://it.wikipedia.org/wiki?curid=2775435", "title": "Piacenza Football Club 2001-2002", "text": "Questa pagina raccoglie le informazioni riguardanti il Piacenza Football Club nelle competizioni ufficiali della stagione 2001-2002.\nStagione.\nIl ritorno in Serie A vede diverse novit\u00e0, sia a livello dirigenziale, sia a livello di organico. Dopo 13 stagioni il direttore sportivo Gianpietro Marchetti lascia il posto a Fulvio Collovati; abbandona Piacenza anche Gianpietro Piovani, dopo 11 stagioni e 341 presenze di campionato che lo rendono il giocatore pi\u00f9 presente della storia del club. Per la prima volta nella storia della societ\u00e0 vengono ingaggiati giocatori stranieri: si tratta dei brasiliani Amauri e Matuzal\u00e9m, seguiti nel mercato di riparazione dal rumeno Bogdan P\u0103tra\u0219cu.\nLa squadra viene inoltre rinforzata dal ritorno di Eusebio Di Francesco dalla e soprattutto dal centravanti Dario H\u00fcbner, dal Brescia: l'attaccante triestino realizza 24 reti, con le quali si laurea capocannoniere del campionato insieme allo juventino David Trezeguet. Nonostante una rosa di alto livello, la salvezza viene ottenuta solamente all'ultima giornata, grazie alla vittoria per 3-0 sul Verona, a sua volta condannato da questo risultato alla retrocessione.\nDivisa e sponsor.\nIl fornitore ufficiale di materiale tecnico per la stagione 2001-2002 fu Lotto, mentre viene abbandonata la doppia sponsorizzazione Copra-Dac, ssotituita da Publitel.\nOrganigramma societario.\nArea direttiva\nArea tecnica\nArea sanitaria\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "2775436", "revid": "467420", "url": "https://it.wikipedia.org/wiki?curid=2775436", "title": "Bermuda ai Giochi olimpici", "text": "Bermuda ha partecipato per la prima volta ai Giochi olimpici nel 1936.\nGli atleti bermudani hanno vinto la loro prima medaglia ai Giochi olimpici estivi, con Clarence Hill nel 1976, mentre il primo oro \u00e8 arrivato a Tokyo 2020 nel Triathlon femminile grazie a Flora Duffy. Non ne hanno mai vinta alcuna ai Giochi olimpici invernali.\nL'Associazione Olimpica di Bermuda, creata nel 1935, venne riconosciuta dal CIO nel 1936."}
{"id": "2775439", "revid": "287204", "url": "https://it.wikipedia.org/wiki?curid=2775439", "title": "Nathu La", "text": "Nathu La (tibetano: \u0f62\u0fa3\u0f0b\u0f50\u0f7c\u0f66\u0f0b\u0f63\u0f0b, nepalese: \u0928\u093e\u0925\u0942 \u0932\u093e, caratteri cinesi semplificati:\u4e43\u5806\u62c9\u5c71\u53e3 N\u01ceidu\u012bl\u0101 Sh\u0101nk\u01d2u; IAST: \"N\u0101th\u016b L\u0101\", hindi: \u0928\u093e\u0925\u0942\u0932\u093e \u0926\u0930\u094d\u0930\u093e) \u00e8 un passo di montagna situato nell'Himalaya. Unisce lo stato indiano del Sikkim con la Regione Autonoma del Tibet in Cina. Il passo, situato a 4310 metri di altitudine, era un importante passaggio dell'antica via della seta. \"Nathu\" significa \"orecchie che ascoltano\" e \"La\" significa \"passo\" in lingua tibetana. Pu\u00f2 essere scritto anche \"Ntula\", \"Natu La\", \"Nathula\" o \"Natula\".\nNathu La \u00e8 uno dei tre confini commerciali tra Cina ed India; gli altri due sono Shipkila in Himachal Pradesh e Lipulekh (o Lipulech) in Uttarakhand. Chiuso dall'India dopo la guerra Cino-Indiana del 1962, Nathu La fu riaperto nel 2006 in seguito ad accordi commerciali bilaterali. Si crede che l'apertura del passo riattiver\u00e0 l'economia della regione giocando un ruolo di primo piano nello sviluppo delle relazioni commerciali tra i due paesi. Attualmente l'accordo tra le due nazioni apre il passo solo al passaggio di 29 tipi di beni provenienti dall'India, ed a 15 dalla Cina. L'apertura accorcia anche la distanza di viaggio per i pellegrini induisti e buddhisti.\nStoria.\nNathu La si trova al chilometro 563 dell'antica via della seta, e ne rappresentava un importante snodo. L'antica via della seta univa Lhasa, in Tibet, alle pianure del Bengala, a sud. Nel 1815 il volume del commercio aument\u00f2 dopo che l'Impero britannico annesse i territori di Sikkim, Nepal e Bhutan. Il potenziale di Nathu La si cap\u00ec nel 1873, dopo che una commissione di deputati di Darjeeling pubblic\u00f2 un rapporto sull'importanza strategica del passo di montagna situato tra Sikkim e Tibet. Nel dicembre 1893 la monarchia sikkimese ed i regnanti tibetani firmarono un accordo per aumentare il commercio tra le due nazioni. L'accordo culmin\u00f2 nel 1894 nell'apertura del passo.\nNathu La gioc\u00f2 un ruolo di primo piano nella spedizione britannica in Tibet del 1903\u20131904, fatta per impedire all'impero russo di interferire negli affari tibetani conquistando un avamposto nella regione. Nel 1904 il maggiore Francis Younghusband, Commissario britannico in Tibet, guid\u00f2 una missione attraverso Nathu La per conquistare Lhasa. Questo port\u00f2 alla creazione delle stazioni di posta di Gyantse e Gartok in Tibet, e permise agli inglesi di controllare l'intera valle Chumbi. Nel novembre seguente Cina e Gran Bretagna ratificarono un accordo approvando il commercio tra Sikkim e Tibet.\nNel 1947 e nel 1948 fall\u00ec un referendum popolare in Sikkim che avrebbe voluto unirsi alla neonata India indipendente, ed il Primo Ministro indiano Jawaharlal Nehru accett\u00f2 un particolare status di protettorato per il Sikkim. Alle truppe indiane fu concesso di controllarne i confini, compreso Nathu La. In questo periodo oltre 1000 muli e 700 persone furono coinvolti nel commercio attraverso Nathu La. Nel 1949, quando il governo tibetano espulse i cinesi che vi abitavano, molti di loro tornarono a casa percorrendo la rotta Nathu La\u2013Sikkim\u2013Kolkata.\nCon l'assenza di ferrovie o linee aeree nella regione negli anni cinquanta, Nathu La fu usata da molti per attraversare il confine tra Tibet e Sikkim. L'attuale Dalai Lama, Tenzin Gyatso, utilizz\u00f2 questo passo per spostarsi in India in occasione del 2500\u00ba anniversario della nascita del Gautama Buddha, tenutosi tra novembre 1956 e febbraio 1957. Il 1\u00ba settembre 1958 Nehru, la figlia Indira Gandhi e Palden Thondup Namgyal (figlio e consigliere di Tashi Namgyal, il Chogyal del Sikkim) usarono questo passo per raggiungere il vicino Bhutan.\nDopo che la Cina prese il controllo del Tibet nel 1950 sopprimendo la rivolta tibetana del 1959, i passi verso il Sikkim divennero una via di fuga per i rifugiati provenienti dal Tibet. Durante la guerra Cino-Indiana del 1962 a Nathu La ci furono schermaglie tra i soldati delle due fazioni. Poco dopo il passaggio fu chiuso e rimase non utilizzato per oltre 40 anni. Tra il 7 ed il 13 settembre 1967, l'esercito di liberazione popolare cinese e l'esercito indiano ebbero uno scontro di sei giorni, compreso lo scambio di fuoco di artiglieria pesante. Nel 1975 il Sikkim si un\u00ec all'India, e Nathu entr\u00f2 a far parte del territorio indiano. La Cina si rifiut\u00f2 di concedere l'accesso.\nNel 1988 il primo ministro indiano Rajiv Gandhi visit\u00f2 Pechino, dove riconobbe la suzerain (sovranit\u00e0) cinese sul Tibet. Nel 1993 Jyoti Basu, allora Capo Ministro dello Stato indiano del Bengala Occidentale, inizi\u00f2 una campagna volta alla riapertura della rotta Lhasa\u2013Kalimpong, che correva attraverso Jelep La, ma non si raggiunse mai un accordo. L'anno seguente la visita del primo ministro Pamulaparthi Venkata Narasimha Rao in Cina riapr\u00ec le discussioni sul passo. I colloqui fallirono a causa dei problemi di sicurezza evidenziati dall'esercito indiano.\nNegli anni novanta accordi commerciali bilaterali furono firmati da India e Cina, ponendo le basi per la riapertura del passo. Nel dicembre 1991 India e Cina firmarono il \"Memorandum on the Resumption of Border Trade\"; in seguito, nel luglio 1992, si pass\u00f2 al \"Protocol on Entry and Exit Procedures for Border Trade\". Questi due documenti contenevano le regole per il commercio da svolgersi tramite Nathu La. Il 23 giugno 2003, India e Cina firmarono il \"Memorandum on Expanding Border Trade\" che dettava tutte le regole necessarieper l'uso di Nathu La.\nNel 2003, con lo scongelamento delle relazioni Cino-Indiane, la visita in Cina del primo ministro indiano Atal Bihari Vajpayee port\u00f2 a nuovi colloqui sull'apertura del confine. Nel 2004 il ministro della difesa indiano, in visita in Cina, apr\u00ec formalmente il passo. L'apertura, programmata in origine per il 2 ottobre 2005, fu rimandata a causa di problemi infrastrutturali dell'ultimo minuto sul lato cinese. Infine, dopo un decennio di negoziati, Nathu La venne riparto il 6 luglio 2006. La data di riapertura coincide col compleanno dell'attuale Dalai Lama, il che \u00e8 spesso considerato male dal Movimento Internazionale per l'Indipendenza del Tibet. Negli anni che hanno preceduto la riapertura, l'unica persona cui era concesso di passare il filo spinato era un postino cinese scortato dai militari indiani, che avrebbe dovuto consegnare alla sua controparte indiana la posta all'interno di un edificio sul confine. Alla fine il Tibet fu riconosciuto come parte integrante della Cina da parte dell'India.\nL'apertura del passo fu segnata da una cerimonia sul lato indiano cui parteciparono ufficiali di entrambe le nazioni, compreso il Capo Ministro del Sikkim Pawan Kumar Chamling, l'ambasciatore cinese in India ed il capo della Regione Autonoma del Tibet, Champa Phuntsok. Una delegazione di 100 commercianti indiani e 100 tibetani attraversarono il confine verso le rispettive citt\u00e0 commerciali. Nonostante la forte pioggia ed il vento alla cerimonia parteciparono molti ufficiali, gli abitanti locali ed i media internazionali. La barriera in filo spinato tra India e Cina fu sostituita da un passaggio con muro in pietra largo 10 metri. Fu deciso anche di ricordare il 2006 come anno dell'amicizia cino-indiana.\nGeografia.\nIl passo si trova 54\u00a0km ad est della capitale sikkimese, Gangtok, ed a 430\u00a0km dalla capitale tibetana Lhasa. In inverno il passo viene chiuso per le abbondanti nevicate. Non esendoci un centro meteorologico a Nathu La, non sono disponibili misurazioni sistematiche dei dati atmosferici. Si sa comunque che nei punti pi\u00f9 alti dell'Himalaya circostante la temperatura estiva non supera mai i 15\u00a0\u00b0C.\nNathu La \u00e8 relativamente stretto, ed ha un suolo asciutto ed argilloso posto su un ripido pendio (30\u201350%) ghiaioso con superficie compatta, un'erosione moderata, ed un altrettanto moderata pietrosit\u00e0. Ha molte zone franose. Per preservare il fragile ecosistema di Nathu La sul lato indiano, il governo indiano regola il flusso di turisti. La manutenzione della strada \u00e8 a carico della Border Roads Organisation, una sezione dell'esercito indiano. Sul lato cinese il passo conduce alla valle Chumbi del altopiano del Tibet.\nFlora.\nA causa della forte inclinazione del suolo vicino al passo, la vegetazione passa gradatamente dalla foresta subtropicale alla base, ad una regione temperata, ad un clima alpino unido e secco, ed infine alla fredda tundra desertica priva di vegetazione. Attorno a Nathu La ed al lato tibetano la regione ha poca vegetazione se si escludono gli arbusti sparsi. Tra le specie pi\u00f9 comuni si trovano rododendri (\"Rhododendron anthopogon\", \"R. setosum\") e juniper. Nei prati si trovano i generi \"Poa\", \"Meconopsis\", \"Pedicularis\", \"Primula\" e \"Aconitum\". La regione ha una stagione di crescita di quattro mesi, in cui erba, cyperaceae e erbe medicinali crescono abbondanti permettendo la vita di molti insetti, erbivori domestici e selvatici, allodole e fringuelli. Il vicino Santuario alpino di Kyongnosla contiene specie rare ed a rischio di orchidee e rododendri, intervallati da alti juniper e abeti bianchi.\nFauna.\nNon ci sono nella zona insediamenti umani permanenti, nonostante alcuni edifici ospitano coloro che controllano il confine su ogni lato. Un piccolo gruppo di nomadi tibetani \"Dokpas\" vi pascolano yak, pecore e capre tipo pashmina. Gli yak si trovano in questa zona, e vengono utilizzati come animali da soma. La regione che circonda Nathu La contiene numerose specie a rischio, tra cui la gazzella tibertana, il leopardo delle nevi, il lupo tibetano, il gallo delle nevi tibetano, il gipeto, l'aquila dorata e la casarca comune. I cani selvatici rappresentano un pericolo in questa zona. La presenza di mine provoca molte ferite tra yak, nayan, kiang e lupi tibetani.\nEconomia.\nPrima della chiusura del passo nel 1962, beni come penne, orologi, cereali, abiti di cotone, oli commestibili, saponi, materiale edilizio e moto smontate venivano esportate in Tibet tramite il passo a dorso di mulo. Duecento muli, ognuno in grado di trasportare circa 80\u00a0kg di carico, venivano usati sulla tratta da Gangtok a Lhasa, che richiedva 20\u201325 giorni di viaggio. Al ritorno venivano importate in India seta, lana grezza, muschio, piante medicinali, liquore, pietre preziose, oro ed argento. In quel tempo buona parte del commercio era svolto dai Marwari, che possedevano il 95% delle 200 ditte autorizzate.\nPer semplificare il commercio sul confine, i due paesi hanno creato mercati a Sherathang in Sikkim (6\u00a0km da Nathu La) e Rinqingang in Tibet (10\u00a0km da Nathu La). Il mercato \u00e8 aperto dal luned\u00ec al gioved\u00ec dalle 07:30 alle 11:00 e dalle 15:30 alle 19:00. La stagione del commercio parte il 1\u00ba giugno e continua fino al 30 settembre, quando la neve e le estreme condizioni climatiche rendono insicuro il passo. Un totale di 100 commercianti e 60 camion sono autorizzati ad operare da ognilato del confine.\nMentre la Cina non ha messo limiti a questo commercio, l'India lo ha fatto, ponendo severe restrizioni ai beni che possono essere importati o esportati. Tra le esportazioni dell'India ci sono coperte, prodotti in rame, vestiti, biciclette, caff\u00e8, t\u00e8, orzo, riso, farina, frutta secca, legumi, olio vegetale, melassa e caramelle, tabacco, tabacco da fiuto, spezie, scarpe, kerosene, cancelleria, utensili vari, frumento, liquori, prodotti lattiero-caseari trasformati, conserve alimentari, sigarette, erbe locali, olio di palma e hardware. Tra le esportazioni della Cina ci sono pelle di capra, pelle di pecora, lana, seta grezza, coda di yak, pelo di yak, caolino, borace, burro, sale comuni, cavalli, capre e pecore. Ci sono limitazioni anche sui commercianti, cui il permesso viene concesso solo se abitavano in Sikkim gi\u00e0 prima della fusione con l'India del 1975.\nCi si aspetta che la riapertura del passo stimoli l'economia locale ed il commercio cino-indiano, che ammontava a 7 miliardi di dollari statunitensi nel 2004. Prima dell'apertura del passo, quasi tutto questo commercio passava dal porto di Tientsin, ad oltre 4000\u00a0km di distanza. Grazie a Nathu La la distanza si \u00e8 ridotta a 1200\u00a0km. I numeri forniti dall'Ufficio del Commercio della Regione Autonoma del Tibet dimostrano che in 51 giorni di commercio nel 2006 sono state vendute tramite Nathu La merci per 186\u00a0250 dollari. \u00c8 stato stimato che il commercio cino-indiano sia aumentato di circa il 15\u201320% nei due anni di apertura di Nathu La. Si pensa che questo volume raggiunger\u00e0 i 44,6 milioni di dollari nel 2007, ed i 2,6 miliardi nel 2015. Il passo offre alle ditte cinese l'accesso al portodi Calcutta, situato a circa 1100\u00a0km da Lhasa, favorendo il trasporto da e per il Tibet.\nSul lato cinese 7000 turisti hanno visitato la contea di Yadong nel 2006, portandovi 1,67 milioni di yuan (US$ 216\u00a0000). D parte indiana, solo gli indiani possono visitare il passo di mercoled\u00ec, gioved\u00ec, sabato e domenica, e solo dopo aver ottenuto il permesso il giorno prima a Gangtok. Il passo \u00e8 particolarmente utile per i pellegrini che vogliono visitare i monasteri Sikkim come quello di Rumtek, uno dei pi\u00f9 sacri santuari del Buddhismo. Per gli indu il passo accorcia il viaggio per il lago Manasarovar da 15 a 2 giorni.\nAlcuni commercianti indiani temono che il passo porter\u00e0 pi\u00f9 vantaggi ai cinesi che in India troveranno un mercato gi\u00e0 pronto. Una delle principali preoccupazioni del governo indiano \u00e8 il contrabbando verso l'India di prodotti di animali selvatici quali pelli ed ossa di tigre e leopardo, cistifellee d'orso, pellicce di lontra e lana di shahtoosh. Il governo indiano ha fattopartire un progetto per sensibilizzare la polizia e le altre forze dell'ordine attive nella regione. Buona parte di questo commercio illecito avviene tramite il Nepal.\nTrasporti.\nSul lato tibetano due superstrade (da Kangmar a Yadong e da Yadong a Nathu La) sono state inserite tra i progetti del 2006 del ministero dei trasporti. Questi progetti prevedono di istituire un servizio di autobus tra Gangtok e Lhasa, e di estendere la Ferrovia del Qingzang fino a Yadong nei prossimi dieci anni."}
{"id": "2775441", "revid": "438678", "url": "https://it.wikipedia.org/wiki?curid=2775441", "title": "Il ratto di Monna Lisa", "text": "Il ratto di Monna Lisa (\"Der Raub der Mona Lisa\") \u00e8 un film del 1931 diretto da G\u00e9za von Bolv\u00e1ry che riprende la storia di Vincenzo Peruggia, un imbianchino italiano divenuto famoso per aver rubato al Louvre il quadro della Gioconda.\n\u00c8 il debutto sullo schermo dell'attore Paul Wagner.\nTrama.\nNel 1911, a Parigi, un povero operaio italiano, Vincenzo Peruggia, si innamora della cameriera di un albergo, Matilde, che ai suoi occhi assomiglia alla modella della Gioconda, il quadro di Leonardo da Vinci esposto al museo del Louvre. Vincenzo progetta di rubare il quadro nella speranza di impressionare la ragazza. Ma poi, Vincenzo confessa il suo crimine e viene messo in prigione. Racconta di aver rubato la Monna Lisa per restituirla allo stato italiano, diventando cos\u00ec una sorta di eroe nazionale.\nProduzione.\nProdotto dalla Super-Film GmbH\nDistribuzione.\nIl film \u00e8 stato distribuito in Germania dalla Super-Film Verleih GmbH che lo fece uscire nel 1931. Nel 1932, venne distribuito negli USA dalla RKO Radio Pictures.\nDate di uscita.\nIMDb\nAlias"}
{"id": "2775443", "revid": "287204", "url": "https://it.wikipedia.org/wiki?curid=2775443", "title": "Gioielli della Corona svedese", "text": "I Gioielli della Corona svedese sono custoditi nei sotterranei del Palazzo Reale di Stoccolma ove ha sede la Tesoreria Reale svedese. Essi rappresentano il simbolo della monarchia in Svezia e l'ultima incoronazione in cui ebbero effettivamente il loro ruolo risale al 1907; successivamente essi ebbero il ruolo di accompagnare matrimoni, battesimi e funerali. Sin dal 1974 i gioielli della corona vengono esposti nella cerimonia annuale d'apertura del \"Riksdag\" (Parlamento).\nTra gli oggetti senza prezzo che si trovano in questa collezione vi sono la spada di Gustavo Vasa e la corona, il globo, lo scettro e le chiavi di Erik XIV di Svezia oltre ad oggetti appartenuti a molti altri sovrani.\nLa Corona svedese e le altre regal\u00ece.\nLa corona di Eric XIV di Svezia, venne realizzata a Stoccolma nel 1561 dall'orafo olandese Cornelius ver Welden, ed \u00e8 un tipico gioiello dell'epoca rinascimentale. Originariamente la corona era decorata con quattro paia di lettere \"E\" e \"R\", iniziali del nome latino \"Enricus Rex\", a smalto verde. Quando Erik venne deposto dal fratello Giovanni III, questi decise di coprire queste lettere con delle perle. Ad ogni modo, i monarchi delle dinastie del Palatinato-Zweibr\u00fccken, d'Assia e di Holstein-Gottorp preferirono a questa corona quella della regina Cristina, anche se per puntare su una svolta i Bernadotte ripresero l'uso della corona di Erik. Ad ogni modo, i Bernadotte fecero sostituire l'originale globo crucigero in cima alla corona con un nuovo e pi\u00f9 grande globo, smaltato di blu con stelle in oro e con una croce composta di dieci diamanti, oltre a sostituire sul resto della corona le pietre preziose con dei diamanti. All'inizio del XX secolo tutte queste migliorie ad ogni modo vennero rimosse e la corona venne restaurata essenzialmente alla sua forma originaria cos\u00ec come doveva apparire all'epoca di Giovanni III.\nErik disponeva inoltre di uno scettro, di un globo e di una chiave oltre ad un corno cerimoniale per l'unzione dell'incoronazione. La chiave \u00e8 un elemento caratteristico della gioielleria regale svedese (anche se un paio di chiavi, una d'oro e una d'argento, vengono formalmente presentate al papa nella cerimonia d'incoronazione). Il corno per l'unzione \u00e8 in oro ed ha la forma di un corno di bue, col supporto di un piedistallo per essere sorretto. Lo scettro \u00e8 in oro con gioielli e smalti. Il globo \u00e8 anch'esso un pezzo singolare in quanto \u00e8 completamente inciso con la cartina geografica dell'epoca a rappresentare la terra appunto. In cima al globo si trova un globetto smaltato di blu con delle stelle, e sopra ancora una croce composta di diamanti e perle.\nCorona della Regina Cristina.\nCristina di Svezia scelse per la propria incoronazione la corona che fu di sua madre, Maria Eleonora di Brandeburgo, la quale disponeva di un proprio serto come regina consorte di Gustavo II Adolfo di Svezia. Il gioiello venne realizzato a Stoccolma nel 1620 dall'orafo tedesco Rupprecht Miller ed originariamente disponeva di due archi in oro con smalti neri, rubini e diamanti (in riferimento allo stemma del padre, Giovanni Sigismondo di Brandeburgo). Tale corona disponeva inoltre di un rivestimento interno in velluto rosso con decorazioni in oro e con alcuni diamanti.\nCorona, scettro e globo della regina consorte.\nLa Corona di Luisa Ulrica venne realizzata a Stoccolma nel 1751 da Andreas Almgren e venne modellata sulla corona realizzata per l'allora regina consorte di Francia, Maria Leszczy\u0144ska, da indossare al suo matrimonio con Luigi XV nel 1725. Essa venne realizzata in argento e diamanti con un sistema ad archetti con foglie di trifoglio terminanti in un globo smaltato di blu e sormontato da una croce di diamanti. All'interno il rivestimento \u00e8 in velluto scarlato con decorazioni in argento.\nLo scettro ed il globo della regina consorte vennero realizzati per Gunilla Bielke, moglie di Giovanni III, e continuarono ad essere utilizzate dalle successive regine consorti nel corso dei secoli, anche se l'attuale globo fu quello utilizzato dalle casate del Palatinato-Zweibr\u00fccken, d'Assia e di Holstein-Gottorp, mentre i Bernadotte preferirono usare quello di Erik XIV.\nCorona del principe ereditario.\nLa corona del principe ereditario, venne realizzata per Carlo X Gustavo di Svezia da indossare all'incoronazione di Cristina di Svezia come suo erede designato. Essa venne realizzata frettolosamente in due settimane con parti della precedente corona della regina consorte. Essa aveva la forma di corona radiale con otto raggi con due spighe di grano di colore nero sul fronte, emblema araldico della famiglia Vasa. Originariamente indossata sopra un cappello, attualmente la corona \u00e8 coperta all'interno da un rivestimento in seta blu con ricami in oro.\nInsegne degli ordini cavallereschi.\nOltre ai gioielli della corona propriamente detti, il Tesoro Reale svedese include anche le insegne degli ordini cavallereschi di Svezia, con i preziosi simboli in dotazione ai re ed alle regine. Tra i pi\u00f9 importanti citiamo il collare dell'Ordine dei Serafini, dell'Ordine di Carlo XIII, dell'Ordine di Vasa, dell'Ordine della Stella Polare e dell'Ordine della Spada"}
{"id": "2775447", "revid": "1568601", "url": "https://it.wikipedia.org/wiki?curid=2775447", "title": "Niya (bacino del Tarim)", "text": "Le rovine di Niya (cinese semplificato:\u5c3c\u96c5\u9057\u5740; cinese tradizionale: \u5c3c\u96c5\u907a\u5740, pinyin: N\u00edy\u01ce Y\u00edzh\u01d0) sono un sito archeologico situato nei pressi dell'odierna citt\u00e0 di Minfeng, sul confine meridionale del bacino del Tarim nello Xinjiang, Cina. Numerosi reperti archeologici sono stati scavati in questo posto.\nSito.\nNiya era un importante centro di commercio in un'oasi sulla tratta meridionale dell'antica via della seta, nella parte meridionale del deserto di Taklamakan. In tempi antichi le carovane la attraversavano trasportando beni dalla Cina all'Asia centrale.\nScavi.\nL'approvazione ufficiale per degli scavi congiunti tra Cina e Giappone fu concessa nel 1994. I ricercatori hanno scoperto i resti di abitazioni comprese 100 case, aree di sepoltura, capannoni per animali, frutteti, giardini e campi coltivati. Hanno anche ritrovato nelle case arnesi ben conservati quali scuri e falcetti in ferro, clave in legno e giare in ceramica con resti dei raccolti. I resti umani hanno permesso di risalire alla loro origine.\nI ritrovamenti archeologici delle rovine di Niya sono oggi esposti presso il Museo nazionale di Tokyo."}
{"id": "2775451", "revid": "729019", "url": "https://it.wikipedia.org/wiki?curid=2775451", "title": "Australian Open 2010 - Doppio ragazzi", "text": "Francis Casey Alcantara e Hsieh Cheng-peng erano i detentori del titolo, ma Hsieh non fa pi\u00f9 parte della categoria Junior.\nAlcantara fa coppia con Guilherme Clezar.\nJustin Eleveld e Jannick Lupescu hanno vinto il torneo battendo in finale Kevin Krawietz e Dominik Schulz, con il punteggio di 6-4, 6-4."}
{"id": "2775454", "revid": "574302", "url": "https://it.wikipedia.org/wiki?curid=2775454", "title": "Bolivia ai Giochi olimpici", "text": "La Bolivia ha partecipato per la prima volta ai Giochi olimpici nel 1936.\nGli atleti boliviani non hanno mai vinto medaglie ai Giochi olimpici estivi (unico paese del Sud America senza medaglie), n\u00e9 ai Giochi olimpici invernali.\nIl Comitato Olimpico Boliviano, creato nel 1932, venne riconosciuto dal CIO nel 1934."}
{"id": "2775457", "revid": "729019", "url": "https://it.wikipedia.org/wiki?curid=2775457", "title": "Australian Open 2010 - Doppio ragazze", "text": "Christina McHale e Ajla Tomljanovi\u0107 erano i detentori del titolo, ma non fanno pi\u00f9 parte della categoria junior.\nJana \u010cepelov\u00e1 e Chantal \u0160kamlov\u00e1 hanno vinto il torneo battendo in finale T\u00edmea Babos e Gabriela Dabrowski, con il punteggio di 7-6(1), 6-2."}
{"id": "2775458", "revid": "466539", "url": "https://it.wikipedia.org/wiki?curid=2775458", "title": "Anic\u00e9e Alvina", "text": "Biografia.\nRaggiunse il successo nel 1974 recitando nel film \"Spostamenti progressivi del piacere\" di Alain Robbe-Grillet. Lo stesso regista la diresse l'anno successivo in \"Giochi di fuoco\" (1975). Nel 1977 interpret\u00f2 la modella Lucia in \"Anima persa\" di Dino Risi. Nel 1973 e nel 1980 pos\u00f2 nuda per la rivista erotica \"Lui.\" Mor\u00ec nel 2006, a 53 anni, di cancro ai polmoni. \u00c8 sepolta nel piccolo paese di Boncourt, dove abitava dopo il matrimonio."}
{"id": "2775459", "revid": "1446601", "url": "https://it.wikipedia.org/wiki?curid=2775459", "title": "Compagnia del Cappelletto", "text": "La Compagnia del Cappelletto \u00e8 un'importante compagnia di ventura formata prevalentemente da mercenari italiani, attiva nel XIV secolo in Italia.\nFondazione.\nLa Compagnia del Cappelletto, conosciuta anche come \"Compagnia Nera\", venne fondata nell'agosto del 1362 ad Ossaia, da Niccol\u00f2 da Montefeltro insieme a Marcolfo dei Rossi e Ugolino dei Sabatini, dei venturieri che erano al servizio del comune di Firenze, dissidenti nei confronti del loro capitano Bonifacio Lupi. Il nome dato alla compagnia trasse origine dall'episodio che accadde in seguito alla presa di Peccioli, in cui i venturieri in segno di protesta verso i fiorentini per il mancato raddoppio delle paghe, posero i loro cappelletti sulla lancia. Caratteristica principale di questa compagnia di ventura \u00e8 che fu la prima ad essere formata da venturieri italiani. La guida della compagnia venne assunta dal Montefeltro.\nStoria.\nAlla sua nascita, la Compagnia del Cappelletto capeggiata dal conte di Montefeltro (Niccol\u00f2 da Montefeltro), ebbe a disposizione 1.000 cavalieri (italiani, borgognoni e tedeschi). Nella compagnia poi affluirono numerosi altri condottieri.\nNel 1363, fu al servizio di Firenze, per la quale guerreggi\u00f2 contro Pisa e Siena, devastando e depredando tutte le localit\u00e0 attraversate. Successivamente la battaglia volse in favore alle milizie senesi, che appoggiate dai pisani, attaccarono a sorpresa la compagnia del Montefeltro con 800 cavalieri comandati da Orso Orsini, arrestando e imprigionando lo stesso capitano e 1.300 dei suoi uomini. Dopo questa sconfitta, la compagnia ne usc\u00ec distrutta e dispersa e molti poi furono i fuoriusciti, e quando pass\u00f2 al servizio di Perugia li ritrov\u00f2 contro.\nNel 1365, la compagnia venne sciolta perch\u00e9 da tempo inattiva e conflu\u00ec nella Compagnia di San Giorgio, e lott\u00f2 contro Firenze, Siena e lo Stato della Chiesa."}
{"id": "2775462", "revid": "767487", "url": "https://it.wikipedia.org/wiki?curid=2775462", "title": "Diva (gruppo musicale)", "text": "Le Diva (\ub514\ubc14) sono un gruppo femminile sudcoreano, che ha goduto di un discreto successo fino all'abbandono della cantante Chae Rina. Con soli tre membri rimasti, il gruppo non ha mantenuto il medesimo livello di popolarit\u00e0, ed il loro ultimo album \"Only Diva\", preceduto dal singolo \uc6c3\uc5b4\uc694 (\"Laugh\"), non ha raggiunto posizioni rilevanti nelle classifiche."}
{"id": "2775463", "revid": "372624", "url": "https://it.wikipedia.org/wiki?curid=2775463", "title": "Biotopo Poggio Bagno Santo", "text": ""}
{"id": "2775466", "revid": "110157", "url": "https://it.wikipedia.org/wiki?curid=2775466", "title": "Gioielli della Corona etiope", "text": "I Gioielli della Corona etiope sono l'insieme dei gioielli che costituivano il patrimonio della corona imperiale d'Etiopia.\nLe principali corone utilizzate dagli imperatori etiopi sono estremamente particolari e venivano portate sopra un turbante. Esse avevano solitamente la forma di un cilindro d'oro (anche se altre corone, conservate oggi nella chiesa di Santa Maria in Zion presso Aksum hanno la forma di cubo d'oro) con una sommit\u00e0 convessa con una croce. Questi cilindri dorati erano decorati con complessi lavori a filigrana, medaglioni con immagini di santi e decorati con pietre preziose. In alcuni casi esse presentavano delle parti pendenti nell'area delle orecchie, cos\u00ec come nelle corone degli imperatori bizantini o come nell'ungherese Corona di Santo Stefano. Altre corone come quella di Menelik II presentano alcune caratteristiche uniche come l'apposizione di una statuetta raffigurante San Giorgio che uccide il drago.\nAltre parti delle regal\u00ece etiopi includono una spada d'oro ingioiellata, uno scettro d'oro e avorio, un grande globo in oro con croce, un anello tempestato di diamanti, due lance di forma tradizionale etiope filigranate in oro, un lungo mantello scarlatto finemente intrecciato con fili d'oro.\nGran parte di questi gioielli sono poi costituiti da costumi tradizionali rossi ed in oro che ricordano molto alcuni paramenti rituali in uso alla chiesa cattolica utilizzati anche dai patriarchi etiopi, simbolo questo di una sacralit\u00e0 del monarca.\nAnche l'imperatrice consorte viene incoronata col marito e le viene donato solitamente un anello alla cerimonia d'incoronazione, il che ha luogo solitamente in una cerimonia semi-pubblica tre giorni dopo quella del marito. L'imperatrice gode anche del privilegio di portare un mantello scarlatto con ricami in oro di foggia simile a quello dell'imperatore. Le corone delle imperatrici consorti, sono invece molto differenti tra loro. La corona dell'Imperatrice Menen, ad esempio, venne modellata sulla forma delle tradizionali corone di sovrani europei, mentre altre si rifanno alla tradizione della par\u00eca britannica o altre ancora hanno forme tipicamente etiopi.\nTradizionalmente, gli imperatori etiopi venivano incoronati nella chiesa di Santa Maria di Zion ad Axum, il sito ove si trova la cappella nella quale la tradizione vuole sia conservata l'Arca dell'Alleanza, di modo da rafforzare ancora di pi\u00f9 la legittimazione della discendenza dell'imperatore dal mitico Menelik I, figlio del re Salomone e della regina di Saba, il quale si ritiene avesse portato con s\u00e9 l'arca da Gerusalemme ad Axum. Dopo la cerimonia le corone venivano donate alla chiesa (che difatti ancora oggi ne conserva moltissime dall'epoca medioevale ai monarchi pi\u00f9 recenti) anche se vi sono casi di monarchi che donarono le loro regal\u00ece ad altre chiese. Attualmente, ad esempio, i gioielli utilizzati per l'incoronazione dell'imperatore Hail\u00e9 Selassi\u00e9 sono conservate al museo del Palazzo Nazionale ad Addis Ababa."}
{"id": "2775467", "revid": "767487", "url": "https://it.wikipedia.org/wiki?curid=2775467", "title": "Arroyos y Esteros", "text": "Arroyos y Esteros \u00e8 un centro abitato del Paraguay, situato nel Dipartimento di Cordillera, a 67 km dalla capitale del paese, Asunci\u00f3n. Forma uno dei 20 distretti in cui \u00e8 diviso il dipartimento. \nPopolazione.\nAl censimento del 2002 la localit\u00e0 contava una popolazione urbana di 2.049 abitanti (19.001 nel distretto). \nCaratteristiche.\nIl nome della localit\u00e0 (in italiano \u201cTorrenti e Paludi\u201d) indica in maniera esplicita l'ubicazione geografica della stessa, circondata dai fiumi Manduvir\u00e1 e Piribebuy, frequentati dagli amanti della pesca e dai bagnanti che usufruiscono delle loro spiagge. Fondata nel 1767 dal governatore spagnolo Pedro Melo de Portugal y Villena, era anticamente nota con il nome di \"Capilla Duarte\".\nEconomia.\nLa principale attivit\u00e0 economica del distretto \u00e8 l'agricoltura: si producono canna da zucchero, ananas e banane. Rilevante, inoltre, l'apicoltura, con la produzione di miele."}
{"id": "2775469", "revid": "198277", "url": "https://it.wikipedia.org/wiki?curid=2775469", "title": "Piacenza Football Club 1999-2000", "text": "Questa voce raccoglie le informazioni riguardanti il Piacenza Football Club nelle competizioni ufficiali della stagione 1999-2000.\nStagione.\nCome gi\u00e0 accaduto un anno prima, la societ\u00e0 decide di sostituire l'allenatore nonostante avesse raggiunto la salvezza: a Giuseppe Materazzi succede Luigi Simoni, reduce dall'esonero dalla panchina dell'Inter. I rapporti tra la tifoseria e il nuovo tecnico sono subito tesi, a causa dei lunghi trascorsi di Simoni sulla panchina dei rivali della . La squadra rimane sostanzialmente inalterata, con l'eccezione della cessione di Simone Inzaghi alla Lazio.\nPrivo del suo miglior marcatore, il Piacenza accusa difficolt\u00e0 in fase realizzativa; inoltre Simoni viene colpito da un grave lutto familiare (la morte del figlio Adriano), mentre Stefano Garilli lascia la presidenza il 14 dicembre 1999 al fratello Fabrizio, a causa di dissapori tra i due dirigenti. Poco dopo il cambio al vertice della societ\u00e0 Simoni viene esonerato: si tratta della prima sostituzione dell'allenatore dal 1988. Gli subentra il duo formato da Maurizio Braghin (vice di Simoni ed ex allenatore della Primavera) e Daniele Bernazzani, promosso proprio dalle giovanili: la coppia non riuscir\u00e0 a evitare la retrocessione e l'ultimo posto. Tra i giovani calciatori schierati in campo nel finale di stagione si segnala il futuro Campione del Mondo Alberto Gilardino.\nDivisa e sponsor.\nIl fornitore ufficiale di materiale tecnico per la stagione 1999-2000 fu Lotto, mentre viene mantenuta la doppia sponsorizzazione Copra (partite in casa)-Dac (partite in trasferta).\nOrganigramma societario.\nArea direttiva\nArea tecnica\nArea sanitaria"}
{"id": "2775471", "revid": "1543377", "url": "https://it.wikipedia.org/wiki?curid=2775471", "title": "Poggio Bagno Santo", "text": "Il Poggio Bagno Santo \u00e8 un biotopo della provincia di Grosseto, in Toscana, nella Maremma meridionale.\nTerritorio.\nIl Poggio Bagno Santo \u00e8 una piccola collina situata sulla destra idrografica del medio corso dell'Albegna, di fronte al paese di Saturnia, nel comune di Manciano. Il versante meridionale si affaccia sull'alveo incassato del fiume con un fronte roccioso scosceso ed impervio.\nIl biotopo si contraddistingue per un ambiente vegetazionale caratterizzato da specie forestali tendenzialmente mediterraneo-orientali non comuni in Toscana, come \"Cercis siliquastrum\", \"Celtis australis\", \"Pistacia terebinthus\" e \"Acer monspessulanum\", che in quest'area trovano un ambito geopedologico e climatico per loro ottimale.\nSul potente affioramento di travertino che costituisce il piccolo rilievo esse raggiungono spesso dimensioni imponenti e arrivano a formare fitocenosi boschive chiuse con elevata naturalit\u00e0. Questa tipologia di bosco risulta assolutamente peculiare a livello regionale ed in esso vivono numerose specie erbaceo-arbustive alcune delle quali rare Toscana. Sulle \u201ccroste\u201d di travertino sono inoltre presenti aspetti tipici dell'habitat Alysso-Sedion albi, considerato prioritario a livello europeo (Direttiva 97/62/CE).\nL'area limitrofa al Fiume Albegna rientra in parte nel SIR 121 \u201cMedio corso del Fiume Albegna\u201d di 1.995,24 ettari, e nel pSIC e ZPS omonimi (cod. pSIC-ZPS: IT51A0021); non sono presenti aree protette ai sensi della L 394/91 e LRT 49/95.\nGeomorfologia.\nIl Poggio del Bagno Santo deve il suo nome alla presenza di una piccola sorgente termale sul fianco occidentale della collina, in cui in passato era usanza andare a bagnarsi e a depositare \u201cex voto\u201d e altri oggetti di significato religioso.\nEsso \u00e8 un piccolo rilievo raggiungente quota 286\u00a0m s.l.m. ed \u00e8 lievemente allungato in senso nord-sud. Le pendici nord degradano dolcemente nel vasto pavimento travertinoso del Pian di Palma, mentre il versante sud termina con scogliere aspre e scoscese direttamente sul fiume Albegna. In questo tratto il fiume scorre quindi con dislivello accentuato in una gola stretta fra il Bagno Santo stesso e, sull'altra sponda, il versante nord del Poggio Pancotta (268\u00a0m) e il Poggio di Saturnia (294\u00a0m).\nCome gran parte del territorio di Saturnia, il Bagno Santo \u00e8 costituito interamente da travertino, una roccia carbonatica di ambiente continentale che si forma spesso allo sbocco di sorgenti termali con acque molto ricche di carbonato di calcio. Esso si deposita in banchi anche grazie all'azione di alghe e piante acquatiche. La discreta potenza della bancata travertinosa di Saturnia ha reso possibile l'utilizzazione di questa roccia, pregiata per rivestimenti e pavimentazioni, attraverso l'apertura di diverse piccole cave.\nSulla collina la rocciosit\u00e0 del terreno \u00e8 ovunque elevata, sui fianchi con sfasciume, scogli scoscesi, fratture profonde e grandi blocchi di distacco, mentre sui pianori sommitali con pavimenti e \u201ccroste\u201d finemente erosi.\nClimaticamente l'area di Saturnia si colloca gi\u00e0 al di fuori della fascia mesomediterranea a causa della sua posizione interna. L'ambito \u00e8 invece schiettamente submediterraneo, con temperature media annue di circa 14\u00a0\u00b0C e precipitazioni attorno a 810\u00a0mm. A causa della sua scarsa capacit\u00e0 di ritenzione idrica, il travertino accentua e prolunga notevolmente l'aridit\u00e0 estiva.\nFlora.\nIl contesto pedoclimatico del biotopo \u00e8 favorevole allo sviluppo di vegetazione forestale decidua a carattere termofilo. \nI fianchi della collina sono quasi del tutto coperti da un bosco da lungo tempo indisturbato, mentre la parte sommitale pianeggiante ospita un esteso fruticeto rado attraversato solo in primavera dal tradizionale pascolo ovino.\nIl bosco del Bagno Santo \u00e8 molto peculiare per la sua mescolanza di specie che conta tre alberi non comuni in Toscana, il bagolaro o spaccasassi (\"Celtis australis\"), l'albero di giuda (\"Cercis siliquastrum\") e il terebinto (\"Pistacia terebinthus\"). \nSui travertini di Saturnia queste piante trovano un ambito geopedologico ottimale e si sviluppano fino a raggiungere forme e dimensioni arboree davvero fuori dal comune. Le loro larghe chiome sono visibili a distanza frammiste a quelle dell'acero trilobo (\"Acer monspessulanum\"), della roverella (\"Quercus pubescens\") e dell'orniello (\"Fraxinus ornus\"), anch'esse presenti con grandi alberi.\nNei punti ombrosi e negli anfratti freschi si aggiungono il fico selvatico (\"Ficus carica\"), e il carpino nero (\"Ostrya carpinifolia\"), mentre sul ciglio della scogliera che si affaccia sull'Albegna sono abbarbicate grandi e vetuste piante di leccio.\nLungo il corso del fiume il bosco si arricchisce di alberi mesofili come il tiglio selvatico (\"Tilia platyphyllos\"), l'acero opalo (\"Acer obtusatum\"), il nocciolo (\"Corylus avellana\"), e l'olmo (\"Ulmus minor\").\nNel sottobosco umido e ombroso compaiono stazioni di iperico androsemo (\"Hypericum androsaemum\") e della felce capelvenere (\"Adiantum capillus-veneris\").\nIl bosco a roverella, bagolaro, albero di giuda e terebinto \u00e8 di chiara impronta submediterraneo-orientale (\u201cillirica\u201d) ma \u00e8 ancora poco conosciuto sotto il profilo fitoscociologico e non riportato per la Toscana. Questo carattere illirico si ritrova anche nel fruticeto che si estende sulle parti sommitali, dove domina largamente la\"marruca\" (\"Paliurus spina-christi\"), un arbusto deciduo provvisto di terribili spine uncinate. Esso si associa ad alberelli di fillirea (\"Phillyrea latifolia\") e di terebinto, con sparsi alberi di giuda, bagolari, alaterni (\"Rhamnus alternus\") e pero mandorlino (\"Pyrus amygdaliformis\").\nQuesto tipo di fitocenosi \u00e8 stato recentemente descritto per i monti del Lazio meridionale con il nome di \"Pistacio terebinthi\"-\"Paliuretum spinae-christi\" ed ha molte affinit\u00e0 con il cosiddetto \u201cskiblijak\u201d tipico delle coste slave. Tuttavia, la sua presenza pi\u00f9 a nord sul versante tirrenico non \u00e8 ancora riportata nella letteratura geobotanica italiana. Sono per questo in corso ricerche di approfondimento.\nNelle chiarie del fruticeto e sulle \u201ccroste\u201d di travertino sono infine sviluppati dei pratelli xerofitici molto ricchi di specie mediterranee annuali e geofitiche, in parte riferibili all'alleanza \"Alysso-Sedion albi\" che rappresenta un habitat prioritario a livello europeo (direttiva 97/62/CE).\nIl corteggio floristico di questi ambienti naturali particolari \u00e8 ricco e diversificato.\nNel bosco sui fianchi del rilievo \u00e8 presente un rigoglioso sottobosco erbaceo legato ad una condizione di marcato ombreggiamento. Specie particolarmente interessanti di questo contingente sono la crucifera \"Cardamine graeca\", che cresce rigogliosa sui massi di travertino assieme alla graziosa scrofulariacea \"Cymbalaria muralis\", e alla liliacea \"Ornithogalum etruscum\"; qui \u00e8 frequente anche \"Theligonum cynocrambe\".\nNel bosco compaiono l'ombrellifera \"Myrrhoides nodosa\", una pianta qui verso il limite settentrionale del suo areale italiano, e numerose altre come \"Arabis turrita\", \"Parietaria officinalis\", \"Moehringia trinervia\", \"Allium subhirsutum\", \"Geranium lucidum\" e \"Vicia grandiflora\".\nNei punti pi\u00f9 luminosi si concentrano molte specie mediterranee, annuali o geofitiche, prevalentemente calcicole. Sulle croste travertinose troviamo \"Centranthus calcitrapa\", \"Campanula erinus\", \"Biscutella mollis\", \"Muscari commutatum\", \"Legousia hybrida\", \"Euphorbia spinosa\", \"Euphorbia exigua\", \"Alyssum alyssoides\", \"Helianthemum apenninum\", \"Teucrium flavum\", \"Sedum caespitosum\", \"Sedum album\", \"Sedum rubens\", \"Serratula cichoracea\", \"Cephalaria leucantha\", \"Allium pallens\", \"Orobanche ramosa\" ssp. \"nana\" e diverse orchidacee (\"Orchis simia\", \"O. tridentata\", \"O. coriophora\", \"Ophrys bertolonii\", \"O. holosericea\", \"O. apifera\", \"Serapias lingua\", \"S. neglecta\" e altre).\nInfine sono da menzionare le stazioni di \"Hypericum androsaemum\" e della felce \"Adiantum capillus-veneris\" presenti lungo il corso dell'Albegna in punti ombrosi e umidi fra le rocce di travertino. Lungo il greto compare sporadicamente anche l'asteracea endemica \"Santolina etrusca\"."}
{"id": "2775474", "revid": "599013", "url": "https://it.wikipedia.org/wiki?curid=2775474", "title": "Albrechtice", "text": ""}
{"id": "2775476", "revid": "33689", "url": "https://it.wikipedia.org/wiki?curid=2775476", "title": "Homepak", "text": "Homepak \u00e8 una suite di software di produttivit\u00e0 pubblicata nel 1984 da Russ Wetmore di Batteries Included per gli home computer della famiglia Atari 8-bit e per il Commodore 64.\nLa suite combina assieme un modulo word processor chiamato \"Hometext\", un modulo database chiamato \"Homefind\" e un modulo di comunicazione chiamato \"Hometerm\".\nIl programma \u00e8 stato sviluppato in linguaggio Action! e ne fu prodotta una versione per Commodore 128."}
{"id": "2775479", "revid": "1926649", "url": "https://it.wikipedia.org/wiki?curid=2775479", "title": "Piacenza Football Club 1998-1999", "text": "Questa voce raccoglie le informazioni riguardanti il Piacenza Football Club nelle competizioni ufficiali della stagione 1998-1999.\nStagione.\nLa stagione si apre con la mancata riconferma di Vincenzo Guerini, nonostante la salvezza ottenuta nel campionato 1997-1998; al suo posto viene assunto come nuovo allenatore Giuseppe Materazzi, reduce da tre esoneri consecutivi. La rosa viene sensibilmente ringiovanita, attraverso le cessioni di alcuni giocatori anziani (Marco Rossi, Scienza, Valoti, Bordin, Murgita) e l'innesto di diversi nuovi elementi, tra cui Alessandro Lucarelli e Simone Inzaghi, prodotti del vivaio rientrati dai prestiti in Serie C. Viene inoltre acquistato Ruggiero Rizzitelli, di rientro in Italia dopo due stagioni nel Bayern Monaco.\nTrascinato dall'eccellente stato di forma di Giovanni Stroppa e dalle reti della rivelazione Inzaghi (che relega in panchina Dionigi e Rizzitelli), il Piacenza allenato da Materazzi si segnala per un calcio di buona qualit\u00e0 per tutto il girone d'andata. Nel girone di ritorno, pur disputando partite di alto livello (come la vittoria per 5-0 sul , punteggio record degli emiliani in Serie A, e il successo in rimonta sull'Udinese), il Piacenza si trova coinvolto nella lotta per non retrocedere: ottiene la salvezza solo all'ultima giornata, grazie al pareggio nello scontro diretto con la , che condanna i campani alla retrocessione.\nIn questa stagione si registrano diversi record del Piacenza nella massima serie (poi battuti nel corso della stagione 2001-2002): punti conquistati (41), miglior piazzamento (12\u00ba posto), miglior marcatore stagionale (Simone Inzaghi, con 15 reti, poi battuto da Dario H\u00fcbner).\nDivisa e sponsor.\nIl fornitore ufficiale di materiale tecnico per la stagione 1998-1999 fu Lotto. Dopo una stagione senza sponsorizzazioni, la societ\u00e0 adotta un duplice sponsor: Copra per le partite casalinghe, e Dac per quelle in trasferta.\nOrganigramma societario.\nArea direttiva\nArea tecnica\nArea sanitaria"}
{"id": "2775480", "revid": "594360", "url": "https://it.wikipedia.org/wiki?curid=2775480", "title": "Chae Ri-na", "text": "Precedente membro dei gruppi femminili Diva e Roo'ra, ha pubblicato nel 2002 un album studio solista, \"The First Step\". Nel 2006, ha formato un duo musicale dal nome Girl Friends insieme a Yuri, ex-cantante del gruppo musicale Cool.\nRi-na ha frequentato la scuola superiore a Seul, in un istituto femminile."}
{"id": "2775481", "revid": "594360", "url": "https://it.wikipedia.org/wiki?curid=2775481", "title": "Chae Ri Na", "text": ""}
{"id": "2775482", "revid": "767487", "url": "https://it.wikipedia.org/wiki?curid=2775482", "title": "Bel Ami - L'idolo delle donne", "text": "Bel Ami - L'idolo delle donne (\"Bel Ami\") \u00e8 un film tedesco del 1939: tratto dal romanzo di Guy de Maupassant, \u00e8 diretto e interpretato da Willi Forst.\nTrama.\nA Parigi, George Duroy, appena ritornato dal Marocco, passa la notte con la cantante Rachel che sta provando la canzone Bel Ami. Pi\u00f9 tardi, a una festa, Duroy racconta del Marocco a Forestier, un editore. Dietro pressione delle signore presenti, George viene assunto da Walter come giornalista.\nMadeleine, la moglie di Forestier, \u00e8 l'amante di Laroche, un deputato, aiuta Duroy a scrivere i suoi articoli. Forestier diventa geloso di Duroy e divorzia da Madeleine.\nIl Ministro delle Colonie, sostenitore di una politica estera moderata, viene obbligato a dimettersi. Il suo successore, Laroche, che all'inizio appoggia una politica intervenzionista per via di alcune terre che possiede in Marocco, non inganna i nobili marocchini e viene ricattato. Per dare al suo cambio di posizione un'apparenza accettabile pubblicamente, chiede a Madeleine di sposare Duroy, che nel frattempo \u00e8 stato promosso redattore capo. Madeleine lo sposa ma il matrimonio non dura a lungo.\nDuroy salva Suzanne, la figlia di Laroche, quando il suo cavallo fugge via. Senza dirsi i propri nomi si danno appuntamento al ballo dell'opera quella sera stessa. L\u00ec, grazie a Rachel, che per molto tempo si era esibita con la canzone Bel Ami in un sontuoso teatro di rivista, Duroy viene a conoscenza degli intrighi di Laroche e li pubblica nel suo giornale. Duroy \u00e8 innamorato di Suzanne e divorzia da Madeline per poterla sposare. Laroche si dimette e Suzanne spinge Duroy ad entrare in politica. Come ministro, Duroy impedisce al suo vecchio capo Walter di continuare gli intrigui truffaldini di Laroche. Si congeda dalla sua precedente moglie Madeleine, da Rachel e Frau von Marelle, per dedicare tutto se stesso al matrimonio con Suzanne.\nAltri riferimenti cinematografici.\nNel film \"Bei dir war es immer so sch\u00f6n\" (1954, diretto da Hans Wolff) Willi Forst interpreta un regista che insieme a due musicisti (interpretati da Georg Thomalla e Heinz Drache), compone il testo della canzone di successo Bel Ami, che canta sul finale.\nPubblicazione in DVD.\nIl film \u00e8 presente nella versione stampata del \"Lexikon des internationalen Films\", 1987, con un tempo di esecuzione di 100 minuti e una limitazione di et\u00e0 di 16 anni. Il DVD \u00e8 stato pubblicato da Kinowelt nel 2007 e contiene una versione di circa 2 minuti pi\u00f9 breve e libera per quelli da 12 anni in su."}
{"id": "2775494", "revid": "174925", "url": "https://it.wikipedia.org/wiki?curid=2775494", "title": "Corona del Principato di Monaco", "text": "La Corona del Principato di Monaco \u00e8 la corona ufficiale dei principi del Principato di Monaco. Essa non esiste materialmente in quanto utilizzata unicamente come elemento araldico posto a completamento dello stemma di stato.\nLa corona del Principato di Monaco \u00e8 identica ad una tradizionale corona reale europea che rispecchia la sovranit\u00e0 dei Grimaldi sul principato sebbene essi ebbero semplicemente il titolo principesco e non quello di re del loro stato.\nEssa \u00e8 costituita da un cerchio d'oro a fioroni con pietre preziose, sormontato da otto archetti perlati, terminanti in un globo d'oro parzialmente smaltato di rosso con una croce in oro."}
{"id": "2775496", "revid": "110157", "url": "https://it.wikipedia.org/wiki?curid=2775496", "title": "And\u011blsk\u00e1 Hora (Moravia-Slesia)", "text": "And\u011blsk\u00e1 Hora (in tedesco \"Engelsberg\") \u00e8 una citt\u00e0 ceca del distretto di Brunt\u00e1l, nella regione di Moravia-Slesia.\nIl comune ricopre una superficie di 16,07 km\u00b2 e nel 2007 contava una popolazione di 422 abitanti."}
{"id": "2775497", "revid": "574302", "url": "https://it.wikipedia.org/wiki?curid=2775497", "title": "Canada ai Giochi olimpici", "text": "Il Canada ha partecipato per la prima volta ai Giochi olimpici nel 1900.\nGli atleti canadesi hanno vinto 301 medaglie ai Giochi olimpici estivi e 170 ai Giochi olimpici invernali.\nIl Comitato Olimpico Canadese \u00e8 stato creato nel 1904 e riconosciuto dal CIO nel 1907."}
{"id": "2775498", "revid": "92723", "url": "https://it.wikipedia.org/wiki?curid=2775498", "title": "Chiesa di Saint-Julien-le-Pauvre", "text": "La chiesa di San Giuliano il Povero (in francese \"\u00e9glise Saint-Julien-le-Pauvre\") \u00e8 un luogo di culto cattolico di Parigi, situato in square Ren\u00e9 Viviani-Montebello nel Quartiere latino (V \"arrondissement\", lungo la riva sinistra della Senna, non lontano dalla cattedrale di Notre-Dame.\n\u00c8, insieme a quelle di Saint-Germain-des-Pr\u00e9s e Saint-Pierre-de-Montmartre, una delle pi\u00f9 antiche chiese della citt\u00e0 e si presenta in uno stile gotico ancora di transizione dal romanico; dal 1889 \u00e8 sede della parrocchia cattolica greco-melkita.\nLa chiesa \u00e8 monumento storico di Francia dal 1846.\nStoria.\nL'attuale chiesa sorge in luogo di una pi\u00f9 antica, la cui presenza \u00e8 testimoniata nella seconda met\u00e0 del VI secolo, essendo re dei Franchi Chilperico I e vescovo di Parigi Ragnemodo, annessa ad un ospizio per pellegrini nel quale dimor\u00f2 anche Gregorio di Tours. Essa era dedicata a tre santi di nome Giuliano: Giuliano di Brioude (le cui reliquie erano custodite nella chiesa), Giuliano l'Ospitaliere (cui \u00e8 tutt'ora intitolata) e Giuliano vescovo di Le Mans. Sorgeva probabilmente non lontano dalla pi\u00f9 antica sinagoga della citt\u00e0. In epoca medievale la chiesa era conosciuta come Saint-Julien-le-Vieil, acquisendo l'attuale denominazione solo in seguito alla costruzione di quella di Saint-Julien-des-M\u00e9n\u00e9triers (fondata nel 1328 e demolita nel 1792).\nIl complesso venne saccheggiato e danneggiato dai Vichinghi durante l'assedio dell'885-886 e successivamente occupato da signori laici. Enrico I, con un documento del 1031, lo restitu\u00ec al vescovo di Parigi come beneficio personale del presbiterio Girard. In seguito venne affidato \"in commendam\" a diversi amministratori laici dei quali gli ultimi due furono Etienne de Vitry e Hugues de Monteler; il primo, di ritorno dalla prima crociata, don\u00f2 la propria parte al priorato cluniacense di Notre-Dame-de-Bonne-Garde a Longpont-sur-Orge con documento ratificante del 1025, e successivamente anche il secondo fede altrettanto.\nL'edificio odierno venne costruito a partire dal 1165-1170 circa, prendendo come ispirazione la costruenda cattedrale di Notre-Dame (1163-1344) oppure la chiesa di Saint-Pierre-de-Montmartre (1133-1147). I lavori iniziarono nell'area dell'abside (con la partecipazione, probabilmente, delle stesse maestranze operanti nella vicina cattedrale), mentre la navata fu edificata tra il 1210 e il 1220 circa. Nel suo periodo di massimo splendore, il priorato accolse circa fino a cinquanta monaci.\nLa chiesa si trovava in posizione strategica tra l'\u00cele de la Cit\u00e9 (dove si trova la cattedrale) e l'universit\u00e0, nei pressi di rue du Fouarre che veniva utilizzata per le lezioni che si tenevano all'aperto, alle quali partecip\u00f2 nel 1309 anche Dante Alighieri, che si recava a pregare in Saint-Julien-le-Pauvre. La chiesa stessa, su richiesta del rettore della Sorbonna, divenne stabilmente sede delle lezioni di materie umanistiche e filosofia, nonch\u00e9 luogo delle assemblee plenarie dell'universit\u00e0 e di quelle delle \"nationes\" che ivi si tennero fino al 1525 quando, in seguito a disordini e danni all'edificio nel corso di quelle del 1524, il Parlamento di Parigi stabil\u00ec che si trasferissero altrove; nel 1660 la chiesa era ancora sede delle lezioni di filosofia, nonch\u00e9 quartier generale delle corporazioni dei costruttori di tetti, dei fonditori e dei mercanti; al suo interno si riuniva anche la confraternita di Nostra Signora delle Virt\u00f9.\nNel 1562 i monaci di Longpont-sur-Orge lasciarono la loro casa madre a causa delle devastazioni della prima guerra di religione e si trasferirono nel priorato di Parigi che per\u00f2, anche a causa del trasferimento della sede universitaria sul monte di Santa Genoveffa, inizi\u00f2 il suo periodo di decadenza. A causa dell'incuria della prima met\u00e0 del XVII secolo, crollarono il portale e il tetto della navata centrale, e parzialmente anche le coperture di quelle laterali. Nel 1651 furono demolite le prime due campate del piedicroce e la facciata; con il materiale di risulta vennero edificati un nuovo prospetto e la sacrestia. Successivamente tale operazione verr\u00e0 giustificata come risanamento di un incendio che, per\u00f2, non \u00e8 documentato.\nNel 1653 (con bolla pontificia del 1659 e lettera patente del 1697) la chiesa venne ceduta all'H\u00f4tel-Dieu e retta da un cappellano dipendente dalla parrocchia di Saint-S\u00e9verin. Durante la Rivoluzione francese fu confiscata insieme all'intero ospedale e convertita in deposito di sale (1790). Nel 1805 l'H\u00f4tel-Dieu ottenne di potervi tornare a celebrare; tuttavia l'edificio continu\u00f2 ad essere impiegato come magazzino fino al 20 ottobre 1826, quando venne riconsacrata dall'arcivescovo di Parigi Hyacinthe-Louis de Qu\u00e9len e adibita a cappella delle suore agostiniane che prestavano servizio presso l'ospedale. Quando questa comunit\u00e0 la lasci\u00f2 nel 1873, la chiesa cadde nuovamente in disuso e, fra le ipotesi per un suo utilizzo, vi furono quelle di adibirla a sede distaccata del museo Carnavalet o lapidario dell'antica Lutezia.\nNel 1886 il patriarca melchita Gregorio II Youssef-Sayour fond\u00f2 la prima parrocchia per i greco-cattolici residenti a Parigi, con sede presso la chiesa di Sainte-\u00c9lisabeth-de-Hongrie, nel Marais, il cui primo parroco fu Alexis Kated che, due anni dopo, ottenne che venisse trasferita in Saint-Julien-le-Pauvre. La chiesa venne restaurata sotto la direzione di Henri L\u00e9on Rapine e riaperta al culto il 5 maggio 1889 da F\u00e9lix Charmetant, direttore dell'\u0152uvre d'Orient.\nIl 14 aprile 1921 Saint-Julien-le-Pauvre fu teatro di una degli ultimi esperimenti di arte performativa d'avanguardia dadaista dal titolo \"I veri pap\u00e0 sono come dada\" (in francese: \"Les vrais dadas sont comme dada\"), organizzata da Tristan Tzara con la partecipazione degli scrittori Andr\u00e9 Breton, Francis Picabia e Philippe Soupault. La manifestazione, senza finalit\u00e0 anticlericali, venne ideata come la prima di una serie di escursioni urbane e, dopo il ritrovo nel giardino annesso, consistette nella visita alla chiesa, volendo fornire \u00abuna nuova interpretazione della natura applicata questa volta non all'arte, ma alla vita\u00bb. L'iniziativa, concepita come un modo per rilanciare la consapevolezza del pubblico sul dadaismo, non ottenne la necessaria attenzione e, insieme a un finto processo dello scrittore reazionario Maurice Barr\u00e8s, tenuto pi\u00f9 avanti nel corso dell'anno, contribu\u00ec a creare una frattura tra il gruppo di Tzara e i futuri surrealisti Breton e Picabia.\nLa chiesa \u00e8 comparsa sia nelle serie televisive \"Highlander\" (1992-1998) e \"Suor Therese\" (2002-2011).\nDescrizione.\nEsterno.\nLa chiesa di Saint-Julien-le-Pauvre sorge in posizione isolata rispetto agli edifici circostanti, circondata dal parco di square Ren\u00e9 Viviani-Montebello, la cui area nord-orientale era anticamente adibita a cimitero, e il suo accesso avviene tramite il sagrato che d\u00e0 su rue Saint-Julien-le-Pauvre. Il suo orientamento lungo l'asse ovest-est \u00e8 ruotato di circa 30\u00b0 a nord-ovest per avere le absidi perfettamente allineate con l'alba nei mesi invernali, come nella cattedrale di Notre-Dame che \u00e8 l'unico altro edificio religioso parigino a presentare tale caratteristica.\nIl sagrato, chiuso da una cancellata, \u00e8 ricavato nell'area del piedicroce demolita nel XVII secolo e delimitato, a sinistra, dalle prime due campate superstiti della navata laterale sinistra, attualmente adibite a sacrestia, delle quali la prima tradizionalmente considerata il basamento della perduta torre campanaria originaria. Nell'angolo sud-orientale vi sono un basolo della strada romana che collegava Lutezia e Orl\u00e9ans, e una vera di pozzo ancora in uso, che probabilmente si trova nella sua posizione originaria e quindi era all'interno della chiesa, come attestato in Saint-Germain-des-Pr\u00e9s a Parigi e Saint-Sulpice a Saint-Sulpice-de-Favi\u00e8res. Un secondo pozzo, ritenuto miracoloso, si trova nei pressi delle absidi.\nLa facciata attuale, risalente al 1651, \u00e8 asimmetrica per la presenza della sacrestia. A capanna, presenta la parte inferiore in blocchi di pietra squadrata, decorata da quattro lesene tuscaniche alle quali \u00e8 sovrapposto un cornicione poco sporgente con triglifi. Lungo l'asse mediano dell'edificio si apre l'unico portale, sormontato da una lapide del 1892 che ripercorre le tappe salienti della storia della chiesa. La parte superiore della facciata, incompiuta, \u00e8 costituita da un semplice timpano triangolare intonacato al centro del quale vi \u00e8 un rosone circolare strombato che d\u00e0 luce all'interno.\nDell'antica facciata, databile al XIII secolo e costruita in stile gotico (perci\u00f2 successiva alla navata romanica) rimane soltanto il contrafforte sinistro. Il prospetto, secondo la ricostruzione di Armand LeBrun, riproponeva la tripartizione interna e presentava, in basso, un unico portale centrale con \"trumeau\", nella cui lunetta si trovava il bassorilievo, attualmente murato sulla facciata del palazzo al numero 42 di rue Galande, raffigurante \"San Giuliano l'Ospitaliere che traghetta la moglie e un lebbroso sul fiume Potenza\"; del portale rimane anche un capitello scolpito, esposto nella sacrestia. Pi\u00f9 in alto, una galleria (il cui accesso \u00e8 ancora visibile) che, se fosse stata rivolta verso l'interno anzich\u00e9 l'esterno come comunemente ritenuto pur senza certezza alcuna, avrebbe rappresentato uno dei primi casi di triforio insieme a Saint-\u00c9tienne a Brie-Comte-Robert, Saint-Lucien a Bury e Notre-Dame a Taverny; su di essa idealmente poggiava una trifora che si apriva nel prospetto per tutta la larghezza della navata centrale.\nIl campanile attualmente in uso \u00e8 costituito da una torre scalare a base esagonale di modeste dimensioni, con copertura piramidale, che si eleva sull'ultima campata della navata laterale di destra; essa ospita un'unica campana fusa da Pierre Maudon nel 1640 (nota: \"Do\") ed \u00e8 collegata alla navata centrale tramite un ampio contrafforte, ampiamente danneggiato, che probabilmente costituiva l'accesso alla perduta fl\u00e8che.\nAll'esterno sono ben visibili le tre absidi semicircolari in un severo stile gotico che costituiscono la terminazione delle navate, e risalgono al XII secolo. Quella centrale, sorretta da contrafforti aggettanti, presenta due ordini di monofore ogivali (quelle della fila superiore sono meno ampie di quelle della fila inferiore) e termina in alto, come le absidiole, con un cornicione sorretto da semplici mensole squadrate. In ciascuna delle absidi minori, invece, si apre un'unica monofora centrale.\nInterno.\nLa chiesa presenta una struttura a tre navate senza transetto, con terminazione triabsidata.\nIl piedicroce venne pesantemente rimaneggiato nel XVII secolo quando la sua lunghezza venne ridotta da sei a quattro campate. Le navate sono divise da due file di archi a tutto sesto ancora romanici, poggianti su massicce colonne dai capitelli tutti tuscanici seicenteschi ad eccezione dei due centrali, a foglie d'acqua, del XII secolo. Mentre le navatelle sono coperte con volte a crociera costolonate, quella mediana presenta una volta a botte ribassata in legno intonacato, realizzata nel 1651; quest'ultima sostituisce probabilmente un soffitto a travi, mentre le colonnine murate ai lati dell'arco trionfale farebbero supporre l'intenzione, mai attuata, di realizzare anche nella navata centrale una volta a crociera. L'illuminazione \u00e8 fornita da grandi monofore poste in corrispondenza delle arcate. Le finestre del cleristorio\n e il rosone in controfacciata sono ornati con vetrate policrome con motivi geometrici, realizzate nel 1957 su cartoni di Pauline Peugniez.\nNella terza campata della navata destra, sulla parete, si trova la pietra tombale di Henri Rousseau (1445), proveniente dalla demolita cappella di Saint-Blaise-et-Saint-Louis: in essa \u00e8 raffigurato a bassorilievo il defunto, seduto nel sepolcro e avvolto dal sudario, che rivolge a Cristo crocifisso la propria orazione, riportata in un cartiglio in parte illeggibile; ai quattro angoli della lastra, che reca tracce di policromia, \u00e8 riportato lo stemma di Rousseau. Nella campata opposta, invece, \u00e8 murato sotto la finestra un bassorilievo ogivale del XV secolo raffigurante \"Ges\u00f9 in croce tra la Madonna e san Giovanni, e due committenti inginocchiati\", gi\u00e0 al centro del paliotto del demolito altare maggiore ottocentesco. In quella successiva, poi, vi \u00e8 un leggio in ferro battuto dell'epoca di Luigi XIV, proveniente dall'antico ospedale di Bic\u00eatre e classificato come monumento storico di Francia.\nLa navata centrale termina con il coro, costituito da una campata quadrangolare coperta con volta a crociera esapartita poggiante su colonnine delle quali quelle centrali poggianti sul largo capitello della colonna sottostante, con soluzione analoga a quella adottata nella cattedrale di Notre-Dame. Al di sopra di ciascuna delle due strette arcate ogivali per lato che mettono in comunicazione l'ambiente con le cappelle laterali, vi \u00e8 una bifora che d\u00e0 sull'esterno e che richiama quelle del triforio della chiesa di San Nicola a Saint-Leu-d'Esserent. Una strutturazione simile (con monofore in luogo delle bifore) \u00e8 stata riprodotta nella campata mediana del coro della chiesa di San Lorenzo a Beaumont-sur-Oise (1150-1160). I capitelli delle due colonne che sostengono le coppie di arcate laterali sono finemente scolpiti: quello di destra reca nell'echino, sotto gli angoli dell'abaco, degli uccelli dalle teste umane e le ali spiegate, creature ibride tipiche dell'arte del XII secolo che poggiano su foglie di acanto che, negli spazi vuoti, si articolano in decorazioni analoghe a quelle corinzie; \u00e8 ispirato all'ordine corinzio anche il capitello di sinistra, del quale l'intero apparato decorativo \u00e8 costituito dagli elementi vegetali che si arricciano agli angoli superiori in piccole volute.\nLe due cappelle laterali, poste al termine delle navatelle, presentano caratteristiche differenti. Quella di sinistra, dedicata a sant'Agostino, \u00e8 costituita da una campata con volta a crociera quadripartita, corrispondente alla prima arcata di comunicazione col coro, e dall'absidiola, comunicante con la seconda arcata, illuminata da un'unica monofora che si apre sul lato sinistro; quella di destra invece, dedicata alla Vergine Maria e adibita a fonte battesimale, si articola in una campata avente la medesima lunghezza del coro e coperta da volta a crociera esapartita, e absidiola poligonale con monofora centrale. Le absidi minori, analogamente a quella centrale, sono scandite da colonnine dai capitelli scolpiti.\nL'area del presbiterio occupa interamente l'abside poligonale, con due ordini sovrapposti di monofore gotiche, ed \u00e8 delimitata dall'iconostasi in legno intarsiato, realizzata nel 1890 dal damasceno Georges Bitar; quest'ultima presenta nella parte inferiore le tre porte intervallate dalle icone (da sinistra) del \"Battesimo di Ges\u00f9\", della \"Vergine Maria\", del \"Cristo Pantocratore\" e di \"San Giovanni Crisostomo\", mentre nella fascia superiore sono raffigurati i principali episodi della vita di Ges\u00f9; l'iconostasi \u00e8 sormontata dal \"Crocifisso e dolenti\"."}
{"id": "2775501", "revid": "1926649", "url": "https://it.wikipedia.org/wiki?curid=2775501", "title": "Piacenza Football Club 1997-1998", "text": "Questa pagina raccoglie le informazioni riguardanti il Piacenza Football Club nelle competizioni ufficiali della stagione 1997-1998.\nStagione.\nDopo la salvezza ottenuta allo spareggio, la squadra viene rivoluzionata da numerose cessioni degli elementi migliori: Taibi passa al Milan, Di Francesco (entrato nel giro della Nazionale) alla e Luiso al Vicenza, in cambio di Roberto Murgita. Bortolo Mutti si trasferisce sulla panchina del e viene sostituito da Vincenzo Guerini, reduce da una salvezza in Serie B con la ; l'acquisto di maggior rilievo \u00e8 Giovanni Stroppa, ex Milan e Udinese, che sar\u00e0 frenato da numerosi infortuni.\nL'avvio di campionato vede il Piacenza in grave difficolt\u00e0, nonostante gli innesti autunnali del trentottenne Pietro Vierchowod e dell'ex capocannoniere della serie cadetta Davide Dionigi: dopo 10 giornate i biancorossi sono ultimi con 4 punti e nessuna vittoria. Lentamente la squadra risale la classifica, pur pagando l'assenza di un uomo-gol in attacco, e conquista la terza salvezza consecutiva all'ultima giornata, con la vittoria per 3-1 sul campo del retrocesso .\nMaglie e sponsor.\nIl fornitore ufficiale di materiale tecnico per la stagione 1997-1998 fu Lotto, interrompendo dopo diversi anni la fornitura con ABM. Termina anche la sponsorizzazione della Cassa di Risparmio di Parma e Piacenza, presente sotto diverse denominazioni fin dalla fine degli anni ottanta; per questa stagione la maglia non presenta sponsor.\nOrganigramma societario.\nArea direttiva\nArea tecnica\nArea sanitaria"}
{"id": "2775504", "revid": "1896017", "url": "https://it.wikipedia.org/wiki?curid=2775504", "title": "Corona del Madagascar", "text": "La corona del Madagascar era il simbolo distintivo dei sovrani malgasci. \nDescrizione.\nLa corona del regno del Madagascar venne realizzata in Francia per la regina Ranavalona I. Utilizzata per la cerimonia di incoronazione di Radama II, Rasoherina, Ranavalona II e Ranavalona III. Essa era una grande corona eseguita in oro e molto pesante. Nelle sue forme essenziali era simile a quelle reali europee tipiche dell'epoca e aveva quattro archetti che si intersecavano sulla sommit\u00e0, ove si trovava un altro cerchio aureo con pietre preziose, foglie triangolari e ornamenti con perle. Da qui pendevano sette festoni a nappa che rappresentavano le sette virt\u00f9 del guerriero. Sopra tutto stava la rappresentazione di un falco nella medesima posizione solitamente occupata dal globo crucigero europeo. Il falco rappresenta tradizionalmente il simbolo della sovranit\u00e0 malagasy. L'interno della corona era rivestito in velluto rosso. La corona, dopo il crollo della monarchia, si salv\u00f2 insieme ad altri oggetti reali quando il Rova (il palazzo reale e le tombe reali) di Antananarivo fu vittima di un incendio il 6 novembre 1995. Nell'autunno 2012, per\u00f2, fu rubata dal palazzo di Andafiavaratra e sostituita da una copia."}
{"id": "2775505", "revid": "547992", "url": "https://it.wikipedia.org/wiki?curid=2775505", "title": "Gra\u017cyna Szapo\u0142owska", "text": "Biografia.\nGra\u017cyna Szapo\u0142owska \u00e8 un'attrice polacca, famosa per aver recitato nel sesto episodio del \"Decalogo\" del regista Krzysztof Kie\u015blowski. Ha preso parte anche ad alcuni film italiani, lavorando con registi come Marco Bellocchio e Florestano Vancini."}
{"id": "2775507", "revid": "61051", "url": "https://it.wikipedia.org/wiki?curid=2775507", "title": "Lancia ACL 90", "text": ""}
{"id": "2775508", "revid": "307923", "url": "https://it.wikipedia.org/wiki?curid=2775508", "title": "Barchov", "text": ""}
{"id": "2775509", "revid": "287204", "url": "https://it.wikipedia.org/wiki?curid=2775509", "title": "George Graham", "text": ""}
{"id": "2775516", "revid": "1926649", "url": "https://it.wikipedia.org/wiki?curid=2775516", "title": "Piacenza Football Club 1996-1997", "text": "Questa voce raccoglie le informazioni riguardanti il Piacenza Football Club nelle competizioni ufficiali della stagione 1996-1997.\nStagione.\nNell'estate 1996 lascia il Piacenza l'allenatore Luigi Cagni, sulla panchina emiliana dal 1990; gli subentra Bortolo Mutti, gi\u00e0 tecnico del Cosenza ed esordiente nella massima serie. La squadra viene profondamente rinnovata; tra gli altri, viene ceduto il cannoniere Nicola Caccia al , e lo sostituisce Pasquale Luiso, autore di 19 reti nel campionato di Serie B 1995-1996 con l'. Grazie alle reti del centravanti campano (spesso festeggiate con il balletto della Macarena, il Piacenza inizia il campionato con una serie di prestazioni positive, culminate con la vittoria sul Milan per 3-2, il 1\u00ba dicembre 1996: Luiso realizza la rete decisiva in rovesciata, e la sconfitta provoca l'esonero di \u00d3scar Tab\u00e1rez dalla panchina rossonera, con il ritorno di Arrigo Sacchi al Milan.\nNei mesi successivi la squadra accusa numerose difficolt\u00e0: Luiso smette di segnare, inizia un lungo digiuno di vittorie (8 giornate consecutive) e inoltre il 30 dicembre 1996 viene a mancare il presidente Leonardo Garilli, principale artefice dei successi della societ\u00e0 dal 1983. Gli subentra alla presidenza il figlio Stefano, mentre sul campo la formazione di Mutti si trova in lotta per la salvezza con Cagliari e : nell'ultima giornata di campionato il Piacenza sconfigge gli umbri, condannandoli alla Serie B per la classifica avulsa, mentre due settimane dopo una doppietta di Luiso consente ai biancorossi di piegare il Cagliari nello spareggio-salvezza disputato allo Stadio San Paolo di Napoli.\nMaglie e sponsor.\nIl fornitore ufficiale di materiale tecnico per la stagione 1996-1997 fu ABM, mentre lo sponsor di maglia fu Cassa di Risparmio di Parma e Piacenza.\nOrganigramma societario.\nArea direttiva\nArea tecnica\nArea sanitaria"}
{"id": "2775519", "revid": "281779", "url": "https://it.wikipedia.org/wiki?curid=2775519", "title": "Eric Drooker", "text": "Biografia.\nDrooker crebbe a Manhattan, a Stuyvesant Town, relativamente vicino al Lower East Side, che era allora un quartiere operaio di immigrati con una tradizione di sinistra nonch\u00e9 di attivismo politico. Drooker svilupp\u00f2 un precoce interesse per le arti grafiche e i cartoni animati, in particolare i romanzi a xilografia di Frans Masereel e Lynd Ward e il fumetto underground di Robert Crumb.\nDopo aver studiato scultura alla Cooper Union, Drooker si indirizz\u00f2 verso l'arte dei poster, la creazione di volantini su questioni politiche locali, mentre lavorava come coordinatore degli inquilini. \nLe sue immagini, fatte in un sorprendente bianco e nero che ricorda lo stile di Masereel e di altri illustratori espressionisti degli anni 1930, sono state ampiamente copiate e riutilizzate da altri, a volte per fini estranei, come la pubblicizzazione di concerti, e furono popolari al punto tale che avrebbero potuto garantirgli quantomeno un piccolo reddito qualora le avesse vendute per strada.\nDurante gli anni 1980, il pensiero di Drooker fu ulteriormente radicalizzato dalla sua esperienza con la polizia, a causa delle azioni contro gli occupanti nell'area in rapida gentrificazione di Tompkins Square Park e dell'intolleranza crescente nei confronti degli artisti di strada e dei musicisti senza licenza.\nIl suo dipinto \"Native New York\" inspir\u00f2 la poesia di Lawrence Ferlinghetti \"Poem # 7\" presente nel volume \"A Far Rockaway of the Heart\"."}
{"id": "2775522", "revid": "767487", "url": "https://it.wikipedia.org/wiki?curid=2775522", "title": "Sodom und Gomorrha", "text": "Sodom und Gomorrha \u00e8 un film muto del 1922 diretto in Austria dal regista ungherese Mihaly Kert\u00e9sz che, in seguito, a Hollywood, sarebbe diventato famoso con il nome di Michael Curtiz.\nKolossal prodotto per la Sascha Film a Sievering, il film non viene ricordato per la storia, abbastanza banale, ma per essere stato la produzione pi\u00f9 costosa nella storia della cinematografia austriaca. Ispirato da \"Intolerance\" di David W. Griffith, che aveva entusiasmato il produttore Sascha Kolowrat-Krakowsky, il film venne interpretato dall'attrice ungherese Lucy Doraine, moglie del regista, mentre Walter Slezak interpreta il ruolo di Eduard.\nTrama.\nA Londra, la Borsa vive momenti di panico per le speculazioni finanziarie di Jackson Harber, un ricco banchiere che usa gli stessi metodi anche per \"acquistare\" una moglie, la giovane Mary Conway, la quale lascia il suo fidanzato, lo scultore Harry Lighton, per convolare a nozze con il maturo uomo d'affari, ex-amante di sua madre. Il matrimonio viene organizzato al castello di Harber, dando luogo a una festa grandiosa. Qui, giunge Eduard, il figlio di Jackson, insieme al suo precettore, un prete.\nQuest'ultimo riceve la confessione di Harry Lighton, suicidatosi per disperazione a causa dell'abbandono della fidanzata. Nella prima sequenza storica, Mary veste i panni della regina di Siria che, crudelmente, fa giustiziare un giovane gioielliere. Di ritorno ai tempi moderni, Mary si addormenta e in un sogno dai tratti espressionistici, porta Eduard e Harber a combattere per lei, fino alla morte del padre per mano del figlio.\nIn un'altra sequenza, ci troviamo a Sodoma, dove Mary si ritrova nei panni di Lea, la moglie di Lot, mentre cerca di fuggire alla distruzione della citt\u00e0. Risvegliatasi sconvolta dal sogno, Mary si pente di aver cercato di sedurre Eduard e di averlo messo contro suo padre, si rende conto delle conseguenze dei suoi atti e decide di tornare da Harber.\nProduzione.\nIl film fu girato a Vienna, prodotto dalla Sascha-Film.\nDistribuzione.\nDistribuito dall'UFA in Germania e dalla Export and Import Film Co. (Ben Blumenthal) negli USA, il film usc\u00ec in Austria il 13 ottobre 1922.\nDate di uscita.\nIMDb\nAlias"}
{"id": "2775524", "revid": "543975", "url": "https://it.wikipedia.org/wiki?curid=2775524", "title": "Episodi di Crash (prima stagione)", "text": "La prima stagione della serie televisiva Crash \u00e8 andata in onda negli Stati Uniti dal 17 ottobre 2008 al 9 gennaio 2009 sull'emittente televisiva Starz. \nIn Italia \u00e8 stata trasmessa in prima visione su Cult dal 21 aprile 2009. In chiaro \u00e8 in onda dal 7 ottobre al 30 dicembre 2009 con un episodio settimanale su Rai 4."}
{"id": "2775527", "revid": "124898258", "url": "https://it.wikipedia.org/wiki?curid=2775527", "title": "San Pietro in Campiano", "text": "San Pietro in Campiano (San P\u00eer in Campi\u00e9n in romagnolo) \u00e8 una frazione del comune di Ravenna, nata come sobborgo della vicina Campiano. Il centro abitato ha una popolazione di 482 persone, mentre nel territorio della frazione vivono 984 abitanti.\nMonumenti e luoghi d'interesse.\nI principali monumenti sono Villa Ghezzo Vitali, costruita attorno al 1660, e la chiesa parrocchiale. Quest'ultima, progettata da Camillo Morigia e terminata nel 1792, fu edificata sopra un precedente antico oratorio di incerta origine. All'interno racchiudeva fastosi arredi, particolarmente ricchi per una piccola chiesa di campagna, oggi quasi completamente andati perduti.\nNel 1939 la contessa Laura Ghezzo Vitali Tartaglini (1887-1962) fece edificare un asilo dedicato ai figli Paolo e Vittoria Ghezzo. Oggi la struttura originaria ospita un centro d'accoglienza, mentre l'asilo \u00e8 stato ricollocato in un'area adiacente dall'attuale propriet\u00e0 che per\u00f2, restaurando l'edificio, ha cancellato le originali scritte in stile (insegne del nome originale).\nDurante i bombardamenti della seconda guerra mondiale, l'edificio fu colpito da alcune granate che causarono la morte di alcune persone."}
{"id": "2775529", "revid": "599013", "url": "https://it.wikipedia.org/wiki?curid=2775529", "title": "Gioielli della Corona persiana", "text": "I Gioielli della Corona persiana sono una collezione di oggetti preziosi appartenuti ai sovrani di Persia.\nEssi comprendono diverse corone e troni decorativi, oltre trenta tiare, dozzine di spade e scudi ingioiellati, un gran numero di diamanti e altre pietre preziose, molti servizi in oro e metalli preziosi e altri oggetti significativi dell'Impero Iraniano, durato oltre 2.500 anni.\nStoria.\nLa maggior parte degli oggetti ancora oggi presenti nella collezione vennero acquisiti sotto la dinastia dei Safavidi, regnanti dal 1502 al 1736. Nel 1719 gli afghani invasero l'Iran e saccheggiarono la capitale Isfahan, prendendo i gioielli della corona iraniana come bottino di guerra. Nel 1729 lo shah Nadir Afshar riusc\u00ec a cacciare gli afghani dall'Iran. Riprese le citt\u00e0 di Kandahar e Kabul assieme ad altri principati del nord dell'India, saccheggiando Delhi. Al termine delle sue campagne militari Nadir Afshar fece ritorno in Iran con un grande bottino di gioielli (alcuni precedentemente saccheggiati dai tesori iraniani), tra cui alcuni troni incrostati di diamanti, smeraldi, rubini, zaffiri e altre pietre preziose.\nTra i pezzi pi\u00f9 costosi vi erano due tra i diamanti pi\u00f9 grandi al mondo, il Koh-i-Noor e il Darya-ye Noor, entrambi originari di Golconda in India. Il diamante Koh-i-Noor alla met\u00e0 dell'Ottocento pass\u00f2 a far parte dei gioielli della Corona britannica, mentre il Darya-ye Noor \u00e8 presente tuttora in Iran.\nUso nei tempi moderni.\nI gioielli della corona vennero utilizzati per l'ultima volta dalla dinastia Pahlavi, ultima a regnare sull'Iran. La collezione dei gioielli iraniani prese particolare visibilit\u00e0 in Occidente soprattutto grazie a Mohammad Reza Pahlavi e a sua moglie Farah Pahlavi, che erano soliti indossarli durante le loro visite di stato all'estero.\nNel 1937, durante il regno di Reza Pahlavi, la propriet\u00e0 dei tesori della corona venne ceduta allo stato, che conserv\u00f2 i gioielli nei caveaux della Banca Nazionale dell'Iran, dove erano utilizzati per rafforzare il potenziale finanziario della monetazione nazionale. Proprio per la loro importanza finanziaria, attualmente essi vengono mantenuti dalla Repubblica Islamica Iraniana, sebbene siano simboli della precedente monarchia.\nEsposizioni in pubblico.\nA causa del loro enorme valore economico, i gioielli della corona iraniana vennero per secoli tenuti lontano dalla visibilit\u00e0 del pubblico, nascosti nei caveaux della Tesoreria imperiale. Quando il primo shah della dinastia Pahlavi trasfer\u00ec la propriet\u00e0 dei gioielli dalla famiglia imperiale allo stato, suo figlio Mohammad Reza Pahlavi dispose che i pi\u00f9 spettacolari di questi gioielli fossero esposti pubblicamente nella sede della Banca Centrale dell'Iran.\nAllo scoppio della rivoluzione Islamica che detronizz\u00f2 la famiglia Pahlavi nel 1979, si temette che i gioielli della corona potessero essere rubati o venduti dai rivoluzionari (gi\u00e0 alcuni piccoli oggetti erano stati esportati illegalmente e venduti all'estero), anche se gran parte della collezione rimase intatta. Quando la situazione si fu calmata, nel 1990 il presidente Hashemi Rafsanjani riapr\u00ec l'esposizione permanente dei gioielli, ed essi ancora oggi possono essere ammirati nella sede della Banca Centrale dell'Iran."}
{"id": "2775530", "revid": "1543377", "url": "https://it.wikipedia.org/wiki?curid=2775530", "title": "Yuri (cantante 1976)", "text": "Dopo aver debuttato con il gruppo musicale Cool, ha formato nel 2006 un duo femminile di nome Girl Friends con l'amica Chae Rina. Da allora, tuttavia, Yuri \u00e8 tornata con i \"cool\"per una riunione.\nCarriera.\nYuri non era uno dei membri originali dei Cool, tuttavia vi fu inserita per la pubblicazione del secondo album studio del gruppo, come rimpiazzo della cantante Yu Chae-young. Da tale album in poi, la formazione della band \u00e8 rimasta invariata. Nel 2004, tuttavia, furono riportate tensioni tra i membri del gruppo, per il quale lo stesso rischiava lo scioglimento. Esso, infatti, si sciolse dopo la pubblicazione del decimo album nel 2005.\nUn anno dopo lo scioglimento dei Cool, Yuri ha annunciato la formazione di un nuovo due musicale insieme all'amica Chae Rina, ed il nuovo progetto avrebbe preso il nome di Girl Friends. Dopo essersi conosciute negli anni '90 durante le esibizioni con i rispettivi gruppi, le due avevano discusso la possibilit\u00e0 di formare un duo canoro gi\u00e0 da circa 10 anni. Il primo album delle Girl Friends, \"Another Myself\", \u00e8 stato pubblicato nel 2006, preceduto dal singolo di debutto \"Maybe I Love You\". Il secondo album, \"Addict 2 Times\", ha seguito il primo nel tardo 2007.\nNel 2008, i Cool hanno annunciato un'imminente reunion. Yuri ha affermato, in un'intervista, che le mancavano le esibizioni dance che avevano segnato le sue estati, sebbene adesso avrebbe continuato a cantare anche come membro delle Girl Friends. I Cool, quindi, hanno pubblicato il loro undicesimo album nell'estate del 2009.\nYuri ha dato avvio al progetto di un negozio online, insieme all'amica Baek Ji Young."}
{"id": "2775540", "revid": "113757", "url": "https://it.wikipedia.org/wiki?curid=2775540", "title": "Relazioni interpersonali", "text": ""}
{"id": "2775541", "revid": "647919", "url": "https://it.wikipedia.org/wiki?curid=2775541", "title": "Mihai C\u0103t\u0103lin Fra\u0163ila", "text": ""}
{"id": "2775550", "revid": "1934238", "url": "https://it.wikipedia.org/wiki?curid=2775550", "title": "Corona del Portogallo", "text": " \nLa Corona del Portogallo fu il simbolo reale principale della monarchia portoghese. \nLa tradizione monarchica portoghese ha una particolare caratteristica, ovvero dal 1640 al 1910 (anno della proclamazione della Repubblica) non vi furono mai vere e proprie cerimonie d'incoronazione sul suolo del Portogallo. Tale atto veniva sostituito da una cerimonia chiamata \"Aclamation\", nel corso della quale il re riceveva gli omaggi di Stato senza indossare la corona che gli era posata accanto. Questa tradizione ebbe inizio nel 1640 con la restaurazione dell'indipendenza portoghese: il re Giovanni IV del Portogallo deposit\u00f2 la propria corona ai piedi dell'immagine della Madonna nominandola \"Regina del Portogallo\". \nAd ogni modo, nell'Ottocento, si rese necessario creare una corona di Stato che desse anche al Portogallo un segno distintivo della monarchia nel paese. La corona venne assemblata a Rio de Janeiro, in Brasile (all'epoca colonia portoghese), nel 1817 con foggia imperiale ribassata, in oro e rivestita all'interno di velluto rosso. Essa fu realizzata dal gioielliere don Antonio Gomes da Silva e venne utilizzata per l\"'Aclamation\" di Giovanni VI del Portogallo. \nAttualmente la corona, insieme agli altri oggetti preziosi in uso ai re e regine del Portogallo, sono esposti nella Ajuda di Lisbona."}
{"id": "2775558", "revid": "111724837", "url": "https://it.wikipedia.org/wiki?curid=2775558", "title": "Corona del Lussemburgo", "text": "La Corona del Granducato di Lussemburgo \u00e8 la corona ufficiale dei granduchi di Lussemburgo. Essa non esiste materialmente in quanto utilizzata unicamente come elemento araldico posto a completamento dello stemma di stato.\nLa corona del Granducato di Lussemburgo \u00e8 identica ad una tradizionale corona granducale europea cos\u00ec come erano diffuse nell'Ottocento in alcuni Stati tedeschi, anche se queste riprendevano poi, di fatto, le forme di una corona regale. Essa rispecchia la sovranit\u00e0 dei Nassau sul granducato, sebbene essi ebbero semplicemente il titolo granducale e non quello di re del loro Stato.\nEssa \u00e8 costituita da un cerchio d'oro a fioroni alternati a perle con pietre preziose, sormontato da otto archetti perlati, terminanti in un globo smaltato di blu con una croce in oro.\nQuesta corona \u00e8 apparsa in alcuni armoriali anche come avente al proprio interno una foderatura in velluto rosso ma tradizionalmente questo non compare nella corona di granduca."}
{"id": "2775562", "revid": "729019", "url": "https://it.wikipedia.org/wiki?curid=2775562", "title": "Ionizzazione per scambio di carica simmetrico", "text": "La ionizzazione per scambio di carica o ionizzazione per trasferimento di carica \u00e8 una reazione in fase gas tra uno ione e un atomo o molecola in cui la carica dello ione viene trasferita alla carica neutra.\nPer esempio:\nParlando di ionizzazione per scambio di carica o ionizzazione per trasferimento di carica ci si riferisce di solito allo scambio simmetrico."}
{"id": "2775565", "revid": "219355", "url": "https://it.wikipedia.org/wiki?curid=2775565", "title": "Ionizzazione per trasferimento di carica", "text": ""}
{"id": "2775566", "revid": "1305772", "url": "https://it.wikipedia.org/wiki?curid=2775566", "title": "Ionizzazione per scambio di carica", "text": "La ionizzazione per scambio di carica pu\u00f2 avvenire in modo \"simmetrico\" o \"asimmetrico\":"}
{"id": "2775568", "revid": "219355", "url": "https://it.wikipedia.org/wiki?curid=2775568", "title": "Ionizzazione per trasferimento di carica simmetrico", "text": ""}
{"id": "2775569", "revid": "3732", "url": "https://it.wikipedia.org/wiki?curid=2775569", "title": "Guido Novello da Polenta", "text": "Biografia.\nOrigini e famiglia.\nFiglio di Ostasio e nipote di Guido il Vecchio (ca. 1250-1310), esercit\u00f2 la funzione pubblica in diversi comuni cispadani, fino a diventare podest\u00e0 di Ravenna dal 22 giugno 1316, succedendo allo zio Lamberto, al 1322, quando fu eletto capitano del popolo a Bologna e lasci\u00f2 la signoria ravennate all'arcivescovo e fratello Rinaldo da Polenta.\nPodest\u00e0 di Ravenna (1316-1322).\nIl soggiorno di Dante.\nLa politica di Guido fu improntata alla ricerca della pace, favorendo la nascita di un cenacolo culturale di cui lui stesso faceva parte. Fu in queste circostanze che l'esule fiorentino Dante Alighieri, verso il 1318/1319, prese residenza nella citt\u00e0 romagnola, rimanendovi fino alla fine dei suoi giorni ed esercitando un'incisiva autorit\u00e0 poetica e morale tra gli intellettuali ravennati. Cos\u00ec Augusto Torre ritiene quali fossero i rapporti tra i due uomini:\nNonostante la politica pacifica, nel breve periodo in cui Guido Novello govern\u00f2 Ravenna, quest'ultima ebbe gravi tensioni con Venezia, dovute alla disputa sul commercio del sale. Venezia, dopo che la sua flotta fu attaccata da quella ravennate, rispose alleandosi con Forl\u00ec, citt\u00e0 retta da quegli Ordelaffi che furono tra i primi protettori del Sommo Poeta: fu forse per questo motivo che Guido Novello decise di inviare Dante a Venezia, visti i buoni rapporti tra lui e i signori forlivesi. Dante riusc\u00ec nell'evitare lo scoppio del conflitto, ma mor\u00ec ai primi del settembre 1321 dopo aver contratto la malaria nelle paludi di Comacchio. Guido Novello fu fortemente scosso per l'improvvisa scomparsa dell'illustre ospite, tanto da rendergli solenni funerali nella basilica di San Francesco.\nLa caduta.\nMentre esercitava la carica di capitano del popolo a Bologna, il fratello Rinaldo fu assassinato dal cugino Ostasio I da Polenta, che si impadron\u00ec della signoria: Guido continu\u00f2 a lottare per riprendere il possesso di Ravenna e vendicare cos\u00ec la morte del fratello, ma mor\u00ec prima di riprendersi la citt\u00e0 (1333).\nL'attivit\u00e0 poetica.\nGuido Novello non fu soltanto un mecenate, ma compose lui stesso delle poesie dal sapore stilnovista, datate da Pier Giorgio Ricci come antecedenti al soggiorno ravennate di Dante. Dovette, inoltre, godere di un certo credito come letterato, se Dante allude a Guido Novello nella sua seconda ecloga come il motivo principale che gli impedisce di raggiungere Giovanni del Virgilio a Bologna.\nDiscendenza.\nGuido Novello spos\u00f2 Caterina Malabocca di Bagnacavallo ed ebbero quattro figli:"}
{"id": "2775575", "revid": "729019", "url": "https://it.wikipedia.org/wiki?curid=2775575", "title": "Ionizzazione per scambio di carica asimmetrico", "text": "La ionizzazione per scambio di carica asimmetrico o ionizzazione per trasferimento di carica asimmetrico \u00e8 una reazione in fase gas tra uno ione e un atomo o molecola in uno stato eccitato.\nL'atomo neutro pu\u00f2 anche essere inizialmente in uno stato non eccitato e dopo lo scambio di energia essere ionizzato e in uno stato eccitato.\nPer esempio:"}
{"id": "2775578", "revid": "219355", "url": "https://it.wikipedia.org/wiki?curid=2775578", "title": "Ionizzazione per trasferimento di carica asimmetrico", "text": ""}
{"id": "2775579", "revid": "219355", "url": "https://it.wikipedia.org/wiki?curid=2775579", "title": "Ionizzazione per scambio di carica non-simmetrico", "text": ""}
{"id": "2775580", "revid": "219355", "url": "https://it.wikipedia.org/wiki?curid=2775580", "title": "Ionizzazione per trasferimento di carica non-simmetrico", "text": ""}
{"id": "2775581", "revid": "767487", "url": "https://it.wikipedia.org/wiki?curid=2775581", "title": "Abol-Ghasem Mostafavi Kashani", "text": "Biografia.\nIl padre, l'Ayatollah Hajj Seyyed Mostafa Kashani (in persiano: \u0622\u06cc\u062a\u200c\u0627\u0644\u0644\u0647 \u062d\u0627\u062c \u0633\u06cc\u062f \u0645\u0635\u0637\u0641\u06cc \u06a9\u0627\u0634\u0627\u0646\u06cc), perse la vita combattendo contro gli inglesi nella grande rivolta sciita in Iraq subito dipo la prima guerra mondiale. Il figlio svilupp\u00f2 fin da allora una profonda ostilit\u00e0 per gli inglesi e per le ingerenze straniere in Iran. Arrestato dopo l'invasione anglo-sovietica dell'Iran del 1941, fu mandato in esilio in Libano. Eletto in Parlamento nel 1950, torn\u00f2 in Iran e sostenne Mohammad Mossadeq nell'opposizione al rinnovo della concessione petrolifera dell'Anglo-Persian Oil Company.\nDopo l'assassinio del Primo Ministro Ali Razmara da parte di un fanatico religioso, egli sostenne la nomina di Mossadeq a Primo Ministro e la nazionalizzazione dell'industria petrolifera del 1951. L'Ayatollah Kashani divenne allora Presidente del Majles dell'Iran (il parlamento), ma l'alleanza con Mossadeq divenne tuttavia difficile dopo la Crisi di Abadan e si spezz\u00f2 nel 1953, quando Mossadeq introdusse una serie di riforme per modernizzare e laicizzare il Paese. Mossadeq arriv\u00f2 ad abolire il Majlis e l'Ayatollah Kashani sostenne lo Sci\u00e0 Mohammad Reza Pahlavi, in esilio a Roma, nel colpo di Stato della CIA che depose il Primo Ministro. \nDopo la caduta di Mossadeq, lo Sci\u00e0 rispett\u00f2 il clero sciita e le sue prerogative fine alla morte dell'Ayatollah Kashani, nel 1962. Dopo di allora Mohammad Reza Pahlavi lanci\u00f2 invece una serie di riforme, la cosiddetta \"Rivoluzione bianca\", mirate a modernizzare e laicizzare la Persia ed i religiosi sciiti tornarono a ribellarsi. Tra questi nel 1963 spiccava l'Ayatollah Ruhollah Khomeini che fu arrestato e condannato all'esilio e che sar\u00e0 la Guida della Rivoluzione iraniana del 1979."}
{"id": "2775584", "revid": "767487", "url": "https://it.wikipedia.org/wiki?curid=2775584", "title": "Ionizzazione chimica", "text": "La ionizzazione chimica (in inglese chemi-ionization, da non confondere con chemical ionization che indica la ionizzazione chimica in spettrometria di massa) \u00e8 la formazione di uno ione dalla reazione tra un atomo (o molecola) in fase gas con un atomo (o molecola) in uno stato eccitato.\nReazione.\nUn esempio di ionizzazione chimica \u00e8:\ndove G \u00e8 la specie eccitato (lo stato di eccitazione \u00e8 indicato dall'asterisco in apice) e M \u00e8 la specie che viene ionizzata per la perdita di un elettrone formando un catione radicale (indicato dal + e dal pallino in apice)."}
{"id": "2775588", "revid": "92723", "url": "https://it.wikipedia.org/wiki?curid=2775588", "title": "Stephen Bocskai", "text": ""}
{"id": "2775590", "revid": "219355", "url": "https://it.wikipedia.org/wiki?curid=2775590", "title": "Ionizzazione chimica in spettrometria di massa", "text": ""}
{"id": "2775611", "revid": "729019", "url": "https://it.wikipedia.org/wiki?curid=2775611", "title": "Brommaplan (metropolitana di Stoccolma)", "text": "Brommaplan \u00e8 una stazione della metropolitana di Stoccolma.\nSi trova nel quartiere di \"Riksby\", a sua volta situato all'interno della circoscrizione di Bromma, mentre sul tracciato della linea verde della rete metroviaria locale \u00e8 compresa tra le fermate Abrahamsberg ed \u00c5keshov.\nVenne inaugurata il 26 ottobre 1952 cos\u00ec come tutte le altre fermate incluse nel tratto che va da H\u00f6torget fino a V\u00e4llingby. Tuttavia in precedenza, dall'anno 1944, era qui in funzione la ferrovia leggera \"\u00c4ngbybanan\". Dal 1968 in poi, nei pressi della stessa fermata della metropolitana, \u00e8 presente un terminal di autobus diretti verso \"Eker\u00f6\" e \"Drottningholm\".\nLa piattaforma \u00e8 situata in superficie, su di un cavalcavia posto proprio nei pressi dell'omonima piazza Brommaplan. La progettazione della stazione venne affidata all'architetto Peter Celsing, mentre l'artista Peter Svedberg ha apportato contributi artistici decorativi nel 1996.\nIl suo utilizzo medio quotidiano durante un normale giorno feriale \u00e8 pari a 13.600 persone circa."}
{"id": "2775612", "revid": "1629429", "url": "https://it.wikipedia.org/wiki?curid=2775612", "title": "Biglerville", "text": "Biglerville \u00e8 un comune degli Stati Uniti d'America nella Contea di Adams, in Pennsylvania. La sua popolazione al censimento del 2000 era di 1.101 abitanti.\nSociet\u00e0.\nEvoluzione demografica.\nla composizione etnica della zona vede una maggioranza della razza bianca (93,55%) seguita da quella afroamericana (0,82%).\nEconomia.\nTurismo.\nVi si ritrova il museo nazionale della mela."}
{"id": "2775614", "revid": "2091899", "url": "https://it.wikipedia.org/wiki?curid=2775614", "title": "Asteroide di tipo D", "text": "Gli asteroidi di tipo D sono un raggruppamento nella classificazione spettrale degli asteroidi. Presentano un'albedo molto bassa ed uno spettro elettromagnetico piatto all'avvicinarsi del rosso. Si pensa che siano composti da composti organici ricchi di silicati, carbonio e silicati anidri, con un possibile nucleo di ghiaccio. Asteroidi di tipo D sono stati trovati nella parte esterna della fascia principale, e al di l\u00e0 di essa; alcuni esempi sono:\nIl modello Nizza suggerisce che gli asteroidi di tipo D possano catturare oggetti dalla fascia di Kuiper.\nNel 1992, Larry A. Lebofsky, insieme ad altri colleghi, pubblicarono un articolo nel quale individuarono una caratteristica spettrale a 3 micrometri su 773 Irmintraud, un asteroide di tipo D della fascia principale.\nQuesta caratteristica venne considerata come indicativa della presenza di acqua sulla superficie, e come indicativo che gli asteroidi di tipo D si trovino in uno stato alterato, piuttosto che in stato inalterato, primitivo o primordiale."}
{"id": "2775618", "revid": "765341", "url": "https://it.wikipedia.org/wiki?curid=2775618", "title": "Bonneauville", "text": "Bonneauville \u00e8 un comune degli Stati Uniti d'America nella Contea di Adams, in Pennsylvania. La sua popolazione al censimento del 2000 era di 1.378 abitanti.\nSociet\u00e0.\nEvoluzione demografica.\nSi osserva una maggioranza della razza bianca (95.72%) seguita dagli afroamericani (1.31%)."}
{"id": "2775623", "revid": "1442080", "url": "https://it.wikipedia.org/wiki?curid=2775623", "title": "Carroll Valley", "text": "Carroll Valley \u00e8 un comune degli Stati Uniti d'America nella Contea di Adams, in Pennsylvania. La sua popolazione al censimento del 2000 era di 3.291 abitanti.\nSociet\u00e0.\nEvoluzione demografica.\nLa composizione etnica della zona vede una prevalenza della razza bianca (96.81%) seguita dagli afroamericani ( 0.61%). Nel 2000 si contavano 1.176 nuclei familiari."}
{"id": "2775624", "revid": "767487", "url": "https://it.wikipedia.org/wiki?curid=2775624", "title": "Asteroide di tipo F", "text": "Gli asteroidi di tipo F sono un raggruppamento nella classificazione spettrale degli asteroidi. Sono un tipo relativamente non comune di asteroidi carboniosi, facenti parte del gruppo C.\nCaratteristiche.\nIn generale sono simili agli asteroidi di tipo B, ma difettano dell'\"assorbimento dell'acqua\" a 3 \u00b5m, tipico dei minerali idrati, e si differenziano nella parte bassa dello spettro dell'ultravioletto, al di sotto dei 0,4\u00a0\u00b5m. Utilizzando il metodo di classificazione SMASS, gli asteroidi di tipo F e gli asteroidi di tipo B sono indistinguibili, per cui vengono entrambi catalogati come asteroidi di tipo B. "}
{"id": "2775626", "revid": "287204", "url": "https://it.wikipedia.org/wiki?curid=2775626", "title": "Sundsvall Dragons", "text": "I Sundsvall Dragons sono una squadra di pallacanestro svedese con sede a Sundsvall.\nIl club nacque ufficialmente il 7 maggio 1939 con la denominazione \"KFUM Sundsvall\". L'attuale nome Sundsvall Dragons si ebbe a partire dalla stagione 1993-94.\nNelle stagioni 2004-05 e 2007-08 la squadra arriv\u00f2 a raggiungere le finali dei play-off, poi perse rispettivamente contro S\u00f6dert\u00e4lje Kings (serie 2-4) e Solna Vikings (serie 0-3). Il primo titolo nazionale venne conquistato al termine del campionato 2008-09, quando i Sundsvall Dragons vendicarono proprio contro i Solna Vikings l'eliminazione patita l'anno precedente e divennero campioni di Svezia al termine di una combattuta serie finale terminata 4-3.\nL'11 gennaio 2008, in occasione dell'incontro casalingo contro l'Akropol BBK, i Sundsvall Dragons hanno schierato l'ex superstar NBA Scottie Pippen, che nei 30 minuti giocati segn\u00f2 21 punti oltre a collezionare 12 rimbalzi, 6 assist e 2 palle rubate."}
{"id": "2775636", "revid": "174925", "url": "https://it.wikipedia.org/wiki?curid=2775636", "title": "Seno di Abramo", "text": "Il seno di Abramo costituisce il luogo del riposo dei giusti nel giudaismo del Secondo Tempio.\nNel giudaismo.\nSpesso nella letteratura giudaica il luogo dei trapassati veniva denominato con l'espressione seno di Abramo. Il termine mitico \u00abseno di Abramo\u00bb, come luogo nel quale riposano i giusti, subir\u00e0 col tempo una serie di variazioni semantiche. Il concetto si trova anche nella Apocalisse di Sofonia e nel Quarto libro dei Maccabei (13:17).\nNella Parabola di Lazzaro e il ricco Epulone (Luca 16:19-31) ci sono molti collegamenti con tale concezione giudaica.\nNel cristianesimo.\nSecondo Tertulliano, il seno di Abramo \u00e8 quella regione non celeste, ma pi\u00f9 alta degli inferi, in cui le anime dei giusti godono una consolazione provvisoria fino alla resurrezione della carne, quando tutti avranno per intero la loro mercede. Il termine sarebbe stato adottato dai cristiani nel significato di \u00abriposo\u00bb. L'iscrizione su di una tomba cristiana ad Alessandria (19 marzo 410) menziona \"e cio\u00e8 l'augurio del riposo nel seno di Abramo, Isacco e Giacobbe.\"\nAlcuni interpreti moderni considerano il seno di Abramo come una parodia."}
{"id": "2775637", "revid": "124457852", "url": "https://it.wikipedia.org/wiki?curid=2775637", "title": "Corridoio persiano", "text": "Il Corridoio persiano \u00e8 la rotta logistica attraverso l'Iran utilizzata da inglesi ed americani per convogliare forniture militari all'Unione Sovietica durante la seconda guerra mondiale.\nPremessa: l'invasione anglo-sovietica dell'Iran nel 1941.\nAllo scoppio della seconda guerra mondiale l'Iran, allora governato dallo Sci\u00e0 Reza Pahlavi, aveva dichiarato la neutralit\u00e0 del paese. Nonostante ci\u00f2, nel 1941, Stalin e Churchill, si misero d'accordo per invadere l'Iran, cosa che avvenne nell'agosto dello stesso anno, e costrinsero all'esilio lo Sci\u00e0. La motivazione sarebbe stata la preoccupazione per le relazioni amichevoli della nazione con la Germania nazista, ma secondo molti autori, il timore dell'influenza nazista fu solo un pretesto senza fondamento e l'Iran fu occupato dagli anglo-sovietici solo per permettere il trasferimento di materiale bellico all'Unione Sovietica.\nIl Corridoio persiano.\nDopo averlo occupato militarmente, gli anglo-sovietici utilizzarono l'Iran, ed in particolare la moderna ferrovia transiraniana da poco costruita da Reza Pahlavi nel suo sforzo di modernizzazione della Persia, per il trasferimento di materiale bellico all'Unione Sovietica allora sotto attacco nazista. Dopo l'attacco nazista (l'Operazione Barbarossa), l'America estese subito anche all'Unione Sovietica i benefici della legge Lend-Lease per la fornitura di materiali d'armamento alla Russia. Con l'entrata in guerra degli Stati Uniti, nel 1942 l'America sostitu\u00ec gli inglesi nella gestione logistica dei rifornimenti alla Russia, arrivando ad inviare in Iran fino a 30.000 soldati. Tra questi, anche il Col. Norman Schwarzkopf Senior, padre del Generale Norman Schwarzkopf Jr., futuro comandante americano della Guerra del Golfo. L'arrivo degli americani spezz\u00f2 il duopolio anglo-russo sulla Persia permettendo il ritorno ad una vita maggiormente democratica.\nSul piano militare gli anglo-americani trasferirono lungo il corridoio persiano circa 8 milioni di tonnellate di materiale (carri armati, veicoli, cannoni ecc.), pi\u00f9 alcune migliaia di aeroplani (i caccia P-39 e P-40, i bombardieri A-20 e B-25 ecc.). Gi\u00e0 durante la seconda guerra mondiale ci fu una polemica tra alleati sull'effettivo contributo di questi aiuti militari statunitensi utili ma non determinanti per la vittoria finale dell'Unione Sovietica e sul fatto che la propaganda sovietica tenne \"in ombra\" l'aiuto ricevuto perch\u00e8 pur ritenuto utile non fu determinante per l enorme quantit\u00e0 di aerei e carri armati coinvolti e per la miglio tecnologia sovietica in fatto di carri , gli unici nel campo degli alleati che potevano avere successo contro gli equivalenti tedeschi .\nLa Conferenza di Teheran.\nNell'Iran occupato, nel novembre del 1943 si tenne la prima riunione dei tre grandi Churchill, Roosevelt e Stalin nella Conferenza di Teheran, in cui si discusse l'alleanza di guerra contro la Germania nazista, dagli aiuti all'Unione Sovietica tramite il corridoio persiano all'apertura di un secondo fronte in Europa attraverso lo Sbarco in Normandia. \nNella Conferenza si discusse anche del futuro della Persia e fu alla base della piccola primavera democratica persiana che, tra le altre cose, permise il ritorno nel Parlamento (il Majles dell'Iran) di Mohammad Mossadeq, il futuro Primo Ministro che nazionalizzer\u00e0 il petrolio nel 1951.\nL'Armata polacca.\nAttraverso il corridoio persiano transitarono anche migliaia di ex prigionieri polacchi che formarono poi l'Armata polacca del generale Anders, distintasi nel 1944 nella Campagna d'Italia ed in particolare nella Battaglia di Monte Cassino (ancora oggi ricordata nel giorno delle Forze Armate polacche). I militari polacchi, catturati dai russi a seguito dell'invasione nazi-sovietica della Polonia, erano stati liberati dopo l'attacco tedesco alla Russia con l'intenzione iniziale di farli combattere accanto all'Armata Rossa sul Fronte orientale (con la prospettiva ottimistica di un loro rientro vittorioso in Polonia da est). \nContrasti politici insanabili tra Stalin e i dirigenti polacchi di Londra, la diffidenza reciproca, e anche la convinzione dei polacchi di un prossimo crollo sovietico, portarono invece alla decisione delle Potenze Alleate (nella primavera del 1942) di far confluire i reparti polacchi nell'esercito britannico impegnato in Africa, passando appunto per il corridoio persiano. Con loro furono liberati anche migliaia di civili polacchi detenuti dai sovietici. \nA Teheran vi \u00e8 un grande sezione polacca entro il cimitero cattolico."}
{"id": "2775638", "revid": "600229", "url": "https://it.wikipedia.org/wiki?curid=2775638", "title": "Wikipediano", "text": ""}
{"id": "2775642", "revid": "404338", "url": "https://it.wikipedia.org/wiki?curid=2775642", "title": "Lawrence Mark Sanger", "text": ""}
{"id": "2775647", "revid": "1904508", "url": "https://it.wikipedia.org/wiki?curid=2775647", "title": "Sofokl\u012bs Venizelos", "text": "Secondogenito di Eleutherios Venizelos (figura chiave della politica greca e pi\u00f9 volte primo ministro), Sofokl\u012bs combatt\u00e9 nella prima guerra mondiale in Asia minore.\nNel 1920 lasci\u00f2 l'esercito per essere eletto parlamentare tra le file del partito liberale guidato dal padre.\nNel 1941, dopo l'occupazione della Grecia da parte delle truppe della Germania nazista, fu nominato ambasciatore negli Stati Uniti; nel 1943 entr\u00f2 come ministro nel governo greco in esilio e l'anno successivo venne nominato premier.\nDopo la fine della seconda guerra mondiale torn\u00f2 in Grecia e divenne vicepresidente del partito liberale (guidato da Themistokl\u012bs Sofoul\u012bs) ricoprendo anche la carica di ministro nel governo di Ge\u014drgios Papandreou. Nel 1948 assunse la guida del partito e fece parte di numerosi, brevi, esecutivi guidati da Papandreou e Nikolaos Plastiras."}
{"id": "2775649", "revid": "115751", "url": "https://it.wikipedia.org/wiki?curid=2775649", "title": "Nauru National Olympic Committee", "text": ""}
{"id": "2775650", "revid": "110157", "url": "https://it.wikipedia.org/wiki?curid=2775650", "title": "6-benzilaminopurina", "text": "La 6-benzilaminopurina (BAP) \u00e8 un fitormone sintetico appartenente alla famiglia delle citochinine.\nFu sintetizzata e testata in laboratorio dal fisiologo vegetale Folke K. Skoog."}
{"id": "2775664", "revid": "1865216", "url": "https://it.wikipedia.org/wiki?curid=2775664", "title": "Chiesa del Salvatore (Monaco di Baviera)", "text": "La cattedrale metropolitana del Salvatore (in tedesco: Salvatorkirche) \u00e8 l'ex chiesa del cimitero cattolico della \"Frauenkirche\", il duomo di Monaco di Baviera. Dal 1829 \u00e8 una chiesa greco-ortodossa. \u00c8 oggi la sede del metropolita della Germania e dell'esarcato dell'Europa centrale.\nLa sua costruzione, in stile tardo gotico, risale al 1493. L'architetto fu J\u00f6rg von Halsbach.\nPosizione.\nLa \"Salvatorkirche\" si trova nella via \"Salvatorstra\u00dfe\" 17, nel centro storico di Monaco, in vicinanza della vecchia cinta muraria. Proprio vicino alla chiesa, in piazza \"Salvatorplatz\", vi sono rimasti gli ultimi resti. Il cimitero fu chiuso nel 1789."}
{"id": "2775665", "revid": "768068", "url": "https://it.wikipedia.org/wiki?curid=2775665", "title": "Zimbelstern", "text": "Con il termine Zimbelstern (ortografato anche \"Cymbelstern\" o \"Zymbelstern\"), letteralmente \"stella del cimbalo\", ci si riferisce a un accessorio proprio dell'organo.\nStruttura.\nSi tratta di un registro \"giocattolo\" consistente in una ruota, solitamente decorata come fosse una stella, sulla quale sono attaccate delle campanelle. Quando lo Zimbelstern \u00e8 attivato l'aria dell'organo fa girare la stella, producendo un tintinnio continuo. La stella \u00e8 spesso visibile sulla facciata dell'organo e pu\u00f2 essere attivata per fare da sottofondo a brani di carattere pastorale o elegiaco.\nOggi estremamente raro, lo Zimbelstern era molto comune in Europa, specialmente in Germania, dal XVI al XVIII secolo. Il musicologo Peter Williams ritiene che tale registro sia stato introdotto per la prima volta nel 1585 da Lampeler van Mill nell'organo della cattedrale di M\u00fcnster. Dopo il 1700 le campanelle iniziarono ad essere intonate in vari modi, trasformando lo Zimbelstern nel registro detto \"campanelle\".\nFra gli Zimbelstern antichi ancora esistenti (e funzionanti) si citano quello dell'organo cinquecentesco della Katherinenkirche di Amburgo, quello dell'organo della chiesa di San Giacomo a L\u00fcdingworth (1683) e quello dell'organo della Slotskapel di Gavn\u00f8, Danimarca (1770 circa)."}
{"id": "2775671", "revid": "404338", "url": "https://it.wikipedia.org/wiki?curid=2775671", "title": "Lipidico", "text": ""}
{"id": "2775672", "revid": "404338", "url": "https://it.wikipedia.org/wiki?curid=2775672", "title": "Cheratinizzato", "text": ""}
{"id": "2775673", "revid": "77761", "url": "https://it.wikipedia.org/wiki?curid=2775673", "title": "Libreria Internazionale Hoepli", "text": "La Libreria Internazionale Hoepli fu fondata nel 1870 dallo svizzero Ulrico Hoepli in Galleria de Cristoforis a Milano, che aveva rilevato una piccola libreria di Theodor Laengner. Acquis\u00ec in breve una preminenza per quello che riguarda il settore scientifico e tecnico e fu punto di riferimento e di ritrovo della borghesia illuminata milanese. Dall'attivit\u00e0 di libreria internazionale si svilupp\u00f2 poi in breve anche come editore, specialmente di manuali tecnici.\nNel 1934 Ulrico Hoepli rilev\u00f2 da Treves la libreria di Largo Chigi a Roma, che nel 1962 sar\u00e0 ceduta a Rizzoli.\nNel 1935, a causa del riassetto di Piazza San Babila, con la demolizione della Galleria De Cristoforis, casa editrice e libreria si trasferirono in Via Berchet.\nL'azienda fu gravemente danneggiata dai bombardamenti della II guerra mondiale: nell'ottobre 1942 fu distrutto il magazzino di Via Mameli, e nell'agosto del 1943 fu distrutta la libreria. La sede si trasfer\u00ec in Corso Matteotti e poi, nel 1958, dietro piazza San Fedele, in una via poi intitolata ad Ulrico Hoepli, finendo per occupare un intero stabile (progettato dagli architetti Figini e Pollini), di sei piani con un assortimento librario di oltre 175.000 titoli e 500.000 volumi sia italiani che stranieri. Nel 2001 la libreria inizia la vendita online sul sito hoepli.it.\nDal 1907 e fino al 1963 lavor\u00f2 nella libreria per cinquantasei anni, dapprima come garzone di bottega fino a divenirne direttore, Cesarino Branduani che, per la sua competenza professionale, fu definito \"il principe dei librai\"."}
{"id": "2775675", "revid": "282094", "url": "https://it.wikipedia.org/wiki?curid=2775675", "title": "Pier Paolo Vergerio", "text": ""}
{"id": "2775677", "revid": "132266", "url": "https://it.wikipedia.org/wiki?curid=2775677", "title": "Crimini di guerra iugoslavi", "text": ""}
{"id": "2775682", "revid": "310914", "url": "https://it.wikipedia.org/wiki?curid=2775682", "title": "Impaginazione a bandiera", "text": ""}
{"id": "2775684", "revid": "339392", "url": "https://it.wikipedia.org/wiki?curid=2775684", "title": "Provincia di Semirom-e Sofla", "text": ""}
{"id": "2775693", "revid": "132266", "url": "https://it.wikipedia.org/wiki?curid=2775693", "title": "Disastro di Taranto", "text": ""}
{"id": "2775695", "revid": "399", "url": "https://it.wikipedia.org/wiki?curid=2775695", "title": "Cassa di Risparmio di Rimini", "text": "La Cassa di Risparmio di Rimini (o Banca Carim) era un ente pubblico economico fondato nel 1840 come cassa di risparmio.\nStoria.\nDal 1992 l'ente pubblico economico Cassa di Risparmio di Rimini si trasforma in Fondazione e scorpora l'attivit\u00e0 creditizia, conferendola alla Societ\u00e0 per Azioni. Nella nuova forma societaria CARIM SpA accresce i volumi attraverso una pi\u00f9 capillare presenza nel territorio della provincia di Rimini e nelle aree limitrofe.\nCon l'acquisizione di 27 sportelli dal gruppo Capitalia, nel 2002, ha inizio per la banca una fase di espansione sui territori di sei regioni: Emilia-Romagna, Marche, Umbria, Lazio, Abruzzo e Molise (le filiali di queste ultime due regioni saranno poi cedute nel 2015 alla Banca Popolare Pugliese e altri istituti bancari).\nNel 2002 la Banca adotta il logo Banca Carim.\nNel 2005 la banca realizza l'acquisto del pacchetto azionario del Gruppo CIS (Credito Industriale Sammarinese), una delle quattro banche storiche operanti nella Repubblica di San Marino.\nIl Ministero del Tesoro, con decreto del 29 settembre 2010, emanato su proposta della Banca d\u2019Italia, ha disposto lo scioglimento degli organi con funzioni di amministrazione e di controllo e la sottoposizione ad amministrazione straordinaria per gravi irregolarit\u00e0 nell'amministrazione e violazioni normative, gravi perdite patrimoniali nonch\u00e9 per gravi inadempienze nell'esercizio dell'attivit\u00e0 di direzione e coordinamento del gruppo bancario, con particolare riferimento alla controllata Credito Industriale Sammarinese (CIS).\nIl suo capitale sociale \u00e8 detenuto per il 58,7% dalla Fondazione Cassa di Risparmio di Rimini, mentre la restante quota \u00e8 distribuita tra circa 7.600 azionisti privati.\nNel gennaio 2013 il consiglio di amministrazione approva la fusione per incorporazione di Eticredito Banca Etica Adriatica.\nNel dicembre 2017 la Cassa di Risparmio di Rimini passa, insieme alla Cassa di Risparmio di Cesena e a quella di San Miniato, al gruppo bancario Cr\u00e9dit Agricole Cariparma (ora denominato Cr\u00e9dit Agricole Italia S.p.A.) con l'intervento del Fondo Interbancario volontario..\nNel febbraio 2018 \u00e8 approvato il piano di fusione per incorporazione di Cassa di Risparmio di Rimini, Cassa di Risparmio di Cesena, Cassa di Risparmio di San Miniato nella capogruppo Cr\u00e9dit Agricole Cariparma. Decisa anche un'offerta pubblica di acquisto delle azioni delle tre banche in mano ai soci retail.\nL'incorporzione della banca in Cr\u00e9dit Agricole Cariparma \u00e8 stata completata l'8 settembre 2018."}
{"id": "2775696", "revid": "28592", "url": "https://it.wikipedia.org/wiki?curid=2775696", "title": "Salvatorkirche", "text": ""}
{"id": "2775700", "revid": "1965277", "url": "https://it.wikipedia.org/wiki?curid=2775700", "title": "Pierre Fran\u00e7ois Dejean", "text": "Biografia e opere.\nSoldato di fortuna durante le guerre napoleoniche, sal\u00ec rapidamente di grado giungendo ad essere nominato tenente generale sul campo della battaglia di Wagram e successivamente fu aiutante di campo del generale Andr\u00e9 Massena.\nDopo Waterloo lasci\u00f2 l'esercito e si dedic\u00f2 alla professione di entomologo coleotterista che tanto lo affascinava. Nel 1812 pubblic\u00f2 a Parigi e a Strasburgo un catalogo che conteneva i nomi di pi\u00f9 di 24.000 di specie di coleotteri, quindi, nel 1837, pubblic\u00f2 un testo aggiuntivo con la descrizione di altre 22.000 specie di coleotteri.\nNel 1840 fu presidente della Societ\u00e0 Entomologica di Francia e nel 1843 divenne membro dell'Accademia Reale Svedese delle Scienze."}
{"id": "2775714", "revid": "599013", "url": "https://it.wikipedia.org/wiki?curid=2775714", "title": "Schena Editore", "text": "La Schena Editore \u00e8 una casa editrice italiana.\nStoria.\nFondata nel 1947 a Fasano da Nunzio Schena con il nome di \"Arti Grafiche Nunzio Schena\" (poi \"Grafischena\"), cominci\u00f2 la sua produzione editoriale verso la fine degli anni 1950 nella centrale Via Egnazia. Nel 1972 il trasferimento in una sede pi\u00f9 ampia nei pressi della Stazione ferroviaria e l'assunzione del nome attuale segnarono l'inizio di una pi\u00f9 intensa attivit\u00e0 tipografica. Nel 1998 la Casa Editrice ha istituito il \"Premio Nazionale di Narrativa \u201cValerio Gentile\u201d\", destinato a giovani scrittori.\nPer il suo lavoro di promozione della cultura letteraria Nunzio Schena \u00e8 stato insignito della laurea \"honoris causa\" in lettere dall'Universit\u00e0 di Pavia (1983), dell'onorificenza di Chevalier dans l'Ordre des Arts et des Lettres dal governo francese (1985), del titolo di Ufficiale dell'Ordine al merito della Repubblica Italiana (1988) e della medaglia di bronzo ai benemeriti della cultura e dell'arte (1991) dal governo italiano. Ha inoltre ricevuto numerosi riconoscimenti locali.\nOpere pubblicate.\nIl catalogo conta oggi oltre 2000 testi, divisi in 16 collane. Tra gli autori pubblicati vi sono Franco Cardini, Vittorio Catani, Jules Laforgue, Joseph Tusiani, Giuseppe De Nittis, Carlo Levi, San Pio da Pietrelcina, Riccardo Aragno (giornalista de la Stampa e sceneggiatore per Stanley Kubrick e Peter Sellers). Gli argomenti trattati comprendono: saggistica locale ed accademica, narrativa, poesia, religione, filosofia, medicina, diritto e gastronomia.\nNumerosi titoli della collana \"Biblioteca della Ricerca\" sono coediti con istituzioni e societ\u00e0 editrici universitarie italiane e francesi, tra cui: \"Presses de l'Universit\u00e9 de Paris-Sorbonne\", Universit\u00e0 La Sapienza di Roma, Universit\u00e0 di Pavia, \"Facolt\u00e0 di Lingue e Letterature Straniere\" dell'Universit\u00e0 degli Studi di Urbino, \"Alfred-G\u00e9rard Nizet \u00c9diteur\" (Parigi), \"Didier \u00c9rudition\" (Parigi), \"Alain Baudry &amp; Cie \u00c9diteur\" (Parigi)."}
{"id": "2775716", "revid": "1566286", "url": "https://it.wikipedia.org/wiki?curid=2775716", "title": "Franco Parenti", "text": "Biografia.\nNel 1940 debutta come attore nella compagnia Merlini-Cialente, nel 1941 fonda il gruppo \"Il palcoscenico\" con Paolo Grassi, nel 1946 recita nella compagnia Navarrini-Rol. Dal 1947 al 1949 lo troviamo al Piccolo di Milano. Interpreta Moscone ne \"Il mago dei prodigi\" di Pedro Calder\u00f3n de la Barca, Brighella nell\"Arlecchino servitore di due padroni\" di Carlo Goldoni e Milordino ne \"I giganti della montagna\" di Luigi Pirandello.\nNel 1948 scrive i suoi primi \"sketch\" con Pina Renzi per alcune riviste con Macario e Giorgio De Rege. Nel 1950-1951, lavora alla Rai inventandosi il popolare personaggio di Anacleto. Nel 1952 \u00e8 in televisione con Mario Landi e Daniele D'Anza, con i quali collabora anche alla stesura dei testi.\nDal 1972 al 1989 lavora al Salone Pier Lombardo, dove rappresenta, la trilogia di Giovanni Testori: Ambleto-Macbetto-Edipus tutti diretti da Andr\u00e9e Ruth Shammah. Sempre di Testori \u00e8 protagonista de I Promessi sposi alla prova, con la regia di Andr\u00e9e Ruth Shammah. Tra gli altri spettacoli da ricordare \"George Dandin\" di Moli\u00e8re, \"A Milano con Carlo Porta\", \"Gran can can\" di Ettore Capriolo regia di Franco Parenti, \"I monellacci a scuola\" di Johann Nestroy, \"Il Gigante Nano\" di Frank Wedekind regia di Andr\u00e9e Ruth Shammah, \"La Betia\" di Angelo Beolco, \"La congiura dei sentimenti\" riduzione di Franco Parenti dal romanzo \"Invidia\" di Jurij Karlovi\u010d Ole\u0161a regia di Andr\u00e9e Ruth Shammah, \"Il misantropo\" di Moli\u00e8re, \"Orestea\" di Eschilo nella traduzione di Emanuele Severino, \"Dibbuk\" di Shalom An-ski, \"Filippo\" di Vittorio Alfieri con la regia di Giovanni Testori, \"Cantico di mezzogiorno\" di Paul Claudel regia di Andr\u00e9e Ruth Shammah, \"Timone d'Atene\" di William Shakespeare regia di Andr\u00e9e Ruth Shammah. (A seguire la lista completa)\nDa ottobre 2013 \u00e8 tumulato nella Cripta del Famedio del Cimitero Monumentale di Milano, dopo essere stato traslato dalla tomba iniziale, il Civico Mausoleo Palanti.\nPartecipazione a Carosello.\nNel 1957 partecipa con Fausto Tommei ed Esperia Sperani a una serie della rubrica pubblicitaria televisiva \"Carosello\" pubblicizzando gli elettrodomestici, i televisori e le radio della Philco."}
{"id": "2775722", "revid": "1543377", "url": "https://it.wikipedia.org/wiki?curid=2775722", "title": "Ivan Kostov", "text": "Biografia.\nIvan Kostov si \u00e8 laureato in economia all'istituto superiore di economia \"Karl Marx\" (l'odierna Universit\u00e0 di Economia Nazionale e Mondiale) a Sofia nel 1974, ed in seguito ottenne un dottorato in Modelli Matematici e Processi Economici all'universit\u00e0 di ofia. Lavor\u00f2 quindi come professore associato all'Universit\u00e0 Tecnica di Sofia e fece il suo ingresso in politica dopo la caduta del muro di Berlino ed il collasso del sistema comunista con l'uscita di scena di Todor \u017divkov. Kostov divenne un esperto di economia per l'Unione delle Forze Democratiche (UDF) il nuovo partito creato nel 1990 in opposizione alle forze socialiste e comuniste. La sua carriera politica ebbe inizio come membro del parlamento nella settima grande legislatura dell'Assemblea Nazionale nel 1990 ed in seguito divenne ministro delle finanze nei governi di Dimit\u0103r Popov (dicembre 1990 \u2013 ottobre 1991) e di Filip Dimitrov (novembre 1991 \u2013 dicembre 1992).\nKostov fu eletto presidente dell'UDF nel 1994. Alla fine del 1996 ed all'inizio del 1997, si ebbero manifestazioni di protesta contro il Partito Socialista Bulgaro, che aveva portato all'inflazione e ad una completa crisi, proteste che portarono alla caduta del governo in carica. L'UDF vinse le elezioni del maggio 1997 e Kostov fu eletto primo ministro della Bulgaria, ed il suo fu il primo e unico governo nella Bulgaria post-comunista a ricoprire il suo mandato in tutti i quattro anni previsti dalla costituzione. Kostov \u00e8 ritenuto responsabile del superamento delle sfortune economiche del paese, dell'inizio della crescita dell'economia sostenibile e dell'inizio della completa integrazione della Bulgaria con l'occidente. Sotto il suo governo furono emplementate le riforme economiche a lungo procrastinate, inclusa la privatizzazione su larga scala delle imprese sotto controllo statale ed il paese cominci\u00f2 i tanto attesi colloqui per l'accesso all'Unione europea (a cui la Bulgaria si un\u00ec il 1\u00ba gennaio 2007). In aggiunta durante la guerra del Kosovo prese alcune decisioni difficili ma alla fine benefiche, come permettere alla NATO ma non alla Russia di poter utilizzare lo spazio aereo bulgaro, e di non permettere ai rifugiati kosovare di riparare in Bulgaria, proteggendo il proprio paese.\nAlcune delle politiche di privatizzazione di Kostov furono criticate dal PSB. Alla fine l'UDF per le elezioni del giugno 2001 in favore del nuovo partito Movimento Nazionale Simeone II. Kostov si dimise dall'incarico di presidente dell'UDF e poi lasci\u00f2 il partito per crearne uno nuovo, i Democratici per una Bulgaria Forte (DBF).\nPosizione Politica Attuale.\nDopo la rielezione all'interno del DBF nel luglio 2007 Kostov \u00e8 rimasto come leader del partito che si \u00e8 dimostrato una forte opposizione di destra contro la coalizione del PSB, del Movimento Nazionale per la Stabilit\u00e0 e il Progresso e del partito della minoranza turca, il Movimento per i Diritti e le Libert\u00e0. Il DBF e l'UFD parteciparono in coalizione alle elezioni europee dell'estate 2009 sotto il nome di Coalizione Blu."}
{"id": "2775724", "revid": "1711941", "url": "https://it.wikipedia.org/wiki?curid=2775724", "title": "Privilegia clericorum", "text": "I privilegia clericorum sono le particolari prerogative che secondo il diritto canonico spettavano a coloro che avevano ricevuto gli ordini sacri, cio\u00e8 i chierici, e che sono stati ribaditi nel Codice di diritto canonico del 1917.\nEvoluzione storica.\nDi fatto, con la progressiva laicizzazione dei vari ordinamenti giuridici, i \"privilegia\" si sono ridotti, in buona parte, a mere affermazioni di principio, con scarse conseguenze pratiche.\nTipologie di privilegia.\nPrevisto dal canone 119, comminava la scomunica al laico che compiva una \"ingiuria reale\" cio\u00e8 una percossa nei confronti dei chierici. Il nome deriva da un antico canone che recitava \"Si quis, suadente diabolo, clericum percutit, anatema esto\".\nPrevisto dal canone 120, riservava al tribunale ecclesiastico il contenzioso sia civile che penale.\nPrevisto dal canone 121, esentava i chierici dal prestare servizio militare ed altri incarichi civili.\nPrevisto dal canone 122, permetteva di mantenere \u00abquanto necessari all'onesto sostentamento\u00bb ai chierici debitori nei confronti di terzi per il loro onesto sostentamento (cf. c. 122)."}
{"id": "2775735", "revid": "29572773", "url": "https://it.wikipedia.org/wiki?curid=2775735", "title": "Newswire", "text": ""}
{"id": "2775740", "revid": "574302", "url": "https://it.wikipedia.org/wiki?curid=2775740", "title": "Isole Cayman ai Giochi olimpici", "text": "Le Isole Cayman hanno partecipato per la prima volta ai Giochi olimpici nel 1976.\nNon ha mai vinto medaglie ai Giochi olimpici estivi, n\u00e9 ai Giochi olimpici invernali.\nIl Comitato Olimpico delle Isole Cayman, creato nel 1973, venne riconosciuto dal CIO nel 1976."}
{"id": "2775745", "revid": "486946", "url": "https://it.wikipedia.org/wiki?curid=2775745", "title": "ZOK Rijeka", "text": ""}
{"id": "2775755", "revid": "123019103", "url": "https://it.wikipedia.org/wiki?curid=2775755", "title": "Journal for General Philosophy of Science", "text": "Il Journal for General Philosophy of Science \u00e8 una rivista scientifica/folosofica tedesca pubblicata in lingua inglese.\nStoria editoriale.\nLa rivista, fondata da Alwin Diemer, Lutz Geldsetzer e Gert K\u00f6nig, \u00e8 apparsa per la prima volta nel 1970 con il nome \"Zeitschrift f\u00fcr allgemeine Wissenschaftstheorie/Journal for General Philosophy of Science\" presso l'editore Franz Steiner a Wiesbaden. Dal 1990 la rivista, con il nome attuale, \u00e8 passata alla casa editrice Kluwer Academic di Dordrecht (oggi Springer). Dal 2017 \u00e8 curata da Claus Beisbart (Universit\u00e4t Bern), Helmut Pulte (Ruhr-Universit\u00e4t Bochum) e Thomas Reydon (Leibniz Universit\u00e4t Hannover).\nContenuti.\nLa rivista \u00e8 aperta a tutti gli indirizzi di teoria della scienza e a tutti i temi filosofici pi\u00f9 significativi per le scienze naturali e per le scienze umane. In particolare pubblica contributi dedicati alla comprensione della scienza in generale, all'influsso reciproco e allo scambio interdisciplinare tra scienze naturali e scienze umane, nonch\u00e9 alla storia della teoria della scienza dall'antichit\u00e0 fino al XX secolo. La rivista consiste soprattutto in articoli di ricerca. Essa comprende inoltre una sezione dedicata alla discussione di temi attuali, una dedicata al resoconto su conferenze, su temi e attivit\u00e0 di ricerca nei diversi paesi, e una sezione di recensioni."}
{"id": "2775757", "revid": "210951", "url": "https://it.wikipedia.org/wiki?curid=2775757", "title": "Comita III d'Arborea", "text": ""}
{"id": "2775762", "revid": "59785", "url": "https://it.wikipedia.org/wiki?curid=2775762", "title": "Storia di Cipro", "text": "Cipro, isola del Mar Mediterraneo orientale, grazie alla sua posizione strategica e alle risorse naturali, ha una ricca storia che parte dalla preistoria, passa dal dominio romano sull'isola e dalle lotte tra Venezia e Impero Ottomano per aggiudicarsi il potere sull'isola, alla spartizione dell'isola tra greco ciprioti e turco ciprioti fino alla sua riunificazione.\nDalle origini al dominio fenicio.\nLe prime tracce della presenza dell'uomo sull'isola di Cipro risalgono al Paleolitico, precisamente tra il 10.000 e il 9.000 a.C. nel Levante dell'isola. I primi \"coloni\" furono agricoltori, ma questi non erano ancora in grado di produrre vasi di ceramica. I cani, le pecore, le capre, i bovini e i suini furono introdotti, oltre ad altre numerose specie animali come volpi, nell'habitat dell'isola. I \"coloni\" abitavano in case rotonde, come visibile nel sito archeologico di Choirokoitia, e coltivavano principalmente farro.\nPozzi d'acqua sono stati scoperti dagli archeologi nella parte occidentale di Cipro e si ritiene che siano tra i pi\u00f9 antichi al mondo, poich\u00e9 risalenti a 9.000 o a 10.500 anni fa.\nNel 2004, i resti di un gatto di 8 mesi sono stati scoperti sepolti con il suo proprietario in un sito archeologico del Neolitico. La tomba, costruita intorno a 9.500 anni fa, anticip\u00f2 la civilt\u00e0 egizia per quanto riguarda il rapporto \"felino-umano\".\n Nell'et\u00e0 del bronzo sorsero sull'isola le prime citt\u00e0, come Enkomi, nella parte occidentale di Cipro. Questo insediamento era basato sull'estrazione e lavorazione del rame. I micenei colonizzarono Cipro verso la fine dell'et\u00e0 del Bronzo ed \u00e8 grazie alla loro scrittura, la Lineare B, gi\u00e0 nel XV secolo a.C. si conosceva il nome di Cipro. Il sillabario cipriota fu utilizzato come lingua narrativa sull'isola fino al IV secolo a.C. quando scomparve.\nIntorno al 2000 a.C. gli abitanti ciprioti vennero a contatto con gli Egizi.\nTra il 1300 e il 1200 a.C. ci fu un periodo di prosperit\u00e0 cipriota. Citt\u00e0 come Enkomi furono ricostruite a griglia rettangolare e furono costruiti numerosi e grandiosi edifici. In alcuni di questi edifici sono stati ritrovati impianti per la lavorazione e conservazione dell'olio d'oliva. Santuari con altari sono stati trovati a Myrtou-Pigadhes, presso Enkomi, a Kition e a Kouklia. Sia la disposizione regolare della citt\u00e0 sia le tecniche murarie trovano parallelismi con alcuni ritrovamenti archeologi in Siria, soprattutto ad Ugarit.\nRitrovamenti di relitti il cui carico era formato da lingotti di rame, davanti alle coste cipriote, testimoniano che Cipro era un'importante base per il commercio di questo metallo.\nVerso la fine dell'et\u00e0 del Bronzo, Cipro faceva parte dell'impero ittita, ma era uno Stato cliente e come tale non era stato invaso dal regno anatolico, ma piuttosto era governata dal re di Ugarit. Durante il regno di Tudhaliya I/II, l'isola fu occupata per poco tempo dagli Ittiti per proteggere il rame e contrastare la pirateria.\nTestimonianze archeologiche dimostrano che tra il 1200 e il 1100 a.C., la popolazione cipriota ebbe contatti con la civilt\u00e0 cretese e quella micenea: quest'ultima, infatti, influenz\u00f2 l'architettura isolana a tal punto che gli abitanti di Cipro costruirono rocche fortificate con mura ciclopiche. Alcuni storici ritengono che la costruzione delle mura non fu dovuta al contatto con la civilt\u00e0 micenea, bens\u00ec alle invasioni dei Popoli del Mare: gli abitanti, dovendo difendersi dalle continue incursioni, fortificarono le loro citt\u00e0 costruendo mura gigantesche. Sull'isola di Cipro sono stati ritrovati cocci di ceramica cretese. Inoltre sono state trovate testimonianze del contatto avvenuto tra ciprioti ed egizi.\nFonti scritte dell'VIII secolo a.C., rivelano che gli abitanti di Cipro, influenzati dalla cultura greca, si organizzarono in citt\u00e0-stato indipendenti, prendendo come modello le polis della penisola balcanica.\nAlcuni antichi autori greci affermano che dopo la guerra di Troia, molti eroi, sia greci che troiani, sbarcarono su Cipro e fondarono nuovi insediamenti. Tra le storie mitologiche si narra che il fratello di Aiace Telamonio, Teucro, fond\u00f2 la polis di Salamina. Anche testimonianze storiche confermano che nell'XI secolo a.C. alcuni coloni greci sbarcarono sull'isola e fondarono nuovi centri, come confermano alcune iscrizioni in greco rinvenute in una tomba. Anche la tecnica della cremazione dei defunti \u00e8 un chiaro segno dell'influenza greca sull'isola.\nNell'VIII secolo a.C. furono fondate le prime colonie fenicie sulle coste orientali dell'isola come \"Kart-Hadasht\" (Citt\u00e0 Nuova), l'attuale Larnaca.\nDagli assiri al Concilio di Efeso.\nFonti scritte dimostrano che Cipro fu sottomessa dagli Assiri. Una stele trovata nel 1845 a Kition commemora la vittoriadi Sargon II (721-705 a.C.) nel 709 a.C. sulle citt\u00e0-stato di Salamina, Kition, Amatunte, Kourion, Pafo, Soli, Tamasso, Ledra, Idalio e Chytri.\nCipro ottenne l'indipendenza dall'Impero assiro, ma nel 669 a.C. fu conquistata dal faraone d'Egitto Henemibra. L'isola fu conquistata successivamente dai Persiani intorno al 545 a.C.. All'inizio del IV secolo a.C., Evagora I, re di Salamina, prese il controllo di tutta l'isola e cerc\u00f2 di ottenere l'indipendenza dall'impero persiano, ma fall\u00ec nell'impresa. Un'altra rivolta indipendentista avvenne nel 350 a.C., ma fu subito repressa da Artaserse III nel 344 a.C..\nDopo l'assedio di Tiro da parte di Alessandro Magno, le citt\u00e0 di Cipro passarono sotto il dominio macedone. Nel 321 a.C. alcuni re ciprioti si schierarono dalla parte di Tolomeo I per difendere l'isola da Antigono I Monoftalmo. Tolomeo perse Cipro e l'isola fu governata da Demetrio I Poliorcete dal 306 al 294 a.C., ma dopo questo breve preriodo torn\u00f2 il dominio tolemaico fino al 58 a.C. . Fu governata da un governatore del faraone egizio, ma durante le lotte di potere in Egitto del II e del I secolo a.C. form\u00f2 un regno tolemaico minore. L'isola in quest'epoca ha solidi rapporti commerciali con Atene ed Alessandria d'Egitto, due dei pi\u00f9 importanti centri commerciali dell'antichit\u00e0.\nL'ellenismo si diffuse sull'isola sotto il dominio tolemaico. L'influenza culturale fenicia e il sillabario cipriota scomparvero e vennero sostituiti dal greco. Un certo numero di citt\u00e0 furono fondate in questo periodo sull'isola orientale, come ad esempio Arsinoe che fu fondata da Tolomeo II.\nCipro divenne una provincia romana nel 58 a.C. quando, racconta Strabone, Publio Clodio Pulcro, avendo un rancore contro il sovrano egizio, invi\u00f2 Marco Porcio Catone Uticense a conquistare l'isola. Marco Antonio cedette l'isola a Cleopatra, ma divenne una provincia romana nel 30 a.C., dopo la sconfitta del generale romano nella battaglia di Azio (31 a.C.) . Dal 22 a.C. fu una provincia senatoria e dopo le riforme di Diocleziano fu posta sotto l\"'Oriens consularis\". Vari terremoti distrussero Salamina all'inizio del IV secolo d.C., mentre nello stesso l'isola era in piena carestia e siccit\u00e0.\nL'apostolo Paolo di Tarso convert\u00ec il popolo di Cipro al cristianesimo. Durante il V secolo d.C., la chiesa di Cipro raggiunse l'indipendenza dal Patriarca di Antiochia al Concilio di Efeso del 431.\nDal dominio bizantino alle Crociate.\nDopo la divisione dell'Impero Romano in due parti (l'Impero Romano d'Occidente e l'Impero Romano d'Oriente), Cipro cadde sotto il dominio di Costantinopoli.\nQuando gli arabi invasero Cipro nel 688, l'imperatore Giustiniano II e il califfo Abd al-Malik raggiunsero un accordo senza precedenti: infatti, nonostante la guerra tra bizantini e arabi sul continente continuasse senza interruzioni, per i successivi 300 anni Cipro fu governata congiuntamente da arabi e bizantini.\nIl condominio arabo-bizantino dur\u00f2 fino all'anno 965, quando i bizantini riconquistarono completamente l'isola. Nel 1185, l'ultimo governatore bizantino di Cipro, Isacco Comneno, si ribell\u00f2 e tent\u00f2 di impadronirsi del trono bizantino. Il suo colpo di stato riusc\u00ec. L'Imperatore strinse un accordo con il sultano d'Egitto per chiudere i porti ciprioti ai crociati. L'imperatore bizantino fu rapito da Riccardo Cuor di Leone nel 1192 e tenuto prigioniero fino alla sua morte nel 1194 o nel 1195. Alla fine del regno di Comneno, l'Impero bizantino perse il controllo dell'isola cipriota.\nNel XII secolo, l'isola divenne bersaglio dei crociati. Riccardo Cuor di Leone sbarc\u00f2 a Limassol il 1\u00ba giugno 1191 in cerca di sua sorella e della sposa Berengaria, la cui nave era stata separata dal resto della flotta in una tempesta. Riccardo spos\u00f2 Berengaria a Limassol il 12 maggio 1192. Fu incoronata regina d'Inghilterra dal vescovo di \u00c9vreux. La flotta crociata continu\u00f2 il suo viaggio verso San Giovanni d'Acri dove i crociati sbarcarono il 5 giugno. L'esercito di Riccardo Cuor di Leone occup\u00f2 Cipro e aument\u00f2 le tasse. L'isola fu venduta ai Templari. Dopo poco tempo, i Franchi occuparono l'isola e istituirono il Regno di Cipro. Essi dichiararono il latino lingua ufficiale, poi la sostituirono con il francese e molto pi\u00f9 tardi il greco fu riconosciuto come seconda lingua ufficiale. Nel 1196, inizi\u00f2 la persecuzione degli ortodossi da parte dei cattolici isolani. I maroniti si stabilirono a Cipro durante le crociate e mantennero ancora alcuni villaggi nel nord dell'isola.\nDal Tardo Medioevo alla Repubblica di Venezia.\nAmalrico II di Lusignano, ricevette la corona reale e il titolo di Re di Cipro da Enrico VI di Svevia. La piccola minoranza cattolica di Cipro fu confinata in alcune citt\u00e0 costiere, come a Famagosta, e nell'entroterra, come a Nicosia, la capitale tradizionale dell'isola. Nonostante tutto, i cattolici mantennero le redini del potere, mentre gli abitanti greci ortodossi vivevano nelle campagne. L'improvvisa richiesta d'indipendenza della Chiesa ortodossa di Cipro fu accolta dal re cattolico di Cipro e la nuova Chiesa fu dotata di un arcivescovo.\nDopo la morte di Amalrico, il Regno pass\u00f2 nelle mani di ragazzi-re, retti da un reggente. La casata Ibelin, che aveva molto potere nel Regno di Gerusalemme prima della sua caduta, fu in questi anni reggente a Cipro. Nel 1229 uno dei reggenti fu costretto a lasciare il potere a Federico II di Svevia, che port\u00f2 la lotta tra guelfi e ghibellini sull'isola. I ghibellini furono sconfitti sull'isola nel 1233. Gli imperatori del Sacro Romano Impero continuarono a regnare su Gerusalemme fino al 1268, data in cui Ugo III di Cipro ottenne il titolo di re di Gerusalemme e il territorio di San Giovanni d'Acri alla morte di Corrado III di Gerusalemme, unendo cos\u00ec il regno di Cipro a quello di Gerusalemme. Gerusalemme e San Giovanni d'Acri furono perse nel 1291, ma i re di Cipro continuarono a rivendicare il titolo su queste terre.\nCome il Regno di Gerusalemme, anche Cipro aveva una specie di \"Corte Suprema\", anche se era meno potente di quella della citt\u00e0-santa. Cipro, essendo uno Stato feudale, permetteva ai re dell'isola di accumulare sempre pi\u00f9 ricchezza e potere comprando i feudi e ignorando le sentenze della Corte Suprema. I vassalli pi\u00f9 importanti del regno erano gli Ibelin. Tuttavia, il re era spesso in conflitto con i mercanti italiani, soprattutto veneziani, poich\u00e9 Cipro era il centro del commercio europeo con l'Africa e l'Asia dopo la caduta di San Giovanni d'Acri nel 1291.\nNel XIV secolo, il regno divenne sempre pi\u00f9 dipendente dai mercanti genovesi e, di conseguenza, dalla Repubblica di Genova. Per contrastare il dominio genovese, Cipro si schier\u00f2 con il Papato di Avignone nello Scisma d'Occidente, nella speranza che i francesi sarebbero stati in grado di cacciare i genovesi, schieratisi con Roma, dall'isola. Nel 1426, Cipro divenne un \"regno tributario\" dei Mamelucchi, anche se i sovrani ciprioti persero gradualmente tutto il potere, fino al 1489 quando l'ultima regina, Caterina Cornaro, fu costretta a vendere l'isola alla Repubblica di Venezia.\nVenezia, grazie all'acquisizione di Cipro, pot\u00e9 cos\u00ec consolidare il proprio dominio della parte orientale del Mediterraneo e affermarsi come grande potenza navale e commerciale d'Europa. Mentre Genova si avviava verso il suo declino, per\u00f2, l'Impero Ottomano si stava espandendo in Anatolia, nella Penisola Balcanica e nel Medio Oriente. Le mire degli ottomani si concentrarono su Cipro e quando alla fine del XVI secolo, gli ottomani attaccarono Cipro, Venezia organizz\u00f2 la Lega Santa, pronta per respingere gli Ottomani da Cipro: era scoppiata la Guerra di Cipro.\nGuerra di Cipro.\nLa Guerra di Cipro inizi\u00f2 nel 1570 quando l'esercito ottomano invase la colonia veneziana di Cipro. Venezia, in risposta, organizz\u00f2 una Lega Santa, approvata dal Papa e formata da appunto Venezia, Papato, Sacro Romano Impero e Impero spagnolo.\nMa il \"debutto\" della Lega Santa sullo scenario europeo fu deludente e tragico: il 4 agosto 1571 la citt\u00e0 veneziana di Famagosta, assediata a lungo dagli ottomani si arrese e la popolazione fu massacrata dall'esercito ottomano.\nLa Lega Santa, in risposta, allest\u00ec una flotta con l'aiuto degli artigiani navali veneziani e davanti alle coste di Lepanto attacc\u00f2 la flotta ottomana. L'esito della Battaglia di Lepanto fu la vittoria totale della flotta della Lega Santa.\nMa dopo questa battaglia, Filippo II di Spagna si separ\u00f2 dalla Lega Santa, convinto che se la guerra si fosse risolta positivamente per la Lega Santa, nessuno sarebbe pi\u00f9 riuscito a fermare Venezia. Cos\u00ec, con la perdita del pi\u00f9 importante componente della Lega, Venezia non riusc\u00ec a riconquistare Cipro e nella pace firmata nel marzo 1573 fu costretta a lasciare Cipro agli ottomani.\nIl dominio ottomano.\nCome detto precedentemente, Cipro fu conquistata dagli ottomani nel 1571, ma solo nel 1573 fu riconosciuto come provincia dell'Impero Ottomano, con capitale Nicosia.\nL'indipendenza greca.\nMolti ciprioti sostennero lo sforzo greco d'indipendenza iniziato nel 1821, portando, per\u00f2, a gravi rappresaglie da parte dell'Impero Ottomano sulla popolazione cipriota: con il consenso del Sultano, il 9 luglio 1821, l'amministrazione ottomana dell'isola condann\u00f2 a morte e uccise 486 greco-ciprioti, accusandoli di aver cospirato con i Greci ribelli. Tra questi condannati erano presenti quattro vescovi, e vi furono molti sacerdoti e cittadini ciprioti di spicco, decapitati nella piazza centrale di Nicosia.\nIl console francese dell'isola riport\u00f2 che il 15 settembre 1821, il locale pasci\u00e0, K\u00fc\u00e7\u00fck Mehmet, aveva effettuato massacri a Cipro dal 9 luglio e che proseguirono per altri 40 giorni, nonostante il comando del Visir di porre fine al saccheggio il giorno 20 luglio. Il 15 ottobre, un'immensa folla composta da turchi-ciprioti impicc\u00f2 un arcivescovo, cinque vescovi e 36 ecclesiastici, la maggior parte provenienti da Larnaca. Nel settembre 1822, 62 villaggi di greco-ciprioti furono dati alle fiamme e saccheggiati, scomparendo dalle mappe. Quando la Grecia ottenne l'indipendenza nel 1829, molti ciprioti cercarono di far annettere l'isola alla neonata Grecia, ma l'Impero Ottomano per molti anni riusc\u00ec a bloccare questo evento.\nL'unione con il neo Stato balcanico fu tentata non solo a Cipro, ma anche nelle Isole Ionie ed a Creta, soprattutto perch\u00e9 la popolazione era a maggioranza di origine greca.\nTra gli anni 1849 e 1878, Cipro visse un periodo di lento cambiamento dell'amministrazione isolana. Furono istituiti dei \"consigli distrettuali\", tuttavia, molte riforme che dovevano essere introdotte furono respinte dagli amministratori.\nDalla fine del dominio ottomano al dominio britannico.\nNel 1869 fu inaugurato il Canale di Suez. Per questo motivo, il Regno Unito di Gran Bretagna e Irlanda mostr\u00f2 un crescente interesse per l'isola cipriota, che improvvisamente si trov\u00f2 in una posizione strategica per il controllo del canale. Quando l'Impero Ottomano fu sconfitto dall'Impero Russo nel 1877 nella Guerra russo-turca, ebbe luogo il Congresso di Berlino che aveva lo scopo di ratificare il trattato di Santo Stefano, firmato tra Impero russo e ottomano. In questo luogo si annunci\u00f2 ufficialmente che il 4 giugno 1878 gli inglesi e gli ottomani avevano segretamente firmato la Conferenza di Costantinopoli, in base alla quale l'isola di Cipro passava sotto l'amministrazione del Regno Unito. In cambio del controllo di Cipro, gli inglesi garantirono l'alleanza militare all'Impero Ottomano nella guerra contro la Russia. Questo accordo fu formalizzato nella Convenzione di Cipro.\nCipro pass\u00f2 sotto amministrazione britannica il 22 luglio 1878, quando il Luogotenente Generale Garnet Wolseley sbarc\u00f2 a Larnaca per prendere possesso dell'isola di Cipro in qualit\u00e0 di Alto Commissario, in seguito agli accordi difensivi anglo-turchi del 4 giugno dello stesso anno.\nCipro fu annessa quindi all'Impero britannico nel 1913 e divenne ufficialmente colonia della Corona britannica nel 1925, in seguito alla dissoluzione finale dell'Impero Ottomano.\nIl desiderio di unione con la Grecia da parte dei greco-ciprioti si fece sempre pi\u00f9 forte sotto l'occupazione britannica. I greco-ciprioti fondarono il movimento \"En\u014dsis\" (Unione), che puntava all'unione con la Grecia, sentimento rafforzato dalla comune storia culturale e religiosa. Anche se fall\u00ec nel tentativo di unione con la Grecia, riusc\u00ec a stringere comunque stretti legami con lo Stato greco. Questo movimento fu represso sotto il dominio ottomano; invece, sotto il dominio britannico, dove era presente la libert\u00e0 di espressione, questa corrente si rafforz\u00f2 influenzando gli amministratori inglesi che organizzarono persino dei comizi pubblici per discutere della \"questione cipriota\".\nL'indipendenza cipriota.\nCipro ottenne l'indipendenza dal Regno Unito il 16 agosto 1960 a seguito dei trattati di Zurigo del 1959, con Regno Unito, Grecia e Turchia come potenze tutelari.\nLa costituzione cipriota per evitare attriti tra greco-ciprioti e turco-ciprioti stabil\u00ec che il vicepresidente di stato e il 30% del parlamento dovevano essere turco-ciprioti. Nello stesso giorno dell'indipendenza, entr\u00f2 in vigore la bandiera ufficiale cipriota che con lo sfondo bianco e due rami d'ulivo, simboli della pace, doveva simboleggiare la ritrovata unione tra greco-ciprioti e turco-ciprioti. Nonostante queste misure l'attrito tra greco-ciprioti e turco-ciprioti continu\u00f2 ad esistere, fino a quando sfoci\u00f2 nella spartizione dell'isola.\nIn risposta ad un colpo di stato sostenuto dalla Dittatura dei colonnelli greci, la Turchia, sulla base dei trattati firmati a Zurigo nel 1959, interpretati unilateralmente, sbarc\u00f2 con l'esercito sull'isola (Operazione Attila), occupando militarmente una grande porzione d'isola, pi\u00f9 tardi autoproclamatasi indipendente come Repubblica Turca di Cipro del Nord e ad oggi riconosciuta solamente dalla Turchia.\nIl primo atto del neonato pseudo-stato di Cipro del Nord fu quello di espellere i greco-ciprioti, che costituivano l'80% della popolazione, dai confini dei territori occupati, e nel frattempo un imponente flusso di turco-ciprioti si ebbe da sud a nord ed un'importante colonizzazione di turchi in provenienza dall'Anatolia, che ha profondamente modificato la demografia dell'isola.\nLe Nazioni Unite inviarono quanto prima i caschi blu, creando una \"zona cuscinetto\" tra le truppe turche d'occupazione e i ciprioti-greci, forza d'interposizione che \u00e8 tuttora presente sull'isola. Ripetute risoluzioni delle Nazioni Unite hanno condannato l'invasione e domandato senza successo alla Turchia di ritirare le sue truppe dall'isola.\nNonostante i tentativi di negoziazione, le due parti non trovarono mai un accordo per formare un unico Stato e da quel momento la Repubblica di Cipro (i greco-ciprioti) \u00e8 l'unica autorit\u00e0 riconosciuta dalle Nazioni Unite, mentre la Repubblica Turca di Cipro del Nord (i turco-ciprioti) resta senza riconoscimento ufficiale. Nicosia, citt\u00e0 attraverso cui passa il confine (\"linea verde\") \u00e8 capitale di entrambi gli stati.\nNel 2002, il segretario generale dell'ONU Kofi Annan avvi\u00f2 una nuova serie di negoziati per la riunificazione dell'isola. Dopo due anni, nel 2004, con lunghe trattative tra le due parti, emerse un possibile piano di riunificazione dell'isola. Il piano risultante fu sostenuto dall'Assemblea delle Nazioni Unite, dall'Unione europea e dagli Stati Uniti. La parte turca dell'isola accett\u00f2 il piano ma la parte greca lo respinse, perch\u00e9 non riconosceva a tutti i ciprioti greci scacciati dall'invasione turca il diritto di ritornare nelle loro case e non rimandava in Turchia tutti i coloni turchi. Ulteriori negoziati per la riunificazione sono falliti nel 2016.\nCipro divenne membro dell'Unione europea nel 2004 e adott\u00f2 l'Euro come propria valuta dal 1\u00ba gennaio 2008, sostituendo la sterlina cipriota; la zona nord, invece, continu\u00f2 ad utilizzare la Lira turca e il 1\u00ba gennaio 2008 adott\u00f2 la Nuova Lira Turca.\nLa Repubblica di Cipro \u00e8 stata pesantemente colpita dalla crisi economica della Grecia e dell'eurozona a partire dal 2012, fino ad arrivare sull'orlo della bancarotta, ma si \u00e8 poi risollevata."}
{"id": "2775764", "revid": "1543377", "url": "https://it.wikipedia.org/wiki?curid=2775764", "title": "Campionati del mondo di ciclismo su strada 1960", "text": "I Campionati del mondo di ciclismo su strada 1960 si disputarono nella Germania dell'Est il 14 agosto 1960. Le gare maschili si svolsero sul circuito del Sachsenring, quella femminile a Lipsia.\nFurono assegnati tre titoli:\nStoria.\nLa gara professionisti dell'edizione 1960 fu controllata pienamente dal Belgio dell'emergente Rik Van Looy. La selezione belga controll\u00f2 la fuga, tenendola a non pi\u00f9 di due minuti, e al ventesimo giro fu lo stesso Van Looy a raggiungere i battistrada. Si form\u00f2 un gruppetto di diciassette corridori che il belga batt\u00e9 in volata. Su sessantasette corridori partiti, trentadue conclusero la prova.\nDoppietta della Germania dell'Est nella prova dilettanti, con Bernhard Eckstein medaglia d'oro e Gustav-Adolf Schur, campione del mondo nelle due edizioni precedenti, d'argento. Tra le donne si impose invece la britannica Beryl Burton."}
{"id": "2775765", "revid": "38120", "url": "https://it.wikipedia.org/wiki?curid=2775765", "title": "Roulette (DC Comics)", "text": "Roulette, il cui vero nome \u00e8 Veronica Sinclair, \u00e8 un personaggio dei fumetti DC Comics, una supercriminale nemica della Justice Society of America.\nBiografia del personaggio.\nLa nonna di Roulette era una criminale della Golden Age con lo stesso nome, che dirigeva un normale casin\u00f2 e che combatt\u00e9 contro Mr. Terrific, ed ebbe una relazione con suo fratello Ned. Sia Ned che Roulette furono collegati alla storia di Mr. Terrific, ma non comparirono nelle sue avventure originali. Il suo casin\u00f2 (\"La Casa\") era un'arena da gladiatori super umana, che catturava gli eroi con la tecnologia teleportante simile a quella delle sfere-T di Michael Holt, e li costringeva a combattersi, mentre numerosi supercriminali scommettevano sugli incontri.\nNel suo debutto, cattur\u00f2 la maggior parte dei membri della corrente Justice Society e li costrinse a battersi tra di loro; Mr. Terrific e Dottor Mid-Nite furono costretti a giocare una partita di scacchi dove il perdente sarebbe stato sottoposto ad elettroscarica; Sand e Hawkman dovevano trovare Hawkgirl mentre erano infetti da un virus letale ad alta velocit\u00e0 di infezione (di cui Kendra aveva l'antidoto, ma in quantit\u00e0 sufficiente per uno solo di loro); mentre Black Adam dovette scontrarsi con Atom Smasher.\nTuttavia, riuscirono tutti a fuggire alle loro trappole. Lo scontro tra Black Adam e Atom Smasher dur\u00f2 abbastanza da fare smaltire loro le droghe per il controllo mentale usate su di loro per alzare l'ostilit\u00e0 verso il proprio avversario; Sand rimase nella sua forma rocciosa per bloccare la diffusione del virus finch\u00e9 Dottor Mid-Nite non trov\u00f2 una cura; e Mr. Terrific e Dottor Mid-Nite riuscirono a pareggiare una partita sulla scacchiera cos\u00ec che la poterono distruggere mentre il gioco si resettava. Tuttavia, Roulette riusc\u00ec a teletrasportarli prima che riuscissero a catturarla.\nUn muro di eroi caduti fu l'unica indicazione di tutti gli eroi della DC Comics che furono uccisi in battaglia nella \"Casa\". I nomi includevano Firebrand, Impala, Maxi-Man, Ram dei Nuovi Guardiani, Flyboy e l'Ibrido (meno Pteradon).\nRoulette e \"La Casa\" ricomparvero in \"Formerly Known as The Justice League\", in cui cattur\u00f2 i Super Amici. Il programma subliminale che preveniva l'evasione degli eroi fall\u00ec su Fire, in quanto la sua lingua nativa \u00e8 il portoghese, e riusc\u00ec cos\u00ec a liberare gli altri. Quando tutto ci\u00f2 fu fatto a Mary Marvel che tolse il chip dalla testa del suo aggressore a causa dello stress estremo, Roulette decise di nominarli vincitori e li teleport\u00f2 via.\nPost-Crisi Infinita/Un anno dopo.\nComparve in \"JSA Classified\" n. 19 (febbraio 2007). Dottor Mid-Nite si infiltr\u00f2 nel suo club di lotta in cerca di informazioni riguardo ad un presunto traffico di organi. Roulette decise di dargli tutte le informazioni che voleva solo se avesse battuto la sua guardia del corpo a braccio di ferro. Vi riusc\u00ec, utilizzando la sua conoscenza dei nervi e le loro debilitazioni, e sebbene lei sentisse che il supereroe l'avesse \"imbrogliata\", gli diede il nome di una modella che si fece impiantare le ali chirurgicamente. Dopo che Dottor Mid-Nite se ne and\u00f2, chiam\u00f2 il proprietario della clinica chirurgica, che poi si scopr\u00ec essere Delores Winters, e le disse dell'investigazione dell'eroe a proposito degli impianti e delle operazioni.\nRoulette ricomparve in \"The Brave and the Bold\" n. 1 (2007), con il guanto di Firebug, tentando di distruggere il favoloso Libro del destino, finch\u00e9 un criminale alieno con una grande quantit\u00e0 di armi glielo rub\u00f2; si pens\u00f2 che aveva una relazione con il ladro del Libro, e che lei lo avesse letto. Tutto ci\u00f2 fu troppo per la sua mente, dato che aveva avuto cos\u00ec tante informazioni sul futuro che il suo cervello non riusc\u00ec a sopportarlo.\nDa l\u00ec in poi non comparve pi\u00f9: per\u00f2, il suo club di combattimento fu sostituito dal Dark Side Club, simile nel ruolo ma con scopi diversi: sempre coinvolgendo incontri tra metaumani di fronte ad un pubblico pagante, il nuovo club raccoglieva i vincitori per creare una piccola armata metaumana, mentre Roulette non sembr\u00f2 mai avere simili intenzioni.\nNella storia \"Royal Pain\" di \"Justice League of America\" vol. 2, Roulette fece un gioco con Amos Fortune. Ognuno di loro giocava con delle carte che rappresentavano sia i membri della Justice League che della Banda della Scala Reale. Lei sembr\u00f2 lavorare - forse indipendentemente dalla sua volont\u00e0 - sotto La Chiave ed il suo maestro sconosciuto.\nPoteri e abilit\u00e0.\nRoulette non possiede nessuna abilit\u00e0 sovrumana, ma si serve della bellezza ed abilit\u00e0 di cui \u00e8 dotata per raggiungere i propri scopi, ovvero soldi e gioielli. \u00c8 anche un genio nel calcolo delle probabilit\u00e0 e delle scommesse. Roulette possiede un cane robot da guardia, dispositivi automatici di sicurezza, una serie di trappole mortali, e almeno un metaumano nel suo staff che possa negare ogni superpotere. Roulette \u00e8 stata addestrata sin da bambina in varie arti marziali ed \u00e8 una abile combattente."}
{"id": "2775769", "revid": "111433", "url": "https://it.wikipedia.org/wiki?curid=2775769", "title": "Storia della Repubblica Ceca", "text": "\"Nota:\" nella lingua ceca non esiste distinzione tra gli aggettivi \"boemo\" e \"ceco\" (\"\u010cesk\u00fd\").\nAntichit\u00e0.\nAlcuni storici di epoca romana fanno un chiaro riferimento alla Boemia riferendosi ad essa con il nome di \"Boiohaemum\" (ovvero \"la terra dei Boi\"). Poich\u00e9 gran parte del territorio boemo era teatro delle Invasioni barbariche soprattutto da parte delle trib\u00f9 dei Germani e degli Slavi, la parte occidentale della Boemia venne fatta oggetto di conquista nel I secolo a.C. da parte delle trib\u00f9 germaniche, probabilmente i Suebi e Quadi e nello specifico le trib\u00f9 dei Marcomanni. Ci\u00f2 indusse le popolazioni dei Boi a spostarsi per la maggior parte verso ovest, nei territori della moderna Svizzera e nel sudest della Gallia, mentre le popolazioni che restarono vennero ben presto assorbite dai Marcomanni. Dopo un'ulteriore migrazione dei Marcomanni verso sudovest, nel VI secolo d.C. il territorio boemo e moravo da essi occupato fu colonizzato da popolazioni slave.\nNel VII secolo la Moravia fu il cuore del primo regno slavo, il Regno di Samo, estendendosi dal fiume V\u00e1h fino ai Tatra. All'inizio dell'VIII secolo la Moravia meridionale era soggetta all'influsso avaro, al quale pose fine il re franco Carlo Magno.\nLa Grande Moravia.\nAlla fine dell'VIII secolo si costitu\u00ec il \"Principato di Moravia\", nell'area corrispondente all'odierna Moravia sud-orientale, a Z\u00e1horie nella Slovacchia sud-occidentale e a parti dell'Austria Inferiore. Nell'833 questo divenne lo Stato della Grande Moravia, con la conquista del Principato di Nitra (l'odierna Slovacchia e parti dell'Ungheria settentrionale). La Grande Moravia raggiunse la sua massima espansione territoriale negli anni 890, sotto il regno di Svatopluk I. A quell'epoca l'impero occupava il territorio delle odierne Repubblica Ceca e Slovacchia, la parte occidentale dell'odierna Ungheria (Pannonia), oltre alla Lusazia (nell'odierna Germania) e alla Slesia e al bacino dell'alta Vistola (nella Polonia Meridionale). Dopo la morte di Svatopluk, nell'895, i principi moravi lasciarono il regno per diventare vassalli di Arnulfo di Carinzia, e lo Stato moravo cess\u00f2 di esistere dopo essere stato schiacciato dagli invasori Magiari nel 906-7.\nA seguito della sconfitta di questi ultimi da parte dell'imperatore Ottone I di Sassonia, nella battaglia di Lechfeld del 955, l'alleato di Ottone, Boleslao I p\u0159emyslide, re di Boemia, ricevette la Moravia. Boleslao I di Polonia si annesse la Moravia nel 999, e la govern\u00f2 fino al 1019, quando il principe p\u0159emyslide Bretislao la riconquist\u00f2. Alla morte del padre nel 1035, Bretislao divenne anche regnante di Boemia. Nel 1054, Bretislao decret\u00f2 che le terre boeme e morave sarebbero state ereditate assieme per primogenitura, anche se dispose che il suo figlio minore dovesse governare parte della Moravia come vassallo del fratello maggiore.\nIl Regno di Boemia.\nLa dinastia dei P\u0159emyslidi.\nDopo essersi liberati dalla dominazione degli Avari nel VII secolo, gli abitanti di origine slava della Boemia vennero governati, a partire dal IX secolo dalla dinastia dei P\u0159emyslidi che continu\u00f2 a regnare fino al 1306. Con la conversione del territorio boemo alla religione cristiana, vennero strette nuove alleanze con i regni franchi dell'allora Impero Carolingio, che avrebbero poi costituito il nocciolo del Sacro Romano Impero, di cui la Boemia divenne uno Stato indipendente a partire dal X secolo.\nIl primo sovrano a fare uso del titolo di \"Re di Boemia\" fu il duca della dinastia p\u0159emyslide Vratislav II nel 1085, seguito da Vladislav II nel 1158, tuttavia i loro eredi continuarono a fare uso del titolo nobiliare di duchi. Il titolo di re divenne definitivamente ereditario a partire dal 1198 sotto il regno di Ottocaro I.\nPer tutta l'era p\u0159emyslide , i principi giovani spesso governarono tutta o parte della Moravia da Olomouc, Brno o Znojmo, con diversi gradi di autonomia rispetto al regnante di Boemia. La Moravia raggiunse il massimo dell'autonomia nel 1182, quando l'imperatore Federico I elev\u00f2 la Moravia allo status di margraviato (o \"marca\"), direttamente soggetto all'imperatore e indipendente dalla Boemia. Questo status ebbe vita breve: nel 1197 Vladislao III di Boemia risolse la disputa sulla successione tra lui e il fratello Ottocaro abdicando dal trono boemo e accettando il margraviato di Moravia come vassallo della Boemia.\nLussemburgo, Asburgo e la guerra hussita.\nLa dinastia p\u0159emyslide si estinse nel 1306, e nel 1310, Giovanni di Lussemburgo divenne re di Boemia. Moravia e Boemia rimasero alla dinastia di Lussemburgo di re e imperatori tedeschi fino a quando vennero ereditate da Alberto II d'Asburgo nel 1437.\nSin dal 1310 la Boemia (e la Moravia e la Slesia a essa sottoposte) era divenuta possedimento di una dinastia \"straniera\", quella dei Lussemburgo.\nNel 1378, alla morte dell'imperatore Carlo IV (re di Boemia con il nome di Carlo I), era salito al trono il figlio di quest'ultimo, Venceslao IV, osteggiato dalla nobilt\u00e0 nonch\u00e9 dal fratello Sigismondo.\nVenceslao sarebbe morto nel 1419, poco dopo l'atto che avrebbe innescato la miccia rivoluzionaria hussita.\nFu il fratello a rivendicare la corona e a tentare di riportare all'obbedienza i rivoltosi, capeggiando contro di essi ben cinque crociate dagli esiti disastrosi. Solo nel 1436 riusc\u00ec, tramite l'accettazione dei Compactata, a insediarsi sul trono. Tuttavia sarebbe morto l'anno successivo senza eredi, e dopo una breve parentesi con Alberto II d'Asburgo, la corona Boema rest\u00f2 di nuovo senza testa nel 1439.\nIn questo vuoto di potere, durato fino al 1453 (l'Asburgo aveva lasciato un erede in grembo alla moglie, Ladislao il Postumo, che salir\u00e0 al trono appunto in quell'anno), salirono alla ribalta alcune famiglie nobiliari tra cui i signori di Kun\u0161t\u00e1t e Pod\u011bbrady, legati tra l'altro all'utraquismo.\nGiorgio di Pod\u011bbrady inizi\u00f2 la sua carriera nell'amministrazione come prefetto della regione di Mlad\u00e1 Boleslav.\nRiusc\u00ec ad entrare nell'organismo di governo della Boemia e nel 1448, in seguito ad un tentativo cattolico di annullare i Compactata da lui sventato, prese il posto di governatore del regno fino alla salita al trono di Ladislao, come gi\u00e0 detto, nel 1453.\nTuttavia Ladislao venne a morte nel 1457, senza lasciare eredi.\nA questo punto gli ordini del regno ne approfittarono per eleggere un monarca nazionale, e la scelta cadde su Giorgio, che nel 1458 fu incoronato re di Boemia e margravio di Moravia a dispetto delle vicine dinastie, Asburgo e Jagelloni. Nel 1466 papa Paolo II scomunic\u00f2 Giorgio e viet\u00f2 a tutti i cattolici di continuare a servirlo, e nel 1469, Mattia Corvino, re d'Ungheria, conquist\u00f2 la Moravia. Questa venne riunita alla Boemia nel 1490, quando Ladislao Jagellone, che era succeduto a Giorgio come re di Boemia nel 1471, succedette anche a Matteo come re d'Ungheria. Nel 1526, il figlio di Vladislao, Luigi, mor\u00ec in battaglia e Ferdinando I d'Asburgo venne eletto re di Boemia. La Moravia rimase assieme alla Boemia come possedimento asburgico fino al termine della Prima guerra mondiale.\nBoemia e Moravia nell'Impero asburgico.\nIl potere pass\u00f2 di fatto alla casata austriaca nel 1526 e rimase ad essa fino al 1918, quando nacque la Cecoslovacchia.\nOttocento.\nNel XIX secolo Boemia e Moravia si trovavano alla periferia nord dell'Impero asburgico, ai confini della nuova potenza prussiana. Nel 1866, con la guerra austro-prussiana, i prussiani sconfissero gli asburgo nella battaglia di Sadowa (1866), invasero in poche settimane la Boemia e arrivarono a minacciare la stessa capitale austriaca (Vienna), costringendo la Casa d'Asburgo a firmare la resa. \nA seguito del successivo accordo bipartito con l'Ungheria del 1867 (\"Ausgleich\"), Boemia e Moravia restarono nella parte austriaca della duplice monarchia ( Cisleitania), mentre la Slovacchia pass\u00f2 sotto il controllo diretto di Budapest (Transleitania).\nA seguito della primavera dei popoli, si diffusero nell'Impero asburgico movimenti nazionali. Tra questi, l'austroslavismo si prefiggeva il conseguimento dei propri obiettivi nazionali e nazionalistici all'interno dell'Impero asburgico anche attraverso la sua collaborazione. \nLa finalit\u00e0 di tale movimento erano varie, dall'autodeterminazione dei cechi fino al trialismo sloveno e croato, ossia la costituzione di un terzo regno, accanto ad Austria ed Ungheria che avrebbe dovuto comprendere sloveni e croati ed appagare le loro aspirazioni nazionali.\nL'austroslavismo venne proposto per la prima volta attorno alla met\u00e0 dell'Ottocento dai liberali cechi, tra cui Karel Havl\u00ed\u010dek Borovsk\u00fd come opposizione al concetto di panslavismo ed in seguito venne completato da Franti\u0161ek Palack\u00fd.\nVerso fine '800 prese piede in Boemia e Moravia il movimento panslavista detto dei Sokol, che reclamava pari diritti per i sudditi slavi della monarchia come per tedeschi e ungheresi, tanto che un congresso panslavo si era tenuto a Praga nel luglio 1908. Durante la crisi diplomatica dell'inverno seguente, i cechi presero senza esitazioni le parti dei serbi e, il giorno del 60\u00ba anniversario dell'ascesa di Francesco Giuseppe al trono, a Praga dovette essere dichiarata la legge marziale. Il conflitto nazionale si rivers\u00f2 sulla monarchia: le attivit\u00e0 parlamentari furono tutte bloccate dall'ostruzionismo dei parlamentari cechi. Il primo ministro austriaco Beck si dimise nel novembre 1908; il suo successore, Richard von Bienerth-Schmerling, dopo aver concluso poco con un gabinetto di ministri civili, tent\u00f2 di placare le nazionalit\u00e0 inserendo nel suo gabinetto dei \"Landsmannminister\" (rappresentanti nazionali) (febbraio 1909). Tuttavia l'ostruzionismo dei parlamentari slavi nel Reichsrat, il parlamento austriaco, continu\u00f2. I tedeschi, che controllavano il governo e l'amministrazione centrale, continuavano ad assegnare alla monarchia il ruolo di avamposto della cultura tedesca; parallelamente gli slavi volevano fare dell'Austria il punto di partenza per le aspirazioni nazionali slave. Il leader agrario ceco Franti\u0161ek Udr\u017eal afferm\u00f2 in parlamento: \"Noi desideriamo salvare il parlamento austriaco dalla rovina assoluta, ma desideriamo salvarlo a pro degli slavi di Austria che formano i due terzi della popolazione del regno\". Le aspirazioni slave furono tuttavia indebolite dall'atteggiamento dei polacchi che rimasero fedeli al governo centrale relegando il conflitto delle nazionalit\u00e0 a una disputa ceco-tedesca.\nAnche il Partito Socialdemocratico d'Austria non riusc\u00ec a controllare gli antagonismi fra le diverse nazionalit\u00e0 al suo interno. Nel 1899, al congresso del partito a Br\u00fcnn i socialdemocratici avevano presentato un programma di riforma nazionale basato su federalismo democratico che accordava il diritto delle decisioni nazionali a unit\u00e0 territoriali formate in base alla nazionalit\u00e0. Karl Renner e Otto Bauer, che pi\u00f9 tardi divennero leader del socialismo austro-tedesco, abbozzarono vari programmi per la soluzione del problema delle nazionalit\u00e0 in alcuni libri pubblicati tra il 1900 e il 1910. Tuttavia questi sforzi non riuscirono a impedire ai socialisti di dividersi anche lungo linee nazionali, tanto che nel 1910 i socialisti cechi si dichiararono indipendenti dal Partito Socialdemocratico d'Austria.\nStoria della Cecoslovacchia.\nLa lunga battaglia dei cechi contro i governatori austriaci e degli slovacchi contro gli ungheresi culmin\u00f2 durante la prima guerra mondiale, nel 1916, quando venne creato il Consiglio Nazionale Cecoslovacco.\nL'indipendenza della Cecoslovacchia fu proclamata ufficialmente a Praga il 28 ottobre 1918. Gli slovacchi si unirono ufficialmente al nuovo stato due giorni dopo nella citt\u00e0 di Martin. Fu adottata una costituzione temporanea e Tom\u00e1\u0161 Masaryk fu dichiarato Presidente il 14 novembre. Il Trattato di Saint Germain, firmato nel 1919, riconobbe formalmente la nuova repubblica. La nuova nazione aveva una popolazione di pi\u00f9 di 13,5 milioni di abitanti. Ereditando il 70-80% delle industrie dell'Impero austro-ungarico (principalmente nelle terre ceche), la Cecoslovacchia si ritrovava una delle dieci nazioni pi\u00f9 industrializzate al mondo.\nLo stato cecoslovacco era una democrazia parlamentare e stabil\u00ec che il ceco e lo slovacco fossero lingue ufficiali; il nuovo governo fu caratterizzato dalla stabilit\u00e0: la presidenza Masaryk dur\u00f2 ben diciassette anni dato che egli venne succeduto nel 1935 da Edvard Bene\u0161. \nNegli anni '30 la Cecoslovacchia, per via delle sue minoranze germanofone (tedeschi dei Sudeti) divenne uno dei nuovi obiettivi dell'irredentismo nazista. Alla Conferenza di Monaco del settembre 1938 Praga dovette cedere alla Germania nazista parti della Boemia, della Moravia e della Slesia. Neanche due mesi dopo il Primo Arbitrato di Vienna la costrinse a cedere anche la Slovacchia meridionale, a maggioranza magiara, all'Ungheria. Il 14 marzo 1939 la Slovacchia di Jozef Tiso ottenne l'indipendenza come stato satellite nazista. Hitler entr\u00f2 quindi a Praga, stabilendo il Protettorato di Boemia e Moravia.\nGli esiliati cecoslovacchi a Londra organizzarono il governo cecoslovacco in esilio, che fu riconosciuto dagli Alleati e riprese controllo della Cecoslovacchia liberata a partire dal 1944. La fine della guerra vide l'espulsione dei tedeschi dei Sudeti (2,9 milioni), mentre la maggior parte degli ungheresi di Slovacchia decise di restare. La Rutenia subcarpatica fu inoltre ceduta all'URSS. Il governo cecoslovacco post-bellico era formato da una coalizione del Fronte Nazionale tra Comunisti, Social Democratici e Socialisti, oltre al Partito Popolare Cattolico (in Moravia) e il Partito Democratico.\nAlle elezioni del 1946 il Partito Comunista di Cecoslovacchia (KS\u010c) si assicur\u00f2 una larga maggioranza, anche se restarono minoritari in Slovacchia. Edvard Bene\u0161 continu\u00f2 a detenere la carica di Presidente, mentre il leader comunista Klement Gottwald divenne Primo Ministro. In base agli ordini di Stalin, nel 1948 il partito comunista cecoslovacco assunse il potere tramite la minaccia di un golpe armato e di un intervento sovietico, ed espulse i non-comunisti dal governo (Colpo di stato cecoslovacco del 1948). Per vent'anni la Cecoslovacchia rimase a guida stalinista.\nNel 1968 con la primavera di Praga il partito, ora guidato da Alexander Dub\u010dek, tenta di introdurre una liberalizzazione della vita politica, culturale ed economica per realizzare \u201cun socialismo dal volto umano\u201d, ma in agosto l'intervento militare sovietico mette fine al nuovo corso. Dubcek e i suoi collaboratori devono prima capitolare alle condizioni sovietiche (ripristino della censura, reintegrazione dei vecchi dirigenti, allontanamento degli intellettuali e degli uomini non graditi all'URSS) e sono quindi destituiti ed espulsi. Per altri vent'anni la Cecoslovacchia resta nell'ortodossia sovietica\nManifestazioni anti-comuniste hanno inizio dal 1988 a Bratislava, allargandosi quindi al resto del paese. La repressione della rivolta studentesca da parte della polizia porta alla formazione del Forum Civico, guidato dallo scrittore e dissidente V\u00e1clav Havel, che ottenne il sostegno popolare di milioni di cechi e di slovacchi che formarono il Pubblico contro la violenza. Nella Rivoluzione di Velluto il partito comunista cecoslovacco accett\u00f2 di condividere il potere. \nHavel fu eletto Presidente della Cecoslovacchia il 29 dicembre e fu formato un governo di coalizione, in cui il Partito Comunista ebbe la minoranza dei ministeri. Le prime elezioni libere dal 1946 in Cecoslovacchia si tennero nel 1990, senza incidenti, con la vittoria del Forum Civico e del Pubblico contro la violenza. \nNel 1992 gli slovacchi chiesero maggiore autonomia bloccando il funzionamento del governo federale. Nelle elezioni del 1992, il Partito Democratico Civico di V\u00e1clav Klaus vinse nelle terre ceche, con la proposta di una riforma economica. Nell'ultima met\u00e0 dell'anno Klaus e Me\u010diar giunsero a un accordo secondo il quale le due repubbliche si sarebbero separate alla fine dell'anno.\nRepubblica Ceca indipendente.\nI membri del Parlamento della Cecoslovacchia, divisi lungo le linee nazionali, cooperarono per la formazione della legge di divisione. Nel gennaio del 1993 furono proclamate pacificamente e simultaneamente la Repubblica Ceca e la Slovacchia: entrambi i nuovi stati ottennero subito il riconoscimento degli Stati Uniti e dell'Unione Europea.\nIntegrazione europea.\nLa Repubblica Ceca ha aderito all'Unione Europea dal 1\u00ba maggio 2004.\nDei circa 55,21% degli aventi diritto di voto che hanno partecipato al referendum, hanno votato per l'adesione circa il 77,33%, pari al 42,7% circa di tutti gli aventi diritto al voto.\nQueste le tappe percorse dalla Repubblica Ceca nel processo di integrazione europea:"}
{"id": "2775775", "revid": "830939", "url": "https://it.wikipedia.org/wiki?curid=2775775", "title": "Stefan Sofijanski", "text": "Biografia.\nLaureato in statistica all'Istituto Superiore di Economia \"Karl Marx\", Sofijanski ricopr\u00ec svariati incarichi al Ministero delle Comunicazioni e dell'Informazione durante il periodo di governo comunista e nel governo di Filip Dimitrov fino a diventare uno dei membri di spicco dell'Unione delle Forze Democratiche (UDF). Fu rieletto due volte, nel 1999 e nel 2003 fino al 2005 quando si dimise per diventare deputato parlamentare. Nel 1997 fu nominato primo ministro ad interim dal presidente Pet\u0103r Stojanov fino a che Ivan Kostov non ebbe modo di formare il nuovo governo.\nNel 2001 annunci\u00f2 che avrebbe lasciato l'UFD per formare un proprio partito . Alla fine diede vita all'Unione dei Democratici Liberi e, pur rimanendo una parte dell'UFDS, si sono uniti all'Unione Popolare Bulgara. Il 1\u00ba gennaio 2007 entr\u00f2 a far parte del parlamento europeo come uno dei membri ad interim della Bulgaria fino alle elezioni parlamentari europee nel maggio dello stesso anno.\nNel giugno 2008 Sofijanski si attir\u00f2 addosso svariati critiche dai fautori dei diritti umani per i suoi punti di vista omofobi in seguito al primo gay pride bulgaro. In un'intervista radio Sofijanski afferm\u00f2 che \"\"non avrebbe mai autorizzato la parata\", mentre era ancora sindaco di Sofia. Riguardo alla comunit\u00e0 GLBT afferm\u00f2 che \"queste persone hanno il diritto alle proprie scelte personali e private, comunque l'omosessualit\u00e0 \u00e8 condannata dalla Bibbia ed innaturale e non ha diritto di pubblicizzarsi. \u00c8 come se i ladri facessero una parata - perch\u00e9 queste persone sono ladri di moralit\u00e0\"\"."}
{"id": "2775777", "revid": "574302", "url": "https://it.wikipedia.org/wiki?curid=2775777", "title": "Costa Rica ai Giochi olimpici", "text": "La Costa Rica ha partecipato per la prima volta ai Giochi olimpici nel 1936.\nGli atleti costaricani hanno vinto quattro medaglie ai Giochi olimpici estivi, mentre non ne hanno mai vinte ai Giochi olimpici invernali.\nIl Comitato Olimpico della Costa Rica, creato nel 1953, venne riconosciuto dal CIO nel 1954."}
{"id": "2775779", "revid": "92723", "url": "https://it.wikipedia.org/wiki?curid=2775779", "title": "Comita II d'Arborea", "text": "Biografia.\nComita II (o Comita III secondo altre numerazioni) era figlio di Gonario II, capostipite della dinastia \"Lacon-Serra\". Spos\u00f2 Elena de Orrubu, madre di Barisone I di Arborea. La datazione e gli eventi cronologici del suo regno sono oscuri.\nComita succedette a Costantino I, che mor\u00ec prematuramente. La data della successione si fa coincidere col 1131, quando per la prima volta \u00e8 citato in una comunicazione con la Repubblica di Genova. Nel 1130, Costantino, Gonario II di Torres, e Comita I di Gallura dichiarano fedelt\u00e0 all'Arcivescovo di Pisa. Nel 1133, Papa Innocenzo II elev\u00f2 Genova allo stato di arcivescovato e Durante le guerre nel decennio successivo, Comita fu l'unico alleato dei genovesi.\nDal 1133 al 1145, c'\u00e8 un vuoto nelle testimonianze riferite a Comita contro il Giudicato di Torres. Nel 1145, Comita riassunse il potere fu scomunicato da Balduino, arcivescovo di Pisa. Il prelato pisano, attraversando l'isola in qualit\u00e0 di legato del Papa, scomunic\u00f2 Comita per aver oppresso il popolo e per aver combattuto contro Pisa e contro il suo volere. Bernardo di Chiaravalle mand\u00f2 una missiva a Papa Eugenio III per giustificare la decisione della scomunica. Comita mor\u00ec subito dopo."}
{"id": "2775783", "revid": "1543377", "url": "https://it.wikipedia.org/wiki?curid=2775783", "title": "Campionati del mondo di ciclismo su strada 1961", "text": "I Campionati del mondo di ciclismo su strada 1961 si disputarono a Berna in Svizzera il 3 settembre.\nFurono assegnati tre titoli:\nStoria.\nDopo il titolo del 1960, il belga Rik Van Looy si ripet\u00e9 nell'edizione 1961 sul circuito di Berna. Controll\u00f2 la corsa, annullando tutti i tentativi di attacco, e regol\u00f2 in volata un gruppo di ventisei corridori. Su settantuno corridori partiti, trentadue conclusero la prova.\nTripletta francese nella prova dilettanti, con Jean Jourden medaglia d'oro, Henri Belena d'argento e Jacques Gestraud bronzo. Tra le donne si impose invece la belga Yvonne Reynders, al secondo successo dopo quello del 1959."}
{"id": "2775784", "revid": "287204", "url": "https://it.wikipedia.org/wiki?curid=2775784", "title": "Pomez\u00ed nad Oh\u0159\u00ed", "text": "Pomez\u00ed nad Oh\u0159\u00ed (in tedesco \"M\u00fchlbach\") \u00e8 un comune ceco del distretto di Cheb, nella regione di Karlovy Vary.\nGeografia fisica.\nI comuni limitrofi sono Pomezna, Fischern e Schirnding ad ovest, Cetnov, Luzna, Hurka, Dobrosov, Krapice, Ostroh, Seichenreuth e Poustka a nord, Horni Pelhrimov e Skalka ad est e Horni Hranicna, Pechtnersreuth, Seedorf e Munchenreuth a sud.\nPomez\u00ed si trova nel Fichtelgebirge, sulla riva destra dell'Oh\u0159e, sul lago artificiale di Skalka. A sud del paese corre il tronco ferroviario Norimberga-Cheb, a ovest passa la strada statale 6/E 48 da Karlovy Vary a Schirnding. A sud est si elevano la Zelen\u00e1 hora (637 m).\nStoria.\nLa prima menzione scritta del comune risale al 1322. Durante il XV e il XVI secolo il paese fu devastato da diverse truppe di passaggio sulla via imperiale tra Norimberga e Cheb, che attraversava Pomez\u00ed. Nel 1575 emerse un'importante cava d'ardesia. Dal 1714 il villaggio rec\u00f2 il nome di M\u00fchlbach. Nell'anno 1785 fu fondata una fabbrica d'allume, esistita fino al 1833. Tra il 1841 e il 1922 fu condotto lo scavo di molti pozzi carboniferi.\nDopo l'abolizione della signoria fondiaria, dal 1850 M\u00fchlbach si costitu\u00ec in comune del distretto di Eger (Cheb) con le frazioni Liebeneck, Rathsam, Pirk, Oberkunreuth, Unterkunreuth e Zettendorf. Con l'entrata in funzione del tronco Schirnding-Eger, nel 1883, il paese ottenne un raccordo ferroviario. Nell'anno 1900 inizi\u00f2 la costruzione del ponte di Markhausen (Pomezn\u00e1). Fino a quel momento v'era a M\u00fchlbach un guado del fiume. Tra il 1906 e il 1907 sorse un altro piccolo ponte ad arco di cemento, che sarebbe stato distrutto durante la seconda guerra mondiale. Nel 1921 Rathsam divenne parte del comune di Markhausen. In seguito all'accordo di Monaco del 1938, M\u00fchlbach fu assegnata al Terzo Reich e fino al 1945 appartenne al distretto di Eger. Negli ultimi giorni della seconda guerra mondiale, presso il paese si svolsero azioni militari. La scuola e quattro abitazioni civili ne restarono gravemente danneggiate. La \"Wehrmacht\" fece saltare il ponte di Eger e interruppe cos\u00ec il collegamento con Pirk e Zettendorf. Finita la guerra, il comune torn\u00f2 alla Cecoslovacchia. Nel 1946 M\u00fchlbach si componeva di 99 case. Il comune fu rinominato Pomez\u00ed nad Oh\u0159\u00ed il 1\u00ba agosto 1947. Dopo l'espulsione dei tedeschi vivevano a Pomez\u00ed 256 cechi e slovacchi. La costruzione della cortina di ferro negli anni 1950 fren\u00f2 lo sviluppo del paese. Il confine attraversava la zona, i campi ricadevano entro delle recinzioni e i boschi erano in parte sbarrati. I paesi vicini Pomezn\u00e1 e Horn\u00ed Pelh\u0159imov furono completamente demoliti.\nTra il 1962 e il 1965 fu sbarrato il corso dell'Oh\u0159e. La diga di Skalka serv\u00ec dapprima al fabbisogno energetico e d'acqua potabile di Cheb. Dopo il completamento della diga di Horka, il lago artificiale fu reso disponibile per fini ricreativi. Nel 1965 avvenne l'incorporamento delle frazioni B\u0159\u00edza e Cetnov, isolate dalla diga, nella citt\u00e0 di Cheb. Nel 1973, merc\u00e9 l'accresciuto traffico camionale per il valico di frontiera di Schirnding, la posa della strada statale 6.\nNel 1976 Pomez\u00ed perse la sua autonomia da Cheb. Dal 1990, la citt\u00e0 \u00e8 tornata comune indipendente. Essa appartiene alla microregione Chebsko. Nell'anno 2008, la stazione ferroviaria di Pomez\u00ed nad Oh\u0159\u00ed, chiusa dal 1945, fu reinaugurata; il 15 giugno 2008 rientr\u00f2 in funzione nella tabella di marcia come fermata a richiesta dei treni tra Marktredwitz e Cheb ."}
{"id": "2775785", "revid": "19330", "url": "https://it.wikipedia.org/wiki?curid=2775785", "title": "Stefan Sofiyanski", "text": ""}
{"id": "2775787", "revid": "599013", "url": "https://it.wikipedia.org/wiki?curid=2775787", "title": "Bed\u0159ichov", "text": ""}
{"id": "2775793", "revid": "1543377", "url": "https://it.wikipedia.org/wiki?curid=2775793", "title": "Campionati del mondo di ciclismo su strada 1962", "text": "I Campionati del mondo di ciclismo su strada 1962 si disputarono a Sal\u00f2 in Italia il 2 settembre 1962. In questa edizione fu introdotta la cronometro a squadre, riservata alla categoria uomini dilettanti.\nFurono assegnati quattro titoli:\nStoria.\nIl mondiale del 1962 vide come principale pretendente il belga Rik Van Looy, alla ricerca del terzo titolo consecutivo e su cui le altre selezioni avevano improntato la corsa. Quando per\u00f2 a pochi giri dalla fine una fuga si stacc\u00f2 dal gruppo principale, nessuno dei big cerc\u00f2 di riassorbire il tentativo. Il francese Jean Stablinski arriv\u00f2 solo al traguardo, staccando di oltre un minuto Seamus Elliott e Joseph Hoevenaers. Su sessantanove corridori partiti, trentasei conclusero la prova.\nLa selezione italiana domin\u00f2 le gare della categoria dilettanti, tornando a vincere il titolo nella corsa in linea con Renato Bongioni e aggiudicandosi la prima cronometro a squadre iridata con Mario Maino, Antonio Tagliani, Dino Zandeg\u00f9 e Danilo Grassi. Tripletta del Belgio invece nella gara femminile, in cui si impose Marie-Rose Gaillard, davanti a Yvonne Reynders, argento dopo i due successi del 1959 e 1961, e Marie-Th\u00e9r\u00e8se Naessens."}
{"id": "2775794", "revid": "1543377", "url": "https://it.wikipedia.org/wiki?curid=2775794", "title": "Vox balenae", "text": "Con l'espressione vox balenae (in latino, \"voce di balena\") ci si riferisce a un particolare registro dell'organo.\nStruttura.\nRegistro da 64' estremamente raro, \u00e8 presente nella pedaliera e produce un suono cos\u00ec profondo da sembrare solo una forte vibrazione. Solitamente, il suono \u00e8 prodotto mediante il sistema del terzo suono di Tartini.\nLa \"vox balenae\" \u00e8 presente nella pedaliera dell'organo del duomo di Colonia, della chiesa di san Fridolin a M\u00fcnster e nella First United Methodist Church di Richardson, in Texas."}
{"id": "2775797", "revid": "599013", "url": "https://it.wikipedia.org/wiki?curid=2775797", "title": "Ben\u00e1tky", "text": ""}
{"id": "2775799", "revid": "767487", "url": "https://it.wikipedia.org/wiki?curid=2775799", "title": "Campionati del mondo di ciclismo su strada 1963", "text": "I Campionati del mondo di ciclismo su strada 1963 si disputarono a Ronse in Belgio l'11 agosto 1963.\nFurono assegnati quattro titoli:\nStoria.\nCon Rik Van Looy alla ricerca, davanti al pubblico di casa, della terza affermazione mondiale e un circuito disegnato apposta per le sue caratteristiche di velocista, il belga rappresentava ancora il principale favorito alla vittoria finale. Durante lo sprint per\u00f2, il giovane connazionale Benoni Beheyt, che doveva tiragli la volata non si scans\u00f2 per far passare il capitano, lo respinse anche con una spinta e al fotofinish fu dichiarato campione del mondo. Su settanta corridori partiti, trentasei conclusero la prova.\nL'Italia conferm\u00f2, con Flaviano Vicentini, il titolo in linea dilettanti, mentre la cronometro a squadre fu vinta dalla Francia. Tra le donne torn\u00f2 alla vittoria la belga Yvonne Reynders, al terzo titolo mondiale dopo quelli di 1959 e 1961 e l'argento del 1962."}
{"id": "2775802", "revid": "108872471", "url": "https://it.wikipedia.org/wiki?curid=2775802", "title": "L'attore", "text": "L'attore \u00e8 un'opera realizzata nell'inverno del 1904 - 1905 dal pittore spagnolo Pablo Picasso e conservata al Metropolitan Museum of Art di New York.\nQuest'opera \u00e8 realizzata con la tecnica dell'olio su tela e misura cm 196,2x115,5. Il dipinto \u00e8 entrato a far parte della collezione del museo nel 1952 a seguito della donazione fatta dalla sig.ra Thelma Chrysler Foynel 2010 una giovane donna stava frequentando una lezione quando accidentalmente cadde creando uno squarcio grande 15 cm nella parte inferiore del quadro.La giovane studentessa non ha riscontrato nessun problema dopo il disastro anche perch\u00e9 dopo tre mesi di restauro l\u2019opera \u00e8 tornata come nuova protetta da plexiglas per ogni evenienza.\nDanneggiamento.\nIl 22 gennaio 2010, la tela \u00e8 stata danneggiata, incidentalmente, da una visitatrice del museo che ha provocato un taglio nella parte inferiore del dipinto di 15\u00a0cm. Il taglio non coinvolge aspetti focali dell'opera e la stessa \u00e8 stata immediatamente trasferita in un laboratorio per venire sottoposta a restauro."}
{"id": "2775812", "revid": "2121138", "url": "https://it.wikipedia.org/wiki?curid=2775812", "title": "Morfologia matematica", "text": "La morfologia matematica (brevemente MM) \u00e8 una teoria ed una tecnica per l'analisi delle forme geometriche. Solitamente si applica nell'elaborazione digitale delle immagini (computer grafica), ma anche in grafi, e nella geometria solida.\nStoria.\nLa Morfologia matematica \u00e8 nata nel 1964 dal lavoro collaborativo di Georges Matheron e Jean Serra, alla \u00c9cole des mines di Parigi, in Francia.\nNel 1968 fu fondato a Fontainebleau, (Francia) da \u00c9cole des mines il centro di morfologia matematica diretto da essi.\nI primi anni hanno lavorato sulle immagini binarie trattate come insiemi e generate da un grande numero di operatori e tecniche binarie:\nTrasformazione hit-or-miss, dilatazione, erosione, apertura, chiusura, granulometria, assottigliamento, scheletrizzazione, bisettore condizionale ed altri.\nOperatori di base.\nGli operatori di base sono invarianti alla traslazione e sono: erosione, dilatazione, apertura e chiusura. Nel seguito \"E\" indica uno spazio euclideo o una griglia discreta.\nErosione.\nL'erosione di un'immagine binaria \"A\" eseguita dall'elemento \"B\" \u00e8 definita da:\ndove \"B\"\"z\" \u00e8 la traslazione di \"B\" grazie al vettore z, ad esempio, formula_2, formula_3. \nDilatazione.\nLa dilatazione di un'immagine binaria \"A\" eseguita dall'elemento \"B\" \u00e8 definita da:\nLa dilatazione \u00e8 commutativa, ovvero: formula_5.\nLa dilatazione pu\u00f2 anche essere ottenuta con: formula_6,\ndove \"B\"\"s\" \u00e8 la rotazione simmetrica di \"B\", ovvero formula_7."}
{"id": "2775814", "revid": "838137", "url": "https://it.wikipedia.org/wiki?curid=2775814", "title": "Eugeniusz Baziak", "text": "Biografia.\nMinistero sacerdotale ed episcopale.\nDopo esserne stato per lungo tempo rettore del seminario, nel 1933 fu nominato vescovo ausiliare di Leopoli, in Ucraina, citt\u00e0 di cui divenne arcivescovo nel 1944. Il governo sovietico per\u00f2 prima lo intern\u00f2 e poi lo espulse.\nSi rec\u00f2 quindi a Cracovia, invitato dall'arcivescovo Adam Stefan Sapieha, con cui per\u00f2 ebbe rapporti difficili: Baziak aveva infatti posizioni pi\u00f9 intransigenti nei confronti dei comunisti.\nNel 1951, dopo la morte del cardinale Sapieha, divenne amministratore apostolico \"sede vacante\" di Cracovia: la Santa Sede infatti voleva nominare Baziak, ma il governo comunista, che in base ad un accordo con la Chiesa polacca aveva potere di veto, non era d'accordo. La Chiesa lo consider\u00f2 comunque arcivescovo \"di fatto\". Mantenne la carica fino alla morte, nella notte fra il 14 e il 15 giugno 1962.\nGli succedette, quale vicario capitolare, l'allora vescovo ausiliare Karol Wojty\u0142a, futuro papa Giovanni Paolo II, che aveva ricevuto la consacrazione episcopale dallo stesso Baziak nel 1958.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2775818", "revid": "467420", "url": "https://it.wikipedia.org/wiki?curid=2775818", "title": "Israele ai Giochi olimpici", "text": "Israele ha partecipato per la prima volta ai Giochi olimpici nel 1952, e da allora ha preso parte a tutte le edizioni estive ad eccezione di Mosca 1980, in cui ader\u00ec al boicottaggio proclamato dagli Stati Uniti. La prima partecipazione ai Giochi invernali \u00e8 invece del 1994.\nDurante i Giochi del 1972, undici atleti israeliani furono uccisi da un commando dell'organizzazione palestinese Settembre Nero.\nGli atleti israeliani hanno vinto 13 medaglie, tutte nei Giochi estivi.\nIl Comitato Olimpico d'Israele, fondato nel 1933 come Comitato del Mandato britannico della Palestina, \u00e8 stato riconosciuto dal CIO nel 1952."}
{"id": "2775822", "revid": "212348", "url": "https://it.wikipedia.org/wiki?curid=2775822", "title": "Ciclo gelo - disgelo", "text": ""}
{"id": "2775826", "revid": "729019", "url": "https://it.wikipedia.org/wiki?curid=2775826", "title": "Birch Gun", "text": "Il Birch Gun fu il primo effettivo esempio al mondo di semovente d'artiglieria, il cui nome deriva da quello del generale Sir Noel Birch, maggior generale d'artiglieria inglese.\nIl modello sperimentale Mk I fu realizzato nel 1925 dalla Woolwich Royal Arsenal, costruito sul modello del carro Vickers Medium Mark II modificato, su cui fu montato un cannone campale Ordnance QF 18 lb da 84\u00a0mm.\nUna seconda versione, l'Mk II fu costruita nel 1926, disponeva invece di un cannone da 75\u00a0mm, con un alzo migliore del cannone, che gli consentiva di colpire sia bersagli terrestri che aerei.\nMa a causa della pressione politica dei vertici militari, che mal vedevano le innovazioni tecniche, il progetto fu fermato dopo la progettazione nel 1928 della terza versione, l'Mk III.\nArmamento.\nL'armamento originale consisteva in un cannone campale Ordnance QF 18 pounder da 84\u00a0mm (3.3 pollici), nella seconda versione, Mk II fu sostituito da un cannone da 75\u00a0mm pi\u00f9 efficace, perch\u00e9 in grado di colpire obiettivi in cielo e su terra, e con maggiore cadenza di fuoco.\nVarianti.\nIl prototipo iniziale, il \"Mark I\", fece la sua prima apparizione nel gennaio del 1925 e trascorse l'anno successivo prendendo parte a manovre di esercitazione soprattutto con la 28ima batteria della 9\u00aa Brigata d'artiglieria campale. Il \"Mark I\" \u00e8 stato poi trasferito al la 20ima batteria, che successivamente ricevette in consegna tre \"Birch gun Mark II\" nel luglio 1926 seguiti poi da un altro semovente giunto in settembre. Questo port\u00f2 il potenziale della batteria a cinque semoventi, che parteciparono a varie esercitazioni sul campo come parte della \"Experimental Mechanised Force\" (forza meccanizzata sperimentale) che fu poi sciolta nel febbraio 1929.\nTutti e cinque i semoventi sono stati infine ritirati tra giugno e luglio 1931, ponendo fine ad altre esercitazioni con semoventi cingolati nell'esercito inglese fino all'avvento di vari modelli approntati frettolosamente durante le prime vasi della seconda guerra mondiale quando la Gran Bretagna si rese conto della necessit\u00e0 di questi mezzi.\nI primi successori del \"Birch gun\" furono quindi il Bishop e il Sexton. Altri due \"Birch gun mark III\" furono prodotti, ma non furono mai trasferiti in servizio ad alcuna unit\u00e0. Questi non erano altro che cannoni montati in una torretta girevole in barbetta con una ridotta elevazione quindi inefficaci per le richieste belliche.\nUtilizzo.\nIl Birch Gun fu utilizzato inizialmente dall'Experimental Mechanised Force (una brigata meccanizzata inglese) fin dal 1920 come veicolo sperimentale.\nDopo alcuni anni di prove e test, fu deciso di impegnarlo teoricamente in una divisione che avrebbe combinato carri armati e fanteria in grado di spostarsi con mezzi di trasporto corazzati.\nDivisione che fu concepita con il seguente ordine:"}
{"id": "2775829", "revid": "47112", "url": "https://it.wikipedia.org/wiki?curid=2775829", "title": "Morfologia (matematica)", "text": ""}
{"id": "2775834", "revid": "123111437", "url": "https://it.wikipedia.org/wiki?curid=2775834", "title": "OPEN", "text": "OPEN, Esposizione Internazionale di Sculture ed Installazioni, \u00e8 una mostra d'arte che si tiene annualmente a Venezia Lido parallelamente alla Mostra internazionale d'arte cinematografica di Venezia.\nStoria.\nNata nel 1998 su iniziativa di Paolo de Grandis, l'iniziativa aveva l'obiettivo di affiancare alla mostra del cinema un appuntamento dedicato alla scultura. Gi\u00e0 dalla prima edizione hanno partecipato artisti di rilievo internazionale come Beverly Pepper, Costas Varotsos e Pierpaolo Calzolari. Negli anni successivi la mostra si \u00e8 affermata come importante appuntamento nel calendario dell'arte moderna.\nOPEN si basa sul principio significativo di invitare un artista per ogni nazione partecipante: gli artisti che partecipano alla esposizione rappresentano il loro paese in un ambiente prestigioso e di cultura internazionale e palesano il legame fra le arti visive e il cinema attraverso la loro presenza artistica lungo il percorso espositivo nevralgico lidense.\nCatalogo.\nLa mostra \u00e8 accompagnata da un catalogo pubblicato da Bellati Editore in cui sono raccolte le immagini delle opere esposte e i testi degli interventi critici su di esse."}
{"id": "2775837", "revid": "1543377", "url": "https://it.wikipedia.org/wiki?curid=2775837", "title": "Campionati del mondo di ciclismo su strada 1964", "text": "I Campionati del mondo di ciclismo su strada 1964 si disputarono a Sallanches in Francia dal 3 al 6 settembre 1964. La cronometro a squadre si tenne ad Albertville.\nFurono assegnati quattro titoli:\nStoria.\nL'edizione del 1964 fu la prima ad essere trasmessa in televisione. Il difficile circuito di Sallanches si adattava alle caratteristiche del campione di casa Jacques Anquetil, vincitore di Giro d'Italia e Tour de France di quell'anno, sfavorendo invece il velocista belga Rik Van Looy.\nLa gara di professionisti fu animata sin dall'inizio. Durante il penultimo giro part\u00ec l'azione decisiva, con l'attacco dell'olandese Jan Janssen e del francese Raymond Poulidor, \"nemico\" del favorito Anquetil (fuggirono dai cinque altri\u00a0\u2014 tra loro lo stesso Anquetil e gl'italiani Vittorio Adorni ed Italo Zilioli\u00a0\u2014 tutti e sette avevano seminato il gruppo principale). Adorni, in vista del traguardo, si riport\u00f2 sui due leader, ma non riusc\u00ec a vincere\u00a0\u2014 fu Jansen a prevalere in volata, sui due concorrenti. Su sessantadue corridori partiti, quaranta conclusero la prova.\nUn giovane Eddy Merckx vinse la prova in linea dilettanti, mentre la cronometro a squadre torn\u00f2 ad essere vinta dalla Italia. Tra le donne arriv\u00f2 la prima vittoria dell'Unione Sovietica con Emilia Sonka."}
{"id": "2775839", "revid": "933835", "url": "https://it.wikipedia.org/wiki?curid=2775839", "title": "Godfried van Mierlo", "text": "Biografia.\nA sedici anni entr\u00f2 nell'ordine dei Domenicani a 's-Hertogenbosch. Ricevette il dottorato in teologia e divenne provinciale del suo ordine. L'11 dicembre 1570 papa Pio V lo nomin\u00f2 vescovo di Haarlem e abate dell'abbazia di Egmond. L'11 febbraio 1571 fu consacrato ad Anversa e tre mesi dopo prese possesso della Cattedrale di San Bavo. Il 29 maggio 1578, giorno del Corpus Domini, i calvinisti, aiutati dall'esercito dello Stato, invasero la cattedrale, uccisero il pievano e distrussero gli interni.\nIl vescovo van Mierlo, sotto mentite spoglie, era gi\u00e0 fuggito dalla citt\u00e0. Papa Gregorio XIII lo ricevette a Roma e lo nomin\u00f2 vescovo ausiliare di M\u00fcnster. Si rec\u00f2 nella diocesi di Deventer, con il compito di riconsacrare tutte le chiese.\nFu sepolto nella chiesa di San Lebuino.\nGenealogia episcopale.\nLa genealogia episcopale \u00e8:"}
{"id": "2775840", "revid": "1784425", "url": "https://it.wikipedia.org/wiki?curid=2775840", "title": "Themistokl\u012bs Sofoul\u012bs", "text": "Dopo aver studiato filosofia all'universit\u00e0 di Atene e poi in Germania, si specializz\u00f2 in archeologia.\nNel 1900 abbandon\u00f2 gli scavi archeologici e entr\u00f2 in politica venendo eletto in Parlamento. Si batt\u00e9 per maggiore autonomia per l'isola di Samo (che in quel periodo era sotto la dominazione dell'Impero Ottomano) come era stabilito nel trattato del 1832.\nNel 1907 organizz\u00f2 una protesta contro il governatore dell'isola, Andreas Kopasis (nominato dalla Sublime Porta), che chiese l'intervento dell'esercito turco. Dopo l'omicidio di Kopasis Sofoul\u012bs fugg\u00ec in Grecia. Il successore di Kopasis, Grigorios Vegleris, non riusc\u00ec a placare il malcontento popolare e nel 1912 Sofoul\u012bs torn\u00f2 a Samo per guidare la sommossa. L'11 novembre cre\u00f2 una commissione rivoluzionaria che chiese l'unificazione con la Grecia; il 23 dicembre 1912 venne firmata una tregua e l'esercito turco si ritir\u00f2 dall'isola.\nL'unificazione avvenne ufficialmente il 2 marzo 1913 e Sofoul\u012bs rimase presidente ad interim di Samo fino all'aprile 1914 quando venne nominato comandante generale in Macedonia. Rimase a Salonicco fino al febbraio 1915 quando si dimise in seguito ai fortissimi contrasti tra l'allora primo ministro Eleutherios Venizelos ed il re Costantino I.\nNel maggio 1915 venne eletto in parlamento e, durante il periodo dello scisma nazionale, fece parte del governo di Salonicco di Venizelos come ministro degli Interni.\nIn seguito all'esilio di Costantino I, Venizelos ed il suo governo tornarono ad Atene e Sofoul\u012bs venne eletto presidente del Parlamento, carica che mantenne fino al 1920.\nQuando Venizelos decise di ritirarsi dalla vita politica riparando a Parigi, Sofoul\u012bs lo sostitu\u00ec alla guida del partito liberale e dal 25 luglio al 27 settembre 1924 ricopr\u00ec la carica di premier\nNel 1926, dopo la fine della dittatura di Theodoros Pangalos, venne nuovamente nominato presidente del Parlamento. Nel 1928 - dopo la vittoria elettorale di Venizelos che intanto era tornato in patria - entr\u00f2 nel governo come ministro della Guerra. Nel 1930 torn\u00f2 alla carica di presidente del Parlamento fino al 1933 quando i liberali vennero sconfitti e i popolari salirono al potere con la formazione del gabinetto di Panag\u012bs Tsaldar\u012bs.\nLa Grecia attravers\u00f2 in quegli anni un periodo molto turbolento e venne restaurata la monarchia nell'ambito di un assetto costituzionale. Il re Giorgio II apprezz\u00f2 la moderazione di Sofoul\u012bs che il 16 marzo 1936 venne rieletto presidente del Parlamento. Nello stesso anno firm\u00f2 un accordo con Sklavainas, leader del Partito Comunista di Grecia (KKE).\nNel 1944, dopo l'occupazione da parte della Germania nazista, venne messo agli arresti domiciliari. Dopo la liberazione torn\u00f2 ad esser protagonista della vita politica del Paese e dal 1945 al 4 aprile 1946. Dopo la sconfitta alle elezioni del 1946 dovette dimettersi ma torn\u00f2 alla guida del governo il 7 settembre 1947. Durante la guerra civile gioc\u00f2 un ruolo importante per la vittoria degli anti-comunisti e nel 1949 convinse Alexandros Papagos a tornare alla sua carica di generale dell'esercito."}
{"id": "2775847", "revid": "125618471", "url": "https://it.wikipedia.org/wiki?curid=2775847", "title": "Macedonia del Nord ai Giochi olimpici", "text": "La Macedonia del Nord ha partecipato per la prima volta ai Giochi olimpici nel 1996, e da allora \u00e8 stata presente ad ogni edizione sia estiva che invernale. I suoi atleti gareggiavano sotto il nome di \"Former Yugoslav Republic of Macedonia\" (ex repubblica jugoslava di Macedonia) a causa di una disputa con la Grecia sul nome dello stato, risolta nel 2019 con l'adozione dell'attuale nome.\nIl Comitato Olimpico Nord Macedone () \u00e8 stato fondato nel 1992 e riconosciuto dal CIO l'anno successivo."}
{"id": "2775849", "revid": "1543377", "url": "https://it.wikipedia.org/wiki?curid=2775849", "title": "Campionati del mondo di ciclismo su strada 1965", "text": "I Campionati del mondo di ciclismo su strada 1965 si disputarono a Lasarte-Oria in Spagna dal 31 agosto al 5 settembre 1965.\nFurono assegnati quattro titoli:\nStoria.\nL'edizione del 1965, la prima organizzata in Spagna, vide le importanti debacle di Rik Van Looy e Jacques Anquetil, che in quella stagione aveva puntato tutto sulla corsa iridata. L'Italia, privata pochi giorni prima della gara dei due capitani Vittorio Adorni e Felice Gimondi, si ritrov\u00f2 impreparata. Il titolo fu assegnato con una volata a due tra il britannico Tom Simpson e il tedesco Rudi Altig, unici di una lunga fuga a resistere in testa alla corsa, che vide vittorioso il primo. Su settantaquattro corridori partiti, cinquantasei conclusero la prova.\nIl titolo in linea dilettanti fu vinto dal francese Jacques Botherel, mentre la nella cronometro a squadre conferm\u00f2 il titolo l'Italia. Tra le donne prima vittoria della Germania dell'Est con Elfriede Eicholz."}
{"id": "2775854", "revid": "767487", "url": "https://it.wikipedia.org/wiki?curid=2775854", "title": "Associazione Sportiva Cittadella Padova 2003-2004", "text": ""}
{"id": "2775869", "revid": "62004", "url": "https://it.wikipedia.org/wiki?curid=2775869", "title": "Campionati del mondo di ciclismo su strada 1966", "text": "I Campionati del mondo di ciclismo su strada 1966 si disputarono sul circuito del N\u00fcrburgring in Germania.\nFurono assegnati tre titoli:\nStoria.\nL'edizione del 1966 vedeva come principali pretendenti al titolo il tedesco Rudi Altig, argento nel 1965, i francesi Jacques Anquetil e Raymond Poulidor e la selezione italiana con Felice Gimondi, Gianni Motta, Michele Dancelli e Franco Bitossi. All'inizio dell'ultimo giro si form\u00f2 un gruppo in testa alla corsa, tra cui otto sembravano essere i favoriti alla vittoria - i favoriti della vigilia Gimondi, Motta, Zilioli, Anquetil e Poulidor, cui si aggiungevano Jean Stablinski e i belgi Martin Van Den Bossche ed Eddy Merckx. Dal gruppo principale si stacc\u00f2 Altig che, spinto dal tifo del pubblico di casa, si lanci\u00f2 all'inseguimento dei fuggitivi che raggiunse e super\u00f2, arrivando solo al traguardo. Altig fu favorito nella sua azione dalla collaborazione dell'ingenuo francese Lucien Aimar, che favor\u00ec il rientro del tedesco nel gruppo in cui vi erano i due suoi capitani. Su settantaquattro corridori partiti, ventidue conclusero la prova.\nEvert Dolman riport\u00f2 il titolo dilettanti ai Paesi Bassi dieci anni dopo la vittoria di Frans Mahn nel 1956, mentre la cronometro a squadre fu vinta dalla Danimarca. Tra le donne torn\u00f2 alla vittoria la belga Yvonne Reynders, al quarto titolo mondiale."}
{"id": "2775876", "revid": "190578", "url": "https://it.wikipedia.org/wiki?curid=2775876", "title": "Moldavia ai Giochi olimpici", "text": "La Moldavia ha partecipato per la prima volta ai Giochi olimpici nel 1994, e da allora ha preso parte a tutte le edizioni dei Giochi, sia quelle estive che quelle invernali.\nGli atleti moldavi hanno vinto otto medaglie, tutte nei Giochi estivi, nessuna delle quali d'oro.\nIl Comitato Nazionale Olimpico Moldavo, fondato nel 1991, \u00e8 stato riconosciuto dal CIO nel 1993."}
{"id": "2775878", "revid": "124123", "url": "https://it.wikipedia.org/wiki?curid=2775878", "title": "\u015e\u00fckr\u00fc Saraco\u011flu", "text": "Biografia.\nDi origini albanesi da parte di padre, dopo aver studiato all'Accademia di Scienze politiche di Ginevra, torn\u00f2 in patria in seguito all'occupazione greca di Smirne per partecipare alla lotta contro l'invasore.\nNel 1923 entr\u00f2 nell'Assemblea nazionale e durante il gabinetto di Ali Fethi Okyar ricopr\u00ec la carica di ministro dell'Educazione. In seguito venne inserito nella Commissione per lo scambio delle popolazioni che si sarebbe occupata di negoziare con il governo di Atene.\nFu ministro delle Finanze dal 1927 al 1930 nel governo di \u0130smet Pasci\u00e0; nel 1931 presiedette la Commissione che si rec\u00f2 a Parigi per risolvere l'annoso problema del debito pubblico dell'Impero Ottomano. Nel 1933 torn\u00f2 a far parte di una compagine di governo come ministro della Giustizia; nel 1938 ottenne la carica di ministro degli Esteri nell'esecutivo guidato da Celal Bayar, che mantenne fino al 1942. In questo periodo la sua azione fu rivolta all'obiettivo di tenere la Turchia fuori dalla seconda guerra mondiale, osservando una stretta neutralit\u00e0 sia nei confronti della Germania che della Gran Bretagna.\nNel 1942, dopo la morte di Refik Seydam e le successive elezioni, assunse la carica di capo del governo, continuando a perseguire in politica estera la stessa condotta precedente, tanto pi\u00f9 che dal 1944 assunse anche la carica di ministro degli Esteri \"ad interim\". La sua posizione divenne sempre pi\u00f9 favorevole agli Alleati, via via che le vicende della guerra progredivano verso una loro vittoria finale; nel gennaio 1945 dichiar\u00f2 guerra alla Germania, preoccupato anche dal fatto che l'Unione Sovietica potesse avanzare richieste territoriali nei confronti della Turchia.\nAlla met\u00e0 del 1946 fu costretto a dimettersi per motivi di salute. Nel 1948 venne eletto presidente del Parlamento, carica che ricopr\u00ec fino al 1950, quando si ritir\u00f2 dalla vita politica.\nA lui \u00e8 stato intitolato lo stadio della squadra di calcio del , club di cui fu il presidente. \nSposato, ebbe tre figli. Era fluente in inglese e francese."}
{"id": "2775880", "revid": "1543377", "url": "https://it.wikipedia.org/wiki?curid=2775880", "title": "Campionati del mondo di ciclismo su strada 1967", "text": "I Campionati del mondo di ciclismo su strada 1967 si disputarono ad Heerlen nei Paesi Bassi.\nFurono assegnati tre titoli:\nStoria.\nIl mondiale del 1967 vide la ribalta di Eddy Merckx. Il giovane belga segu\u00ec l'attacco dell'italiano Gianni Motta, partito dopo soli quattro chilometri, e ai due si accodarono lo spagnolo Ram\u00f3n S\u00e1ez e gli olandesi Jan Janssen e Jos van der Vleuten. La lunga fuga arriv\u00f2 fin sul traguardo, con Merckx abile a riassorbire i tentativi di allungo dei compagni di fuga e batterli in volata. Su settanta corridori partiti, quarantacinque conclusero la prova.\nIl britannico Graham Webb vinse il titolo in linea dilettanti, la Svezia la cronometro a squadre. Tra le donne si impose la britannica Beryl Burton."}
{"id": "2775884", "revid": "1305772", "url": "https://it.wikipedia.org/wiki?curid=2775884", "title": "Estelle (disambigua)", "text": ""}
{"id": "2775886", "revid": "767487", "url": "https://it.wikipedia.org/wiki?curid=2775886", "title": "Associazione Sportiva Cittadella 2004-2005", "text": "Rosa.\n "}
{"id": "2775893", "revid": "767487", "url": "https://it.wikipedia.org/wiki?curid=2775893", "title": "Roo'ra", "text": "I Roo'ra erano un gruppo dance-hip hop sudcoreano, in attivit\u00e0 dal 1994 al 2001. Il loro nome \u00e8 l'abbreviazione dell'inglese \"Roots of Reggae\" (\"Radici del Reggae\").\nStoria.\nMolti degli album del gruppo sono stati dei bestseller del tempo in Corea, tra cui l'album di debutto che ha venduto pi\u00f9 di 280.000 copie. I Roo'ra, inoltre, hanno segnato il record di vendite per un gruppo di genere dance-hip hop in patria, raggiungendo un milione di copie. Nel 1996, il gruppo ha causato una controversia per aver campionato un brano giapponese, \"Omatsuri Ninja\", nella loro canzone \"Cheon sang yu ae\" (hanja: \u5929\u4e0a\u6709\u611b; hang\u016dl: \ucc9c\uc0c1\uc720\uc560), senza averlo accreditato al gruppo che l'aveva originariamente ideato, i Ninja. Questo incidente ha dato inizio ad un dibattito \"sulla natura del nazionalismo coreano nella musica popolare\", dibattito che si protraeva, pur sopito, dalla met\u00e0 degli anni '90. A causa della controversia, nello stesso anno il gruppo quasi si sciolse, ma l'avrebbe effettivamente fatto solo nel 2001, dopo la pubblicazione dell'ultimo album. Nel 2008, gli ormai ex-membri Lee Sang Min, Go Young Wook, Kim Ji Hyun e Chae Ri Na organizzarono una reunion della band, che avrebbe lavorato ad un nuovo album. Tuttavia, nel mezzo del progetto, Shin Jung Hwan e Go Young Wook formarono un duo canoro temporaneo chiamato Roo'ra Man, e pubblicarono il singolo \"The Reason Why I Hate Winter\", prodotto da Lee Sang Min, a dicembre del 2008. Il nuovo album dei Roo'ra \u00e8 stato pubblicato a luglio del 2009, preceduto dal singolo \"Going Going\".\nI membri originari del gruppo erano Lee Sang-min, Go Young-ok, Kim Ji-hyun e Shin Jung-whan, tuttavia nel 1995 Jung-whan lasci\u00f2 gli altri per effettuare il servizio militare, e fu rimpiazzato dalla cantante Chae Ri-na. Jung-whan apparse di nuovo col gruppo per alcune occasioni nel 1995 e nel 1997, sebbene non sia stato accreditato negli album pubblicati successivamente al 1994 e non fosse un membro a tutti gli effetti. Nel 1996, anche Kim Ji-hyun lasci\u00f2 la band per dare avvio ad una carriera solista, e fu rimpiazzato da Michael Romeo. Il gruppo si sciolse nel 1997, poi si riform\u00f2 nel 1999, quando Ji-hyun si riun\u00ec a Sang-min, Young-ok e Ri-na nella formazione che sarebbe rimasta fino allo scioglimento finale del gruppo, nel 2001."}
{"id": "2775896", "revid": "198277", "url": "https://it.wikipedia.org/wiki?curid=2775896", "title": "Campionati del mondo di ciclismo su strada 1968", "text": "I Campionati del mondo di ciclismo su strada 1968 si disputarono a Imola, in Italia. La gara dei dilettanti fu corsa a Montevideo.\nFurono assegnati quattro titoli:\nStoria.\nI due principali favoriti erano il belga Eddy Merckx e l'italiano Felice Gimondi. Dal gruppo, al quarto giro, part\u00ec per\u00f2 una fuga con Vittorio Adorni, Rik Van Looy, Michele Dancelli, Joaquim Agostinho, Vito Taccone, Herman Van Springel, Franco Bitossi e i due grandi favoriti, che raggiunse un vantaggio tale da rendere inutile ogni azione del gruppo. Tra i fuggitivi, Van Looy era il favorito in caso di arrivo in volata, ma Adorni riusc\u00ec a fare il vuoto con un attacco a 90 chilometri dall'arrivo che lo port\u00f2 sul traguardo con nove minuti e 50 secondi di vantaggio sul primo inseguitore, Van Springel, per quello che \u00e8 tuttora il maggiore distacco tra vincitore e secondo nella storia della prova iridata su strada per professionisti/\u00c9lite. Dancelli, Bitossi, Taccone e Gimondi completarono il dominio della selezione italiana, con cinque azzurri nei primi sei. Su ottantaquattro corridori partiti, diciannove conclusero la prova.\nAll'Italia and\u00f2 anche il titolo tra i dilettanti, con Vittorio Marcelli che vinse la medaglia d'oro. La cronometro a squadre fu vinta dalla Svezia, mentre tra le donne si impose l'olandese Keetie Hage."}
{"id": "2775901", "revid": "154893", "url": "https://it.wikipedia.org/wiki?curid=2775901", "title": "Aderenza acciaio - calcestruzzo", "text": ""}
{"id": "2775904", "revid": "1543377", "url": "https://it.wikipedia.org/wiki?curid=2775904", "title": "Campionati del mondo di ciclismo su strada 1969", "text": "I Campionati del mondo di ciclismo su strada 1969 si disputarono a Zolder, in Belgio. Le gare femminile e dilettanti si tennero a Brno, in Cecoslovacchia.\nFurono assegnati quattro titoli:\nStoria.\nLa prima edizione corsa in casa per il belga Eddy Merckx vide la sua nazionale guidata da Walter Godefroot e dal neoprofessionista Eric Leman unita contro di lui, che rimase senza appoggi e dovette cedere il titolo. Dal gruppo si staccarono diversi tentativi di attacco, con il decisivo portato dall'olandese Harm Ottenbros e dal belga Julien Stevens che arrivarono al traguardo nello stesso ordine staccando di oltre due minuti il resto del gruppo. Su novantatr\u00e9 corridori partiti, sessantadue conclusero la prova.\nLeif Mortensen riport\u00f2 il titolo dilettanti alla Danimarca dopo quello del 1931 di Henry Hansen. La cronometro a squadre fu vinta ancora dalla Svezia dei fratelli Pettersson, mentre la statunitense Audrey McElmury vinse il titolo femminile."}
{"id": "2775907", "revid": "322321", "url": "https://it.wikipedia.org/wiki?curid=2775907", "title": "J\u00f3zef Bilczewski", "text": "Biografia.\nNato da una famiglia di contadini, essendo il primo di nove figli, dovette alternare gli studi classici presso il liceo di Wadowice al lavoro dei campi in aiuto alla famiglia. Nel 1880 entr\u00f2 nel seminario diocesano di Cracovia e fu ordinato sacerdote nel 1884.\nStudi\u00f2 teologia a Vienna, Roma e a Parigi, laureandosi nel 1890; tornato in Polonia, insegn\u00f2 teologia presso l'Universit\u00e0 di Cracovia, quindi dogmatica presso l'Universit\u00e0 di Leopoli, di cui divenne anche Rettore. Da esperto archeologo, suoi anche vari studi e ricerche sulle catacombe di Roma.\nIl 17 dicembre 1900 fu nominato arcivescovo di Leopoli di rito latino con il consenso dell'imperatore Francesco Giuseppe d'Asburgo.\nMolto legato alla Sede Apostolica, si dedic\u00f2 alla diffusione del culto mariano anche attraverso l'organizzazione del 1\u00ba Congresso Mariologico in Polonia nel 1904.\nMor\u00ec tra l'affetto della sua diocesi il 20 marzo 1923.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2775911", "revid": "104265", "url": "https://it.wikipedia.org/wiki?curid=2775911", "title": "Tesoro di Cheste", "text": "Il tesoro di Cheste, oggi conservato nel Museo di storia di Valencia, \u00e8 composto da alcuni pezzi d'oreficeria: una collana, tre pendagli e una fibula.\nQuesto insieme di pezzi sono rappresentativi dei gioielli della societ\u00e0 iberica, nella regione edetana, e la sua produzione e l'uso \u00e8 datata tra il IV e III secolo a.C.\nIl tesoro \u00e8 stato trovato all'interno di due navi, nella zona di La Safa in Cheste."}
{"id": "2775914", "revid": "287204", "url": "https://it.wikipedia.org/wiki?curid=2775914", "title": "Giulio Moschetti", "text": "Nacque ad Ascoli Piceno ma fu \"catanese\" di adozione in seguito ai suoi numerosi lavori. Intraprese gli studi di scultura sotto la guida di Giorgio Paci. Dopo una breve sosta a Firenze and\u00f2 a Roma dove frequent\u00f2 l'Accademia di San Luca sotto la guida di Adamo Tadolini e Francesco Podesti da cui ebbe insegnamenti di matrice classica. A Roma si prodig\u00f2 attivamente facendo diverse sculture e busti, partecipando a concorsi. \nNel 1878, per problemi di salute (era ammalato di cuore e di asma), scelse Catania per andare a vivere e vi rest\u00f2 sino alla morte. Il suo biografo, Riccardo Gabrielli, scrive di lui nel 1910: \"...in Catania lo si vedeva per le vie con un cappellaccio a cencio, col colletto della giacca rialzato, colla cravatta eternamente tra i denti e coll'andatura strana\". \nNel 1883 fu incaricato della decorazione scultorea esterna del Teatro Massimo di Catania dall'architetto Carlo Sada. Sono sue tre delle undici statue di compositori illustri che adornano il cornicione esterno del teatro; si tratta di Giovanni Pacini, Vincenzo Bellini e Pietro Antonio Coppola. Suo \u00e8 anche l'orologio aureo contornato da puttini che rappresentano le 12 ore. Esegu\u00ec anche l\"'Industria e il Commercio\" (oggi non pi\u00f9 esistente) per la facciata della stazione di Catania. Ma ebbe commissioni anche a Leonforte e Messina. Ad Adrano realizz\u00f2 un gruppo scultoreo in bronzo per il Teatro Bellini. \nNel 1892 lavor\u00f2 a Malta, a Sliema, per la \"chiesa del Nazareno\" eseguendo le statue, \"Evangelisti San Marco e San Luca\" della facciata e \"Dodici Apostoli\" all'interno, nonch\u00e9 un \"monumento al vescovo Sciluna\" per la cattedrale di La Valletta. \nNuovamente a Catania venne incaricato dall'amministrazione comunale di Catania della costruzione di un gruppo scultoreo che raffigurasse il \"Ratto di Proserpina\" allo scopo di decorare la monumentale fontana posta nella piazza antistante la stazione ferroviaria di Catania che era stata aperta nel 1867. La fontana venne inaugurata il 20 aprile del 1904. \nDue anni dopo lo scultore consegnava alla citt\u00e0 di Siracusa un'altra scultura per la fontana di Diana posta in piazza Archimede, al centro di Ortigia. \nL'artista, da alcuni definito \"lo scultore del Mediterraneo\" si spense nel 1909. Il figlio Mario segu\u00ec le orme del padre e fu apprezzato scultore."}
{"id": "2775918", "revid": "33689", "url": "https://it.wikipedia.org/wiki?curid=2775918", "title": "Evelino Marcolini", "text": "Per le sue azioni gli venne concessa la Medaglia d'Oro al Valor Militare nel 1945.\nBiografia.\nEvelino Marcolini nacque a Verona il 4 giugno 1923 e si arruol\u00f2 volontario nella Regia Marina nel luglio 1940 con la qualifica di elettricista. Frequent\u00f2 il Corso di specializzazione presso la Scuola \"C.R.E.M.\" (Corpo Reali Equipaggi Marittimi) di San Bartolomeo al Mare (Imperia), e ad agosto transit\u00f2 nella categoria Cannonieri, mentre a dicembre pass\u00f2 a quella di Palombaro.\nNel luglio 1941 Marcolini entr\u00f2 nelle file della X\u00aa Flottiglia MAS dopo aver frequentato il Corso Sommozzatori ed essere stato promosso sottocapo, quindi si imbarc\u00f2, nell'ottobre 1942, sulla corazzata \"Andrea Doria\" e fu impiegato nel Gruppo antisommergibili fino all'ottobre 1943.\nAl momento dell'armistizio di Cassibile Marcolini decise di restare fedele al re Vittorio Emanuele III partecipando alla guerra di liberazione quale operatore di Mariassalto, venendo promosso sergente nell'aprile 1945. Nella notte del 19 aprile dello stesso anno prese parte, insieme ad altri sommozzatori, tra cui il sottotenente di vascello Nicola Conte, all'azione che port\u00f2 al danneggiamento della portaerei \"Aquila\" nel porto di Genova.\nFinita la guerra venne avanzato al grado di secondo capo nell'ottobre 1948, e a causa di problemi fisici, derivati dalla lunga attivit\u00e0 subacquea in guerra e in pace per lo sminamento dei porti del Tirreno e dell'Adriatico, fu trasferito nella categoria Portuali, continuando comunque la sua carriera raggiungendo il grado di capitano di corvetta. Nel 1986, dati i suoi 63 anni di vita, venne collocato in ausiliaria con il nuovo grado di capitano di fregata. Ancora nell'ottobre 2002, Marcolini assistette al Varignano (La Spezia), alla manifestazione per il cinquantesimo anno della costituzione del COMSUBIN.\nL'ufficiale di marina mor\u00ec il 10 settembre 2006 e per ricordare la sua figura venne eseguito un funerale di stato."}
{"id": "2775919", "revid": "1717538", "url": "https://it.wikipedia.org/wiki?curid=2775919", "title": "Campionati del mondo di ciclismo su strada 1970", "text": "I Campionati del mondo di ciclismo su strada 1970 si disputarono a Leicester in Gran Bretagna.\nFurono assegnati quattro titoli:\nStoria.\nSi corse per la prima volta in Gran Bretagna, dopo l'edizione dilettanti del 1922. Come l'anno precedente la corsa vedeva Eddy Merckx contro tutti. Intorno ai 100\u00a0km di corsa l'Italia port\u00f2 un attacco con quattro uomini, Michele Dancelli, Felice Gimondi, Gianni Motta e Giacinto Santambrogio, l'inglese Michael Wright, il belga Jean-Pierre Monser\u00e9 ed il francese Alain Vasseur. A 50\u00a0km dal traguardo fu lo stesso Merckx a riportare il gruppo sui fuggitivi, ma a poche centinaia di metri dall'arrivo il giovane belga Monser\u00e9 attacc\u00f2 senza che alcuno dal gruppo riuscisse a raggiungerlo. Su novantacinque corridori partiti, sessantanove conclusero la prova.\nJorgen Schmidt mantenne il titolo dilettanti in Danimarca dopo quello di Leif Mortensen del 1969. La cronometro a squadre fu vinta ancora dall'Unione Sovietica, che fece suo anche il titolo femminile con Anna Konkina."}
{"id": "2775931", "revid": "729019", "url": "https://it.wikipedia.org/wiki?curid=2775931", "title": "Sd.Kfz. 251/1 Wurfrahmen 40", "text": "Il Wurfrahmen fu uno dei primi lanciarazzi multipli tedeschi durante la seconda guerra mondiale.\nQuesto veicolo era un normale Sd.Kfz. 251 da trasporto truppe, armato con un due tipi di razzi dalle diverse dimensioni, soprannominato \"Stuka zu Fuss\" (Stuka a Piedi o \"Walking Stuka\").\nDescrizione.\nIl Wurfrahmen entr\u00f2 in servizio nel 1940, in risposta ai primi sistemi lanciarazzi francesi e russi.\nFurono montati 3 comparti appositi per ogni lato del veicolo semicingolato, contenenti ognuno un razzo; i razzi che fungevano da armamento erano di due differenti dimensioni:\nQuesto sistema lanciarazzi, era rozzo e impreciso, e dalla scarsa propulsione, capace di una gittata massima di 2000 m, e un sistema di puntamento che consisteva semplicemente di allineare il veicolo al bersaglio.\nMa al contempo si dimostr\u00f2 efficace in azione e soprattutto nel combattimento urbano, anche se impreciso, la quantit\u00e0 di fuoco era distruttiva e massiccia, fattore che sconquassava le linee nemiche.\nIl Wurfrahmen era solito operare a supporto delle unit\u00e0 Panzer.\nAltri mezzi simili furono il francese Renault UE, tankette impiegato anche come rudimentale lanciarazzi (\"Selbstfahrlafette f\u00fcr 28/32 cm Wurfrahmen auf Infanterie-Schlepper UE(f)\"), e l'Hotchkiss H35 altro carro leggero francese, che se modificato era in grado di lanciare 4 razzi."}
{"id": "2775937", "revid": "1607811", "url": "https://it.wikipedia.org/wiki?curid=2775937", "title": "Campionati del mondo di ciclismo su strada 1971", "text": "I Campionati del mondo di ciclismo su strada 1971 si disputarno a Mendrisio in Svizzera il 4 e 5 settembre 1971.\nFurono assegnati quattro titoli:\nStoria.\nProtagonisti sul circuito di Mendrisio furono il belga Eddy Merckx e l'italiano Felice Gimondi che, appaiati per tutta la corsa, si ritrovarono a lottare da soli per la vittoria finale. Gimondi cerc\u00f2 di sorprendere Merckx, ma la superiorit\u00e0 del belga in volata gli permise di vincere il suo secondo oro mondiale.\nIl francese R\u00e9gis Ovion vinse il titolo dilettanti e secondo si piazz\u00f2 il giovane belga Freddy Maertens. La cronometro a squadre fu vinta dal Belgio, mentre il titolo femminile rimase ad Anna Konkina, che biss\u00f2 il successo dell'anno precedente."}
{"id": "2775943", "revid": "1543377", "url": "https://it.wikipedia.org/wiki?curid=2775943", "title": "Girl Friends (gruppo musicale)", "text": "Le Girl Friends sono un duo canoro K-Pop formato dalle amiche Yuri e Chae Rina. Le due hanno pubblicato due album, preceduti dal singolo \"Maybe I Love You\", che hanno avuto un discreto successo.\nStoria.\nSia Yuri che Chae Rina erano state precedentemente membri di alcuni gruppi sudcoreani di successo; per quanto riguarda la prima, aveva cantato nei Cool, gruppo con il quale avrebbe successivamente fatto una riunione; la seconda, invece, aveva fatto parte delle file di Roo'ra e Diva. Le due divennero amiche negli anni novanta, mentre si esibivano con i rispettivi gruppi, e pianificavano di formare un duo insieme da circa 10 anni. Quando si \u00e8 creata l'occasione di formarlo realmente, sono stati discussi diversi nomi, tra cui \"Yurina\", prima di decidere quello attuale di \"Girl Friends\".\nIl loro primo album, \"Another Myself\", \u00e8 stato pubblicato il 29 luglio 2006 e descritto come genere R&amp;B. Preceduto dal singolo \"Maybe I Love You\", l'album ha venduto 8.000 copie per la fine del mese di agosto.\nIl secondo album del duo, \"Addict 2 Times\", \u00e8 stato pubblicato a distanza di circa un anno, nell'agosto del 2007. Fino ad ottobre dello stesso anno, tuttavia, le Girl Friends non si sono esibite dal vivo, affermando che non volevano avere fan che le giudicassero solo per i loro balletti, invece che per le loro canzoni. Nel suo mese di pubblicazione, l'album vendette per\u00f2 solo 1.777 copie, e da allora non \u00e8 pi\u00f9 entrato in classifica."}
{"id": "2775948", "revid": "287204", "url": "https://it.wikipedia.org/wiki?curid=2775948", "title": "Eunice", "text": ""}
{"id": "2775949", "revid": "1543377", "url": "https://it.wikipedia.org/wiki?curid=2775949", "title": "Campionati del mondo di ciclismo su strada 1972", "text": "I Campionati del mondo di ciclismo su strada 1972 si disputarono a Gap in Francia il 6 agosto 1972.\nFurono assegnati solo due titoli:\nLe due prove dilettanti, in linea e cronometro a squadre, furono disputate ai Giochi della XX Olimpiade.\nStoria.\nLungo un circuito vallonato e favorevole pi\u00f9 agli scalatori che a velocisti, fu la nazionale italiana a comandare la corsa. A due chilometri dal traguardo, dal gruppo dei primi, ormai ridotto a poche unit\u00e0, usc\u00ec Franco Bitossi che guadagn\u00f2 rapidamente un considerevole vantaggio prima che Guimard, Zoetemelk e Merckx si lanciassero all'inseguimento. Sul lungo rettilineo finale, in leggera salita, il toscano si piant\u00f2 e a pochi metri dal traguardo fu superato da Marino Basso, schizzato fuori dal gruppo degli inseguitori. Bitossi riusc\u00ec, al fotofinish, a mantenere il secondo posto davanti al francese Guimard.\nLa francese Genevi\u00e8ve Gambillon vinse il titolo femminile, battendo le sovietiche Zadorojnala e Konkina."}
{"id": "2775953", "revid": "114539583", "url": "https://it.wikipedia.org/wiki?curid=2775953", "title": "Via dei Banchi Vecchi", "text": " \nVia dei Banchi Vecchi \u00e8 una via del centro di Roma, che da corso Vittorio Emanuele II raggiunge vicolo del Malpasso, passando attraverso i rioni Ponte, Parione e Regola.\nStoria.\nIn et\u00e0 romana, secondo la carta archeologica di Rodolfo Lanciani la via doveva probabilmente ricalcare alcuni tratti della via Triumphalis e del Porticus Maximae.&lt;br&gt;\nSuccessivamente la via era divisa in due tratti, uno denominato \"della Chiavica di Santa Lucia\", per la vicinanza con la chiesa di Santa Lucia del Gonfalone e per la presenza di una cloaca, all'altezza dell'incrocio della via del Pellegrino con via di Monserrato, via dei Cartari, vicolo della Moretta e vicolo del Malapasso, oltre che appunto via di S. Lucia; mentre l'altro tratto, principiante dal vicolo del Pavone all'altezza dell'edificio che per un breve periodo della prima met\u00e0 del sec XV ospit\u00f2 la Zecca e successivamente fu acquistato da Rodrigo Borgia per ospitarvi la Cancelleria \"vecchia\" (poi palazzo Sforza Cesarini), fino alla piazza di Ponte (Sant'Angelo), era semplicemente detto \"dei Banchi\", per la presenza di numerosi Banchi che esercitavano il credito. &lt;br&gt; La strada assunse dunque il nome attuale con il trasferimento, avvenuto nel XVI secolo, della Zecca in una via poco distante, che cambier\u00e0 il nome precedente di \"Canale di Ponte\" in quello di \"via dei Banchi Nuovi\". &lt;br&gt;\nDurante il XV secolo, l'intero asse viario con il prolungamento delle vie del Pellegrino e dei Giubbonari era anche nota con il nome di Via \"Mercatoria\".&lt;br&gt;\nLa strada, che oggi termina a Largo Ottavio Tassoni, prima degli sventramenti post-unitari che portarono alla realizzazione di Corso Vittorio Emanuele II, sfociava nel tratto noto come \"Canale di Ponte\", fiancheggiando nell'ultimo tratto, il lato occidentale del Palazzo del Banco di Santo Spirito, che conduceva alla piazza di Ponte.\nNel cinema.\nIn via dei Banchi vecchi \u00e8 ambientato uno degli scherzi del marchese del Grillo, dove Alberto Sordi fa murare la porta di un banco di pegni (come si desume dall'insegna \"prestiti su pegno\") apponendovi un pesante orinatoio in marmo, e facendosi poi volutamente sorprendere dal proprietario della bottega nell'atto di utilizzarlo. In realt\u00e0 la scena \u00e8 stata per\u00f2 girata in Via di Sant' Angelo in Pescheria."}
{"id": "2775957", "revid": "1305772", "url": "https://it.wikipedia.org/wiki?curid=2775957", "title": "Fisher", "text": ""}
{"id": "2775958", "revid": "31886", "url": "https://it.wikipedia.org/wiki?curid=2775958", "title": "Doris Fisher", "text": "Esistono pi\u00f9 persone di nome Doris Fisher:"}
{"id": "2775960", "revid": "536103", "url": "https://it.wikipedia.org/wiki?curid=2775960", "title": "Vendola", "text": ""}
{"id": "2775962", "revid": "287204", "url": "https://it.wikipedia.org/wiki?curid=2775962", "title": "Campionati del mondo di ciclismo su strada 1973", "text": "I Campionati del mondo di ciclismo su strada 1973 si disputarono a Barcellona, sul Montju\u00efc, in Spagna il 2 settembre 1973.\nFurono assegnati quattro titoli:\nStoria.\nSul circuito del Montju\u00efc fu di nuovo protagonista il belga Eddy Merckx. Nonostante un sasso l'avesse ferito al ginocchio nelle prime battute di gara, riusc\u00ec a recuperare e all'undicesimo dei diciassette giri da compiere attacc\u00f2, staccando un gruppetto formato da Gimondi, Perurena, Battaglin, Oca\u00f1a, Zoetemelk e Freddy Maertens. Sul traguardo rimasero in quattro a giocarsi la vittoria: l'attacco prematuro di Maertens favor\u00ec Gimondi, che lo super\u00f2 e non trov\u00f2 difficolt\u00e0 nel tagliare per primo il traguardo.\nLe prove dilettanti furono dominate dalla Polonia, vincitrice dell'oro nella cronometro a squadre e di oro e argento nella prova in linea con Ryszard Szurkowski e Stanis\u0142aw Szozda. Doppietta olandese invece nella prova in linea, con Nicole Vandenbroeck medaglia d'oro e Keetie van Oosten-Hage d'argento."}
{"id": "2775963", "revid": "1305772", "url": "https://it.wikipedia.org/wiki?curid=2775963", "title": "Folsom", "text": ""}
{"id": "2775965", "revid": "44627", "url": "https://it.wikipedia.org/wiki?curid=2775965", "title": "Omomorfismo di campi", "text": ""}
{"id": "2775966", "revid": "287204", "url": "https://it.wikipedia.org/wiki?curid=2775966", "title": "Deposizione nel sepolcro (Tiziano Madrid)", "text": "La deposizione nel sepolcro \u00e8 un dipinto di Tiziano realizzato nel 1559. Venne commissionata da Filippo II di Spagna. \u00c8 un olio su tela, di dimensioni 137x175 cm, conservato a Madrid, presso il Museo del Prado.\nL'opera rappresenta la deposizione nel sepolcro del corpo di Ges\u00f9 Cristo. Ges\u00f9 Cristo viene sorretto da Nicodemo, nell'opera sono presenti anche Maria Maddalena e Gerolamo.\nL'opera viene considerata \u00abil primo esempio rappresentativo del patetismo esasperato che caratterizza i dipinti di soggetto cristiano del vecchio Tiziano\u00bb.\nIn quest'opera, come in altre, secondo alcuni autori, emerge l'adesione di Tiziano e del suo circolo ad una forma di dissenso religioso che invest\u00ec vasti strati del mondo culturale italiano. \u00c8 un dissenso moderato, che sfugge alla logica degli \u00abopposti estremismi\u00bb, impaziente verso le norme formalistiche, che prende linfa dal pacifismo di Erasmo, che anela ad una religione comprensibile, inquieta, individualista. \u00c8 ovvio che simile dissenso non pu\u00f2 che essere \u00abprivato\u00bb, dati i tempi, e dunque inquadrabile nel cosiddetto \u00abnicodemismo\u00bb, da Nicodemo, discepolo che visse la sua adesione a Cristo nel segreto del proprio privato fino al momento supremo della morte del maestro.\nNon ci sono chiari documenti scritti che possano confortare questa ipotesi. Ci sono tuttavia i dipinti: dall'analisi di tutta la produzione dei grandi pittori veneziani e veneti \u2013 ma anche di tanti, pi\u00f9 in generale, italiani \u2013 molti autorevoli critici hanno visto lo smarrimento e il dissenso, risolto poi in sperimentalismo e inquietudine piuttosto che rassegnazione e conformismo. Come leggere, se non in questo senso, la \"Deposizione nel sepolcro\", in cui Tiziano si ritrae nei panni di un Giuseppe d'Arimatea che iconologicamente \u00e8 per\u00f2, in questo caso, confuso con Nicodemo, che sorregge Cristo? Non ci ricorda, questo Giuseppe-Nicodemo, un altro Nicodemo \u00abfermato in piede\u00bb, Nicodemo nascosto dal cappuccio, perch\u00e9 nascosta \u00e8 la sua fede, Nicodemo autoritratto del nicodemita Michelangelo?"}
{"id": "2775969", "revid": "92723", "url": "https://it.wikipedia.org/wiki?curid=2775969", "title": "Culto cattolico", "text": ""}
{"id": "2775970", "revid": "1305772", "url": "https://it.wikipedia.org/wiki?curid=2775970", "title": "Forest Hill", "text": ""}
{"id": "2775971", "revid": "316995", "url": "https://it.wikipedia.org/wiki?curid=2775971", "title": "Wide screen", "text": ""}
{"id": "2775972", "revid": "62004", "url": "https://it.wikipedia.org/wiki?curid=2775972", "title": "Campionati del mondo di ciclismo su strada 1974", "text": "I Campionati del mondo di ciclismo su strada 1974 si disputarono a Montr\u00e9al in Canada il 25 agosto 1974.\nFurono assegnati quattro titoli:\nStoria.\nNel 1974, per la prima volta, i mondiali furono organizzati al di fuori del continente europeo. Il Canada vide il terzo trionfo del belga Eddy Merckx, che raggiunse come numero di vittorie Alfredo Binda e Rik Van Steenbergen. La svolta della corsa si ebbe al tredicesimo dei ventun giri previsti, quando attacc\u00f2 il francese Bernard Th\u00e9venet che riusc\u00ec a guadagnare un minuto mezzo sul gruppo. Fu lo stesso Merckx a lanciare l'inseguimento del battistrada, che fu raggiunto e superato dal belga che prosegu\u00ec l'azione staccando tutti gli avversari, escluso l'altro francese Raymond Poulidor, nettamente inferiore per\u00f2 a Merckx in volata. Su sessantasei partenti, solo diciotto conclusero la prova.\nAll'argento e al bronzo della prova in linea professionisti, la Francia aggiunse l'oro di Genevi\u00e8ve Gambillon nella prova femminile. Il titolo dilettanti rimase alla Polonia, che vinse ancora oro e argento nella prova in linea con Janusz Kowalski e Ryszard Szurkowski. La cronometro a squadre and\u00f2 alla Svezia."}
{"id": "2775973", "revid": "1146789", "url": "https://it.wikipedia.org/wiki?curid=2775973", "title": "Forest", "text": "Musica.\n\u00b0 Forest \u2013 gruppo musicale progressive fine 60 inglese."}
{"id": "2775975", "revid": "1305772", "url": "https://it.wikipedia.org/wiki?curid=2775975", "title": "Gilliam", "text": ""}
{"id": "2775976", "revid": "348618", "url": "https://it.wikipedia.org/wiki?curid=2775976", "title": "Gonzales", "text": ""}
{"id": "2775977", "revid": "1543377", "url": "https://it.wikipedia.org/wiki?curid=2775977", "title": "Campionati del mondo di ciclismo su strada 1975", "text": "I Campionati del mondo di ciclismo su strada 1975 si disputarono a Mettet ed Yvoir in Belgio il 27 agosto 1975.\nFurono assegnati quattro titoli:\nStoria.\nEddy Merckx ebbe la possibilit\u00e0 di diventare campione del mondo per la quarta volta proprio nel suo Paese natale, ma la condizione non adeguata lo port\u00f2 ad essere gregario dei velocisti Freddy Maertens e Roger De Vlaeminck, piuttosto che capitano della selezione belga. L'Italia presentava per la prima volta Alfredo Martini come commissario tecnico, mentre Felice Gimondi era confermato capitano, con Battaglin e Moser come alternative. Lo stesso Merckx lanci\u00f2 l'attacco decisivo, seguito dagli olandesi Hennie Kuiper, Gerrie Knetemann e Joop Zoetemelk, i francesi Bernard Th\u00e9venet e Jean-Pierre Danguillaume, i connazionali Roger De Vlaeminck e Lucien Van Impe e Francesco Moser. Fu dell'olandese Kuiper l'attacco che decret\u00f2 la vittoria, grazie al lavoro dei due altri olandesi tra gli inseguitori a rompere i cambi. Il tentativo di Merckx di riportare sotto all'olandese De Vlaeminck fu vano e il belga arriv\u00f2 secondo a diciassette secondi. Su settantanove partenti, solo ventotto conclusero la prova.\nI Paesi Bassi aggiunsero all'oro della prova in linea professionisti, quello dilettanti e quello della prova femminile, Andr\u00e9 Gevers e Tineke Fopma. La Polonia vinse il titolo mondiale nella cronometro a squadre."}
{"id": "2775980", "revid": "1776051", "url": "https://it.wikipedia.org/wiki?curid=2775980", "title": "Stupify", "text": "Stupify \u00e8 il primo singolo estratto da \"The Sickness\", album d'esordio del gruppo musicale alternative metal statunitense Disturbed.\nVideo musicale.\nDel singolo \u00e8 anche stato tratto un video, che mostra il gruppo suonare in una specie di cella, a cui si alternano scene di un bambino che sembra \"posseduto\", poich\u00e9 durante l'esecuzione del brano lo si pu\u00f2 notare mentre distrugge alcuni oggetti e fluttua in aria in modo misterioso."}
{"id": "2775982", "revid": "110157", "url": "https://it.wikipedia.org/wiki?curid=2775982", "title": "L\u00fcnne", "text": "L\u00fcnne \u00e8 un comune di 1.867 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di Spelle."}
{"id": "2775984", "revid": "110157", "url": "https://it.wikipedia.org/wiki?curid=2775984", "title": "Schapen", "text": "Schapen \u00e8 un comune di 2.494 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di Spelle."}
{"id": "2775989", "revid": "110157", "url": "https://it.wikipedia.org/wiki?curid=2775989", "title": "Spelle", "text": "Spelle \u00e8 un comune di 8.442 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di Spelle."}
{"id": "2775990", "revid": "110157", "url": "https://it.wikipedia.org/wiki?curid=2775990", "title": "Lahn (Bassa Sassonia)", "text": "Lahn \u00e8 un comune di 931 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di Werlte."}
{"id": "2775991", "revid": "253269", "url": "https://it.wikipedia.org/wiki?curid=2775991", "title": "Forrest Tucker", "text": "Biografia.\nIl debutto.\nFiglio di Forrest A. Tucker e di Doris Heringlake, inizi\u00f2 la sua carriera artistica nel 1933, all'et\u00e0 di 14 anni, presso il Chicago World's Fair. Trasferitosi con la famiglia a Washington D.C., ottenne un ingaggio al Gaiety Burlesque Theater, ma l'impegno fu di breve durata in quanto la direzione del teatro scopr\u00ec che il giovane Forrest risultava essere ancora minorenne.\nArruolatosi nella cavalleria della United States Army, Tucker ment\u00ec ancora una volta sulla propria et\u00e0: dopo un periodo a Fort Myer in Virginia, fu nuovamente scoperto e ritorn\u00f2 cos\u00ec al suo impiego all'Old Gaiety, non prima di aver compiuto i 18 anni.\nNell'estate del 1939 si trasfer\u00ec in California e ottenne delle audizioni a Hollywood: il suo primo ruolo fu quello di Wade Harper nel western \"L'uomo del West\" (1940), diretto da William Wyler e interpretato da Gary Cooper. Questo felice debutto gli consent\u00ec di ottenere un contratto con la Columbia Pictures. Tuttavia, dopo pochi ruoli di secondo piano, Tucker lasci\u00f2 temporaneamente la carriera per prestare servizio militare durante la seconda guerra mondiale.\nLa carriera nel cinema.\nTerminato il conflitto, rientr\u00f2 a Hollywood e fu subito scritturato per un \"classico\", \"Il cucciolo\" (1946), di Clarence Brown, interpretato da Gregory Peck, Jane Wyman e dal giovane Claude Jarman Jr..\nNel 1948 pass\u00f2 alla casa produttrice Republic Pictures, dove ottenne un ottimo ruolo nel dramma bellico \"Iwo Jima, deserto di fuoco\" (1949), accanto a John Wayne. Negli anni successivi conquist\u00f2 fama di solido attore caratterista, lavorando regolarmente per la Republic in una innumerevole serie di film western, generalmente a basso costo, diretti da registi specializzati nel genere. Il suo fisico massiccio lo destin\u00f2 a ruoli prevalentemente di comprimario, con caratterizzazioni spesso negative che ne facevano l'antagonista ideale dell'eroe.\nIn alcune occasioni Tucker ebbe la possibilit\u00e0 di allontanarsi dai set del western, come nei fantascientifici \"Il mostruoso uomo delle nevi\" (1957) di Val Guest, e \"I mostri delle rocce atomiche\" (1958), e soprattutto nella commedia \"La signora mia zia\" (1958), in cui rivel\u00f2 insospettate doti di interprete brillante, mai in precedenza evidenziate, nel ruolo di Beauregard Burnside, il primo dei mariti della protagonista Mame (Rosalind Russell).\nLa televisione.\nNella seconda met\u00e0 degli anni cinquanta inizi\u00f2 a lavorare per la televisione, con apparizioni in spettacoli di intrattenimento e interpretazioni in episodi di diverse celebri serie, quali \"Il dottor Kildare\", \"Gli uomini della prateria\", \"Il virginiano\", \"Gunsmoke\" (dal 1965 al 1972), fino al suo ruolo televisivo pi\u00f9 celebre, quello del sergente Morgan O'Rourke in \"I forti di Forte Coraggio\", interpretato per la ABC dal 1965 al 1967.\n\u00c8 da ricordare anche la parentesi teatrale affrontata dall'attore alla fine degli anni cinquanta, che lo impegn\u00f2 sul palcoscenico nel musical \"The Music Man\", in cui interpret\u00f2 brillantemente il ruolo del protagonista, il professor Harold Hill, trionfando in modo particolare in una tourn\u00e9e presso lo Shubert Theatre di Chicago, durata 56 settimane consecutive. \nSalvo sporadici ritorni al cinema, come nel western \"Chisum\" (1970), accanto a John Wayne, Tucker continu\u00f2 la sua attivit\u00e0 televisiva per tutti gli anni settanta e oltre, interpretando quale \"guest star\" molti singoli episodi nelle pi\u00f9 svariate serie, tra cui sono da ricordare \"Ironside\" (1970), \"Bonanza\" (1971), \"Colombo\" (1972), \"Marcus Welby\" (1974), \"La casa nella prateria\" (1975), \"Kojak\" (1976), \"Ellery Queen\" (1976), \"La donna bionica\" (1976), \"S.W.A.T. - Squadra speciale anticrimine\" (1976, due episodi), \"Pepper Anderson agente speciale\" (1978), \"Fantasilandia\" (1979-1981, due episodi), \"Love Boat\" (1980-1983, tre episodi), \"La signora in giallo\" (1984).\nVita privata.\nForrest Tucker fu sposato quattro volte:\nDoppiatori italiani.\nNelle versioni in italiano dei suoi film, Forrest Tucker \u00e8 stato doppiato da: "}
{"id": "2775992", "revid": "110157", "url": "https://it.wikipedia.org/wiki?curid=2775992", "title": "Lorup", "text": "Lorup \u00e8 un comune di 3.062 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di Werlte."}
{"id": "2775993", "revid": "115233", "url": "https://it.wikipedia.org/wiki?curid=2775993", "title": "Lattemiele", "text": ""}
{"id": "2775994", "revid": "110157", "url": "https://it.wikipedia.org/wiki?curid=2775994", "title": "Rastdorf", "text": "Rastdorf \u00e8 un comune di 1.028 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di Werlte."}
{"id": "2775996", "revid": "2184720", "url": "https://it.wikipedia.org/wiki?curid=2775996", "title": "Casomai (Laura Pausini)", "text": "Casomai \u00e8 un brano musicale della cantante italiana Laura Pausini. \u00c8 il 3\u00ba ed ultimo singolo estratto il 29 gennaio 2010 dall'album \"Laura Live World Tour 09\" del 2009.\nIl brano.\nIl brano, di Laura Pausini, Cheope, e Daniel Vuletic, non era stato precedentemente pubblicato su nessun album, ed \u00e8 stato registrato durante il soundcheck a San Paolo.\nDel brano \u00e8 stata realizzata una versione in lingua spagnola, \"Menos mal\" (adattata da Ignacio Ballesteros), registrata durante il soundcheck a Buenos Aires; questa versione \u00e8 stata inserita nell'album \"Laura Live Gira Mundial 09\" e pubblicata come terzo e ultimo singolo in Spagna e in America Latina.\nIl brano tratta della relazione fra Laura Pausini e il suo compagno, nel lavoro e nella vita, Paolo Carta.\nI due brani, non pubblicati su CD singolo, sono stati distribuiti tramite download digitale e trasmessi in radio.\nIl video.\nIl videoclip (in lingua italiana e in lingua spagnola) \u00e8 stato diretto dal regista Gaetano Morbioli e girato a luglio a Cagliari, durante la tappa del tour estivo \"World Tour 2009\".\nI videoclip di \"Casomai\" e \"Menos mal\" vengono inseriti nei DVD \"Laura Live World Tour 09\" e \"Laura Live Gira Mundial 09\"."}
{"id": "2775998", "revid": "110157", "url": "https://it.wikipedia.org/wiki?curid=2775998", "title": "Vrees", "text": "Vrees \u00e8 un comune di 1.622 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di Werlte."}
{"id": "2775999", "revid": "394156", "url": "https://it.wikipedia.org/wiki?curid=2775999", "title": "Justinas Kinderis", "text": "Palmar\u00e8s.\nIn carriera ha conseguito i seguenti risultati:"}
{"id": "2776008", "revid": "110157", "url": "https://it.wikipedia.org/wiki?curid=2776008", "title": "Werlte", "text": "Werlte \u00e8 una citt\u00e0 di 9.407 abitanti della Bassa Sassonia, in Germania.\nAppartiene al circondario dell'Emsland ed \u00e8 parte della Samtgemeinde Werlte.\nStoria.\nWerlte ottenne il titolo di citt\u00e0 il 22 marzo 2017.\nSimboli.\nStemma\nAmministrazione.\nGemellaggi.\nWerlte \u00e8 gemellata con:"}
{"id": "2776010", "revid": "712828", "url": "https://it.wikipedia.org/wiki?curid=2776010", "title": "Simone Lor\u00e8ne", "text": ""}
{"id": "2776012", "revid": "1543377", "url": "https://it.wikipedia.org/wiki?curid=2776012", "title": "Competizioni CEV per club", "text": "Con il termine di competizioni CEV per club (en. \"CEV club competitions\") ci si riferisce, in ambito pallavolistico, alle coppe internazionali per club organizzate dalla CEV. Vengono talvolta anche definite imprecisamente coppe europee, dato che la CEV attualmente \u00e8 l'organo amministrativo, organizzativo e di controllo della pallavolo in Europa.\nCompetizioni maschili.\nAttuali.\nLa massima competizione continentale \u00e8, dal 1959, la \"Champions League\". Conosciuta fino al 2000 come \"Coppa dei Campioni\", fino al 2008 la sua denominazione fu \"European Champions League\"; attualmente il suo nome completo \u00e8 \"CEV Champions League\".\nVi partecipano un numero differente di squadre per Paese, a seconda della Ranking List aggiornata annualmente.\nLa seconda competizione europea \u00e8 la \"Coppa CEV\". L'attuale torneo non deve essere confuso con la Coppa CEV che si disput\u00f2 fino al 2007, essendo essa la terza manifestazione in ordine d'importanza. Il secondo trofeo continentale prese il via nel 1972 con il nome di \"Coppa delle Coppe\", denominazione che mantenne fino al 2000; da allora, e fino al 2007, il trofeo si chiam\u00f2 \"Top Teams Cup\". La riforma delle manifestazioni internazionali avvenuta ad aprile del 2007 rinomin\u00f2 questa competizione in \"Coppa CEV\".\nLa terza competizione europea \u00e8 la \"Challenge Cup\". Nata\nnel 1980 con il nome di \"Coppa CEV\", mantenne la denominazione che ora \u00e8 del secondo trofeo per importanza fino al 2007, quando la sopra citata riforma la rinomin\u00f2 con il nuovo nome.\nTrofei scomparsi.\nLa \"Supercoppa europea maschile\" fu una competizione che si gioc\u00f2 dal 1987 al 2000, ad eccezione del 1998. Dalla prima edizione fino al 1995 il titolo veniva assegnato in un'unica partita, che vedeva contrapposta la squadra vincitrice della Coppa dei Campioni a quella vincitrice della Coppa delle Coppe. Le ultime quattro edizioni, invece, sono state allargate anche alla vincitrice della Coppa CEV e all'altra finalista della Coppa dei Campioni, che si affrontavano in un torneo a eliminazione diretta, con semifinali e finalissima.\nCompetizioni femminili.\nAttuali.\nLe competizioni femminili ricalcano la struttura di quelle maschili, sia per quanto riguarda i nomi sia le sponsorizzazioni. Anche i trofei femminili sono stati interessati dalla riforma del 2007, che ha rivoluzionato l'ordine d'importanza delle diverse coppe.\nTrofei scomparsi.\nLa \"Supercoppa europea femminile\" fu una competizione che si disput\u00f2 soltanto due volte, nel 1993 e nel 1996. Nella prima edizione il titolo veniva assegnato in un'unica partita, che vedeva contrapposta la squadra vincitrice della Coppa dei Campioni a quella vincitrice della Coppa delle Coppe. Nella seconda, invece, \u00e8 stata allargata anche alla vincitrice della Coppa CEV e all'altra finalista della Coppa CEV, che si affrontavano in un torneo a eliminazione diretta, con semifinali e finalissima.\nCompetizioni zonali.\nOltre ai principali tornei continentali, che ricoprono le prime tre posizioni nella gerarchia europea, la CEV co-organizza la Middle European League, un torneo la cui partecipazione \u00e8 riservata alle migliori formazioni provenienti da Austria, Croazia, Repubblica Ceca, Ungheria, Slovacchia e Slovenia. La competizione, iniziata nel 2005, prevede sia il torneo maschile sia quello femminile.\nAnalogamente alla Middle European League, la CEV co-organizza il campionato riservato alle formazioni provenienti dai Paesi nordici. Questo torneo, conosciuto con l'acronimo di \"Nordic Club Championships\" (North European Volleyball Zonal Association), \u00e8 riservato alle migliori squadre maschili e femminili provenienti da Norvegia, Svezia, Finlandia, Danimarca, Islanda, Isole F\u00e6r \u00d8er e Groenlandia pi\u00f9, a invito, da Estonia, Lettonia, Lituania e Regno Unito. La prima edizione si disput\u00f2 nel 2007.\nParallelamente alla Middle European League e al Nordic Club Championships, la CEV co-organizza con l'EEVZA (Eastern European Volleyball Zonal Association) il campionato riservato alle formazioni maschili e femminili provenienti dai Paesi baltici. Il torneo maschile, conosciuto con il nome di Baltic Volleyball League, \u00e8 riservato alle migliori formazioni maschili provenienti da Estonia, Lettonia e Lituania. La prima edizione si disput\u00f2 nel 2005.\nIn corrispondenza al torneo maschile esiste anche il torneo femminile conosciuto con il nome di \"Baltic Volleyball League\" a cui partecipano, come per il torneo maschile, le migliori formazioni femminili provenienti da Estonia, Lettonia e Lituania. La prima edizione si disput\u00f2 nel 2007.\nLa CEV, inoltre, organizza con la Balkan Volleyball Association (BVA) il campionato riservato alle formazioni maschili e femminili provenienti dai Balcani. Questo torneo \u00e8 riservato alle migliori squadre maschili e femminili provenienti da Albania, Bosnia ed Erzegovina, Bulgaria, Grecia, Kosovo, Macedonia del Nord, Moldavia, Montenegro, Romania, Serbia e Turchia. La prima edizione si disput\u00f2 nel 2008.\nMedagliere totale.\nTabella riepilogativa dei trofei vinti per nazione. Vengono prese in considerazione solamente le tre manifestazioni principali."}
{"id": "2776013", "revid": "287204", "url": "https://it.wikipedia.org/wiki?curid=2776013", "title": "Sukru Saracoglu", "text": ""}
{"id": "2776015", "revid": "76963", "url": "https://it.wikipedia.org/wiki?curid=2776015", "title": "Doris Fisher, baronessa di Rednal", "text": "Biografia.\nNata a Birmingham, \u00e8 la figlia di Federico James Satchwell. Fu educata alla Tinker's School Farm Girls e poi and\u00f2 al Fircroft College e poi Bournville Day Continuation College.\nCarriera.\nHa aderito al Partito Laburista nel 1945. Un anno dopo, Fisher \u00e8 stata eletta membro del consiglio comunale di Birmingham, nel quale \u00e8 stata fino al 1974. In seguito ha ricoperto la carica di membro del Warrington and Runcorn Development Corporation fino al 1989. Fisher \u00e8 stata la Presidentessa Nazionale della Co-operative Party Guild nel 1961 e fu nominata giudice di pace. Fu membro della Camera dei comuni dal 1970 al 1974 per il collegio di Birmingham Ladywood.\nVita privata.\nSpos\u00f2 Joseph Fisher nel 1939 ed ebbe due figlie. Suo marito \u00e8 morto nel 1978 e lei nel 2005, all'et\u00e0 di 86 anni."}
{"id": "2776021", "revid": "515394", "url": "https://it.wikipedia.org/wiki?curid=2776021", "title": "Zuffa di dei marini", "text": "La Zuffa di dei marini \u00e8 un'incisione a bulino e puntasecca (28,3x82,6 cm) di Andrea Mantegna, databile tra il 1458 e il 1480 circa e conservata nelle collezioni del Duca di Devonshire e Chatsworth Settlement Trustee a Chatsworth nel Regno Unito.\nStoria.\nL'opera \u00e8 una delle migliori tra una decina di incisioni assegnate o attribuite a Mantegna. Molto difficile \u00e8 la datazione di queste opere, che spesso venivano tratte da dipinti e affreschi che in molti casi sono andati perduti. Per esempio la \"Zuffa\" viene messa in relazione a un fregio ad affresco che poteva far parte della decorazione di una delle residenze marchionali distrutte, come Cavriana, Goito (a cui lavor\u00f2 nel 1458-1460 circa) o Revere (1463-1464) o ancora Bondanello (1478 circa). Spesso l'opera viene associata al \"Baccanale con Sileno\", sempre nella collezione di Chatsworth, e al \"Baccanale con un tino\", nel Metropolitan Museum of Art di New York.\nAltri infine collocano l'attivit\u00e0 incisoria alla fase pi\u00f9 tarda della produzione dell'artista, dopo il viaggio a Roma.\nDescrizione e stile.\nLa \"Zuffa\" mostra una serie di divinit\u00e0 che, in una sorta di palude e a cavallo di creature straordinarie quali cavalli e mostri marini, sono intente a una strenua lotta, colpendosi con varie armi (lance, frecce, mazze, ma anche teschi di animali o pesci legati a frusta). Tra di essi spuntano altri personaggi, come un suonatore di corno, e figure allegoriche, come l\"'Invidia\" (in alto a sinistra), che tiene in mano un cartiglio col proprio nome. Pi\u00f9 complessa \u00e8 l'interpretazione della statua del Nettuno girata e posta su un piedistallo davanti allo specchio, forse simboleggiante l'assenza della divinit\u00e0 che permette la furiosa battaglia.\nSpicca nella scena rutilante l'urgenza delle azioni e delle passioni, che sono drammatizzate dall'uso di superfici scheggiate e linee spezzate. I personaggi, cristallizzati nella rappresentazione, sono un omaggio all'arte classica (si pensi solo alle scene di battaglia dei sarcofagi romani), ma la mancanza di una filologia archeologica permette altres\u00ec una rappresentazione pi\u00f9 diretta e vitale.\nLo studioso tedesco Alfred Gotthold Meyer, nel 1900, \u00e8 il primo a rilevare come i due rocchi inferiori delle colonne libere dell'altare di san Girolamo nella chiesa di San Francesco d'Assisi a Brescia presentino un originalissimo adattamento scultoreo ad andamento circolare, senza soluzione di continuit\u00e0, della \"Zuffa\" del Mantegna, caso praticamente unico nella storia dell'arte. L'opera, sulla base di studi mirati condotti all'inizio del XXI secolo, \u00e8 stata attribuita a Gasparo Cairano, principale esponente della scultura rinascimentale bresciana."}
{"id": "2776026", "revid": "155634", "url": "https://it.wikipedia.org/wiki?curid=2776026", "title": "Serie A1 1996-1997 (rugby a 15)", "text": "La serie A1 1996-97 fu il 67\u00ba campionato nazionale italiano di rugby a 15 di prima divisione.\n con l'ormai consolidata formula \u00abstagione regolare a girone unico pi\u00f9 \"play-off\"\u00bb e ripropose il duello tra e , che per la quinta (e ultima) volta in sei stagioni si trovarono di nuovo in finale l'una contro l'altra; per la prima volta due squadre superarono quota punti segnati (il Treviso quasi , il Milan addirittura pi\u00f9 di , con medie di pi\u00f9 di 50 punti a partita e picchi nella stagione regolare di +137 per Treviso e +139 del Milan, entrambi inflitti all', oltre che un 107-0 inflitto dai veneti al nei \"playoff\".\nTeatro della finale fu il Bentegodi di Verona (stadio dove, incidentalmente, gi\u00e0 il del calcio aveva di fatto perso due scudetti in epoche precedenti, con due sconfitte nelle giornate finali di altrettanti tornei); al quinto tentativo, il Benetton riusc\u00ec a battere il Milan in finale, per 34-29, con l'apertura sudafricana Lance Sherrell autore di 29 punti (9 piazzati e una trasformazione), mentre dall'altra parte il solito Dom\u00ednguez realizz\u00f2 gran parte dello \"score\" della sua squadra; l'italo-argentino era alla sua ultima apparizione con il Milan e in procinto di trasferirsi in Francia allo dopo punti marcati nel campionato italiano e il primato in classifica marcatori di sette edizioni consecutive del torneo.\nPer Treviso si tratt\u00f2 del 6\u00ba titolo: per il Milan l'ultimo acuto dell'era-Fininvest e il ridimensionamento: ventilata gi\u00e0 alla fine della stagione, la chiusura della sezione rugby ebbe realizzazione pratica al termine del campionato successivo, che vide la squadra fuori dai \"playoff\".\nDa registrare la prima volta di in semifinale-scudetto e l'esordio assoluto del , club di una cittadina laziale in provincia di Roma, che tuttavia retrocesse gi\u00e0 alla sua prima stagione in A1; altra squadra a retrocedere fu l'Amatori Catania, con il record negativo di punti incassati, .\nFormula.\nAi \"playoff\" accedettero 10 squadre, le prime otto classificate di A1 e le prime due di A2, le quali, nel ranking dei quarti di finale, vennero immediatamente dopo le otto prime classificate; alla squadra con la posizione pi\u00f9 alta in classifica fu assegnata quella con il ranking pi\u00f9 basso; un primo turno di spareggio preliminare in gara unica fu disputato tra la settima di A1 e la seconda di A2 e tra l'ottava di A1 e la prima di A2 (le vincitrici furono accoppiate nei quarti, rispettivamente, alla seconda e alla prima classificata di A1); gli accoppiamenti successivi dei quarti di finale, a parte i citati, furono la terza contro la sesta e la quarta e quinta classificata; a seguire le semifinali.\nGli accoppiamenti dei quarti e delle semifinali furono al meglio delle tre gare, con la prima (e la eventuale terza) in casa della squadra meglio classificata durante la stagione regolare.\nLa finale fu invece disputata in gara unica, con eventuali tempi supplementari in caso di parit\u00e0.\nLa vincitrice della finale era campione d'Italia; le ultime due squadre classificate durante la stagione regolare retrocedevano in serie A2."}
{"id": "2776032", "revid": "599013", "url": "https://it.wikipedia.org/wiki?curid=2776032", "title": "S\u00fckr\u00fc Saracoglu", "text": ""}
{"id": "2776038", "revid": "298055", "url": "https://it.wikipedia.org/wiki?curid=2776038", "title": "Topolino nella valle infernale", "text": "Topolino nella valle infernale (\"Mickey Mouse in Death Valley\") \u00e8 una storia a fumetti Disney pubblicata a strisce sui quotidiani statunitensi nel 1930. \u00c8 la seconda storia a fumetti in assoluto di Topolino e la prima realizzata (in parte) da Floyd Gottfredson. La prima parte \u00e8 sceneggiata da Walt Disney, la seconda da Floyd Gottfredson.\nTrama.\nL'avvocato Lupo (in originale \"Sylvester Shyster\") comunica a Minni che suo zio Mortimer Mouse (in alcune versioni italiane \"Martino\") le ha lasciato in eredit\u00e0 una villa e tenta di convincerla a cedergliela, dato che a suo dire essa non ha nessun valore. Topolino la convince a non farlo perch\u00e9 Lupo \u00e8 un personaggio disonesto e secondo lui c'\u00e8 qualcosa sotto. Infatti Lupo vuole la villa di Minni perch\u00e9 in quel luogo \u00e8 nascosta una mappa del tesoro che svela l'ubicazione della miniera di zio Mortimer. Non essendo riuscito a impossessarsi della villa con le buone maniere, Lupo tenta di farlo con le cattive: si allea con Gambadilegno e si intrufola nella villa di Minni alla ricerca della mappa. Topolino e Minni, che si trovano nella villa, rischiano la vita ma vengono salvati da un misterioso individuo mascherato chiamato The Fox (\"La Volpe\" in alcune traduzioni, \"Volabasso\" in altre). Topolino e Minni trovano la mappa del tesoro (nascosta nel formaggio) ma poco dopo arrivano Gambadilegno e Lupo che si impadroniscono con la forza della mappa.\nTopolino e Minni si lanciano all'inseguimento dei due arrivando nella Valle Infernale, un deserto dove si trova la miniera dello zio. Qui riescono a riappropriarsi della mappa, ma per arrivare alla miniera devono affrontare varie avversit\u00e0, come Gambadilegno e Lupo, ma anche lo sceriffo, che \u00e8 stato convinto da Lupo che Topolino e Minni sono dei fuorilegge da arrestare. Vengono aiutati a superarle da The Fox e un altro personaggio, Erasmus Rat (\"Erasmo Ratto\").\nAlla fine della storia si scopre che La Volpe/Volabasso \u00e8 in realt\u00e0 lo zio Mortimer che ha finto la sua morte per smascherare le malefatte di Lupo. Gambadilegno e Lupo vengono arrestati."}
{"id": "2776041", "revid": "599013", "url": "https://it.wikipedia.org/wiki?curid=2776041", "title": "Tadas \u017demaitis", "text": "Palmar\u00e8s.\nIn carriera ha conseguito i seguenti risultati:"}
{"id": "2776049", "revid": "1924342", "url": "https://it.wikipedia.org/wiki?curid=2776049", "title": "Waking Up (OneRepublic)", "text": "Waking Up \u00e8 il secondo album in studio del gruppo musicale statunitense OneRepublic, pubblicato il 17 novembre 2009 dalla Interscope Records.\nDescrizione.\nDopo il successo dell'album di debutto, \"Dreaming Out Loud\", gli OneRepublic cominciarono a lavorare per un secondo album nel 2008. Il cantante Ryan Tedder ha annunciato il 21 luglio 2009, che il secondo album della band sarebbe stato completato cinque settimane a decorrere da tale data che \u00e8 stata il 25 agosto 2009. 11 canzoni sono state annunciate per comporre l'elenco dei brani, che \u00e8 stato ufficialmente confermato dal sito tedesco di Amazon.com il 3 novembre 2009. Il primo singolo estratto dall'album, \"All the Right Moves\", \u00e8 stato pubblicato il 29 settembre 2009, per l'airplay ed \u00e8 stato pubblicato ufficialmente il 6 ottobre 2009. Il primo singolo in Germania, \"Secrets\" \u00e8 stato pubblicato il 30 ottobre 2009, ed \u00e8 stato pubblicato come secondo singolo negli Stati Uniti il 1 \u00b0 giugno 2010. La canzone \"Marchin On\" \u00e8 stata scelta per supportare il canale televisivo tedesco ZDF, dove la canzone funge dal canale ufficiale del campionato mondiale di calcio 2010. \u00c8 stata pubblicata per il download digitale in Germania il 18 giugno 2010. Gli OneRepublic hanno pubblicato come ultimo singolo dell'album \"Good Life\" , classificandosi alla # 8 della Billboard Hot 100, dove nel novembre del 2010 \u00e8 divenuto il quarto singolo ufficiale. Nel 2011 hanno rimasterizzato il singolo \"Good Life\" con l'aggiunta accanto del rapper B.o.B.\nSingoli promozionali.\n\"Everybody Loves Me\" \u00e8 stato pubblicato come singolo promozionale dell'album il 20 ottobre 2009 entrando nella classifica canadese alla # 61 e classificandosi alla # 105 della Billboard Hot 200. Anche \"Good Life\" \u00e8 stato pubblicato come singolo promozionale dove poi \u00e8 divenuto un singolo ufficiale.\nCritiche.\nWaking Up ha ricevuto recensioni positive dai critici della musica. A Metacritic, che assegna un punteggio normalizzato su 100 alle opinioni da parte della critica tradizionale, l'album ha ricevuto un punteggio medio di 61, basato su 8 recensioni, che indica \"generalmente recensioni positive\".\nSuccesso commerciale.\nL'album ha raggiunto la posizione numero 21 della classifica Billboard 200. \"Waking Up\" ha venduto circa un milione e mezzo di copie in tutto il mondo.\nTracce.\nOltre 20 minuti di riprese esclusive tra cui:"}
{"id": "2776052", "revid": "1543377", "url": "https://it.wikipedia.org/wiki?curid=2776052", "title": "Down with the Sickness", "text": "Down with the Sickness \u00e8 un singolo del gruppo musicale alternative metal statunitense Disturbed pubblicato nel 2000 dall'etichetta discografica Giant Records, secondo estratto dall'album \"The Sickness\".\nDescrizione.\nViene ritenuta una delle pi\u00f9 famose del gruppo ed \u00e8 suonata quasi ad ogni loro concerto, spesso come brano di chiusura. \u00c8 l'unico singolo della band ad essere certificato disco di platino dalla RIAA.\nCi\u00f2 che ha reso particolarmente riconoscibile la canzone \u00e8 il riff di batteria e il growl di David Draiman nell'introduzione della canzone: il suono \"Ooh-wah-ah-ah-ah\".\nVideo musicale.\nIl video del brano mostra il gruppo esibirsi in un concerto dal vivo. Esso per\u00f2, come nella versione radio, esclude l'interludio riguardante l'abuso perch\u00e9 ritenuto troppo esplicito.\nApparizioni.\n\"Down with the Sickness\" \u00e8 stata utilizzata diverse volte come musica d'ingresso di squadre sportive. I Rutgers Scarlet Knights, i Delaware Blue Hens e gli Houston Texans ne hanno fatto uso nel momento d'entrata in campo dei giocatori, cos\u00ec come i combattenti della Ultimate Fighting Championship Steve Cantwell (in UFC 97), Rousimar Palhares (in UFC 107) e Mark Bocek (in UFC 111). La canzone era la \"theme song\" d'ingresso di Chri$ Ca$h, mentre la base venne utilizzata dalla TNA per incidere la theme song d'entrata del wrestler Monty Brown.\nLa canzone inoltre fa parte della colonna sonora del film \"La regina dei dannati\", \u00e8 una traccia del gioco \"Rock Band 2\" ed \u00e8 scaricabile dalla libreria musicale di \"Guitar Hero 5\". \u00c8 stata usata in due film: durante i titoli de \"L'alba dei morti viventi\", di Zack Snyder, viene cantata da Richard Cheese con l'accompagnamento di un pianoforte e durante \"The One\", di James Wong. Compare nell'episodio \"Le mia pi\u00f9 sentite scuse a Jesse Jackson\" del cartone animato \"South Park\" (mentre Eric Cartman lotta contro un nano, il dottor Nelson), \u00e8 la canzone della sigla dello show \"Paranormal Challenge\", trasmesso su Travel Channel e, nel video iniziale di rFactor, \u00e8 udibile questa canzone..\n\"Down with the Sickness\" \u00e8 stata utilizzata in alcuni promo della campagna di reclutamento della United States Marine Corps.\nNel 2017 \u00e8 stata scelta, fra le altre, da Dwayne Johnson \"The Rock\" per la colonna sonora del videogioco WWE 2K18."}
{"id": "2776053", "revid": "92723", "url": "https://it.wikipedia.org/wiki?curid=2776053", "title": "Michail Prakapenka", "text": "Palmar\u00e8s.\nIn carriera ha conseguito i seguenti risultati:"}
{"id": "2776059", "revid": "858648", "url": "https://it.wikipedia.org/wiki?curid=2776059", "title": "Elezioni regionali nel Lazio del 2010", "text": "Le elezioni regionali italiane del 2010 nel Lazio si sono tenute il 28 ed il 29 marzo. Esse hanno visto la vittoria di Renata Polverini, candidata del centro-destra, che ha ottenuto il 51,14% dei voti, sconfiggendo Emma Bonino, sostenuta dal centro-sinistra, che ha raccolto il 48,32%.\nIn questa tornata elettorale, per la prima volta nella storia del Lazio, la sfida per la presidenza \u00e8 stata interamente al femminile: infatti, oltre a Bonino e Polverini la terza candidata \u00e8 stata Marzia Marzoli della lista \"Rete dei Cittadini\".\nIl primo partito della regione \u00e8 stato la lista civica\" Renata Polverini Presidente\", che ha ottenuto circa 640.000 voti, staccando il Partito Democratico per 1.500 voti.\nComposizione degli schieramenti e candidature.\nRispetto alle elezioni regionali del 2005, il quadro degli schieramenti \u00e8 rimasto pressoch\u00e9 inalterato. Si ricompongono, dunque, gli schieramenti di centrosinistra e di centrodestra, dopo le spaccature registratesi alle elezioni politiche italiane del 2008.\nCentrosinistra.\nIl centrosinistra ha deciso di ripresentarsi nella sua forma tradizionale, ossia una coalizione che \u00e8 composta da Partito Democratico e dai partiti che nello spazio politico si collocano alla sua sinistra.\nCentrodestra.\nIl centrodestra ricalca, invece, la stessa formazione della Casa delle Libert\u00e0. Unico cambiamento \u00e8 rappresentato dall'ingresso nella coalizione dei Popolari UDEUR che, nel 2005, era alleata dei partiti de L'Unione.\nAltri.\nAl di fuori dei due poli, l'unica lista presentata \u00e8 stata la \"Rete dei Cittadini\".\nI candidati alla presidenza.\nI candidati alla presidenza della Regione ammessi alla competizione, riportati in ordine alfabetico, sono stati tre:\nIl \"caos liste\".\nQuesta tornata elettorale ha visto l'esclusione della lista de Il Popolo della Libert\u00e0 nella provincia di Roma, non avendo presentato la documentazione necessaria nei tempi previsti.. Il 27 febbraio, termine ultimo per la presentazione delle candidature, il rappresentante di lista del PdL, Alfredo Milioni, si \u00e8 effettivamente recato all'ufficio elettorale del Tribunale di Roma, salvo poi allontanarsene; al momento di rientrare, per\u00f2, \u00e8 stato bloccato dai rappresentanti degli altri soggetti politici e dalle forze dell'ordine, poich\u00e9 i termini di presentazione delle liste erano ormai scaduti. Il PdL ha fatto ricorso al TAR e, successivamente, al Consiglio di Stato, che per\u00f2 hanno rigettato il ricorso. Al fine di riammettere la lista, si \u00e8 giunti all'approvazione di un decreto-legge interpretativo: ci\u00f2 ha suscitato roventi polemiche, protrattesi anche dopo la controfirma del Presidente della repubblica. La lista del PdL, comunque, \u00e8 rimasta esclusa dalla competizione elettorale: le elezioni regionali, infatti, seguono una legge regionale e non nazionale e quindi il decreto interpretativo non \u00e8 stato preso in considerazione.\nUn ulteriore fronte di polemica si \u00e8 aperto dopo l'esclusione, e la successiva riammissione, della lista Rete Liberal. Rivendicando il diritto ad un periodo di campagna elettorale pari a quello avuto dalle altre liste in campo, Sgarbi ha chiesto il rinvio del voto, ma la sua richiesta non \u00e8 stata accolta..\nPer tutto il periodo della campagna elettorale la \"Rete dei Cittadini\", il terzo schieramento a queste elezioni, ha denunciato l'oscuramento subito dai media; la denuncia ha trovato riscontro nelle multe che il CORECOM ha comminato ad alcune testate televisive per gravi violazioni della par condicio in particolare nei confronti della lista Rete dei Cittadini"}
{"id": "2776064", "revid": "125857909", "url": "https://it.wikipedia.org/wiki?curid=2776064", "title": "Evidenza pubblica", "text": "L'evidenza pubblica, secondo la legge italiana, \u00e8 la procedura principale e necessaria con la quale la pubblica amministrazione italiana svolge la sua attivit\u00e0 negoziale nell'individuazione di un contraente per il reperimento sul libero mercato di forniture, servizi e opere, come ad esempio nel caso dell'appalto. Il concetto, sebbene non espressamente chiamato con questa espressione, fu introdotto dal regio decreto n. 2420 del 1923 (artt. 3 e ss.) recante \"Nuove disposizioni sull'amministrazione del patrimonio e sulla contabilit\u00e0 dello Stato\" e dal successivo regolamento attuativo (r.d. n. 827/1924) i quali sono in parte ancora in vigore.\nNonostante la piena adozione delle norme comunitarie \u00e8 stata mantenuta la dizione tradizionale \"evidenza pubblica\" meglio definita \"procedura per la definizione degli offerenti\" dall'art.54 del d.lgs. 163/2006 poi abrogato e sostituito dagli artt. 114, 177 e 178 del D.lgs. 50/2016 codice dei contratti pubblici. \nDisciplina normativa.\n\u00c8 regolata dal D.lgs. 50/2016 (Codice dei contratti pubblici) emanato in attuazione delle direttive 2004/17/CE e 2004/18/CE, che ha sostituito la precedente normativa: nonostante il mercato di riferimento a cui attingere sia quello libero, il particolare fine della tutela dei pubblici interessi e della trasparenza e legalit\u00e0 impongono il riferimento a procedure normate dal diritto amministrativo.\nL'equilibrio della procedura di evidenza pubblica \u00e8 stato creato per conciliare le esigenze di legalit\u00e0 e autonomia della pubblica amministrazione nel perseguimento del pubblico interesse con le esigenze di trasparenza e libert\u00e0 di accesso dei partecipanti nonch\u00e9 della garanzia del corretto reperimento delle risorse sul libero mercato perseguendo economicit\u00e0, efficienza ed efficacia.\nLe fasi.\nLa procedura ad evidenza pubblica si pu\u00f2 articolare sinteticamente in 3 distinte fasi:\nLe fasi presentano complessit\u00e0 differenti a seconda del tipo e dell'importo degli affidamenti, poich\u00e9 si inseriscono altri procedimenti specifici che prevedono ulteriori sub-procedimenti, a seconda delle \"soglie comunitarie\": gli importi per tipologia di contratto (forniture, servizi e lavori) al di sopra dei quali l'appalto \u00e8 considerato di interesse o rilevanza comunitaria e quindi soggetto a particolari procedure.\nStipulato il contratto parte l'esecuzione dei lavori o la fornitura dei beni e/o dei servizi, sulla quale il soggetto appaltante ha diritto di effettuare controlli in corso di svolgimento e controlli finali. Si possono presentare i rilievi tecnici attinenti anche prima della chiusura lavori."}
{"id": "2776069", "revid": "599013", "url": "https://it.wikipedia.org/wiki?curid=2776069", "title": "Martin Dvo\u0159\u00e1k", "text": "Palmar\u00e8s.\nIn carriera ha conseguito i seguenti risultati:"}
{"id": "2776070", "revid": "112844375", "url": "https://it.wikipedia.org/wiki?curid=2776070", "title": "Baccanale con un tino", "text": "La Baccanale con un tino \u00e8 un'incisione a bulino e puntasecca (29,9x43,7 cm) di Andrea Mantegna, databile tra il 1475 e il 1480 circa e conservata nel Metropolitan Museum di New York.\nStoria.\nL'opera \u00e8 una delle migliori fra una decina di incisioni assegnate o attribuite a Mantegna, delle quali parla anche Vasari nelle Vite. Molto difficile \u00e8 la datazione di queste opere, che spesso venivano tratte da dipinti e affreschi che in molti casi sono andati perduti. Per esempio il \"Baccanale\", che fa coppia con il \"Baccanale con Sileno\" in una collezione privata di Chatsworth (UK), viene messa in relazione a un fregio ad affresco che poteva far parte della decorazione di una delle residenze marchionali distrutte, come Cavriana, Goito (a cui lavor\u00f2 nel 1458-1460 circa) o Revere (1463-1464) o ancora Bondanello (1478 circa). Altri infine collocano l'attivit\u00e0 incisoria alla fase pi\u00f9 tarda della produzione dell'artista, dopo il viaggio a Roma, come suggerirebbe la somiglianza con dei sarcofagi nella collezione dei Della Valle e nella chiesa di Santa Maria Maggiore. Forse Mantegna cre\u00f2 queste stampe per una semplice coltivazione dei propri interessi personali, magari nella fase tarda della sua attivit\u00e0 artistica.\nSpesso l'opera viene associata anche alla \"Zuffa di dei marini\", sempre a Chatsworth.\nDescrizione e stile.\nIl \"Baccanale\" mostra una serie di personaggi quali satiri, putti e uomini che, all'ombra di una vite, prendono parte a un baccanale. Perno della scena \u00e8 il tino da cui sgorga il vino, dove si trovano seduti due personaggi in atteggiamento lascivo e un putto si affaccia per prendere il vino. Altri due putti stanno addormentati per l'ubriachezza in basso al centro, mentre due figure a destra sono intente a bere con coppe, scodelle e un corno: uno dei due danza nella pozzanghera del vino rovesciato. Pi\u00f9 complessa appare l'interpretazione del gruppo a sinistra, dove un giovane eroe, accanto a una cornucopia, sta per essere incoronato di alloro da un vecchio (Anchise?) tenuto sulle spalle da un giovane. Nella sfrenata scena Mantegna descrisse momenti di beato abbandono ai vizi, presentando con efficacia un mondo dominato dagli istinti pi\u00f9 bassi.\nMantegna riformul\u00f2 il modello classico aggiornandolo secondo la sua sensibilit\u00e0, senza intenzioni di correttezza filologia antiquaria. \nLo sfondo scuro fa risaltare le figure chiare, con un chiaroscuro pi\u00f9 incisivo di quello usato nei disegni e in pittura, che fa spiccare i personaggi come rilievi scultorei."}
{"id": "2776072", "revid": "453768", "url": "https://it.wikipedia.org/wiki?curid=2776072", "title": "TownHouse Galleria", "text": "Situato a Milano all'interno della Galleria Vittorio Emanuele II, il TownHouse Galleria \u00e8 stato inaugurato il 7 marzo 2007, anniversario della cerimonia della posa della prima pietra della galleria, il 7 marzo 1865, da parte del re d'Italia Vittorio Emanuele II.\nDotato di 58 tra camere e suite, \u00e8 uno dei pochi alberghi al mondo all'interno di un Monumento Nazionale. L'Hotel ospita inoltre il Museo \"Il mondo di Leonardo Da Vinci\" aperto sia agli ospiti che al pubblico esterno al secondo piano dell'albergo.\nRiconosciuto come 7 stelle, nel 2018 \u00e8 stato venduto e rinominato \"Galleria Vik Milano Hotel\" (5 stelle). "}
{"id": "2776074", "revid": "253269", "url": "https://it.wikipedia.org/wiki?curid=2776074", "title": "Elden Henson", "text": "Da giovane ha recitato anche nella trilogia di \"Stoffa da campioni\" insieme ad Emilio Estevez, nel ruolo di Fulton Reid.\nBiografia.\nNato a Rockville, nel Maryland, da madre fotografa professionista, Elden ha due fratelli attori come lui, con i quali ha anche recitato in alcuni film. Il pi\u00f9 giovane, Garette Ratliff Henson, \u00e8 apparso insieme a lui in \"Stoffa da campioni\", mentre Erick Ratliff ha recitato col fratello in \"Elvis &amp; Me\". Anche il padre dei tre, George Ratliffe, era un attore, ma fu la madre a spingerli alla recitazione portandoli a delle audizioni per spot commerciali. La famiglia ha vissuto per un periodo a Weehawken, nel New Jersey.\nNel 2004 recita in \"The Butterfly Effect\". Nel 2013 entra nel cast di ' e ' nel ruolo di Pollux. Nel 2014 entra nel cast della serie tv \"Daredevil\", dove interpreta il ruolo di Foggy Nelson, il migliore amico e collega di Matt Murdock/Daredevil."}
{"id": "2776076", "revid": "599013", "url": "https://it.wikipedia.org/wiki?curid=2776076", "title": "R\u00f3bert N\u00e9meth", "text": "Palmar\u00e8s.\nIn carriera ha conseguito i seguenti risultati:"}
{"id": "2776077", "revid": "287204", "url": "https://it.wikipedia.org/wiki?curid=2776077", "title": "Volejbol'nyj klub Universitet-Technolog", "text": "Il Volejbol'nyj klub Universitet-Technolog fu una societ\u00e0 pallavolistica femminile russa, con sede a Belgorod."}
{"id": "2776080", "revid": "228587", "url": "https://it.wikipedia.org/wiki?curid=2776080", "title": "Campionati del mondo di canottaggio 2009", "text": "I Campionati del mondo di canottaggio 2009 si sono disputati tra il 23 e il 30 agosto 2009 sul Lago Malta, a Pozna\u0144 in Polonia."}
{"id": "2776081", "revid": "1851848", "url": "https://it.wikipedia.org/wiki?curid=2776081", "title": "Sarolta Kov\u00e1cs", "text": "Palmar\u00e8s.\nIn carriera ha conseguito i seguenti risultati:"}
{"id": "2776088", "revid": "599013", "url": "https://it.wikipedia.org/wiki?curid=2776088", "title": "Sylvie \u010cern\u00e1", "text": "Palmar\u00e8s.\nIn carriera ha conseguito i seguenti risultati:"}
{"id": "2776091", "revid": "112843550", "url": "https://it.wikipedia.org/wiki?curid=2776091", "title": "Baccanale con sileno", "text": "La Baccanale con sileno \u00e8 un'incisione a bulino e puntasecca (29,9x47,3 cm) di Andrea Mantegna, databile tra il 1458 e il 1490 circa e conservata nelle collezioni del Duca di Devonshire e Chatsworth Settlement Trustee a Chatsworth nel Regno Unito.\nStoria.\nL'opera \u00e8 una delle migliori fra la decina di incisioni assegnate o attribuite a Mantegna, delle quali parla anche Vasari nelle Vite. Molto difficile \u00e8 la datazione di queste opere, che spesso venivano tratte da dipinti e affreschi che in molti casi sono andati perduti. Per esempio il \"Baccanale\", che fa coppia con il \"Baccanale con un tino\" nel Metropolitan Museum di New York, viene messa in relazione a un fregio ad affresco che poteva far parte della decorazione di una delle residenze marchionali distrutte, come Cavriana, Goito (a cui lavor\u00f2 nel 1458-1460 circa) o Revere (1463-1464) o ancora Bondanello (1478 circa). Altri infine collocano l'attivit\u00e0 incisoria alla fase pi\u00f9 tarda della produzione dell'artista, dopo il viaggio a Roma, come suggerirebbe la somiglianza con dei sarcofagi nella collezione dei Della Valle e nella chiesa di Santa Maria Maggiore. Forse Mantegna cre\u00f2 queste stampe per una semplice coltivazione dei propri interessi personali, magari nella fase tarda della sua attivit\u00e0 artistica.\nSpesso l'opera viene associata anche alla \"Zuffa di dei marini\", sempre a Chatsworth.\nDescrizione e stile.\nIl \"Baccanale\" \u00e8 incentrato su un grasso Sileno, trasportato da due uomini e incoronato da un satiro, mentre un secondo sta salendo sulla schiena d'un uomo a sinistra e a destra si trovano due suonatori con un flauto doppio e un flauto di Pan. Nella sfrenata scena Mantegna descrisse momenti di beato abbandono ai vizi, presentando con efficacia un mondo dominato dagli istinti pi\u00f9 bassi.\nMantegna riformul\u00f2 il modello classico aggiornandolo secondo la sua sensibilit\u00e0, senza intenzioni di correttezza filologia antiquaria. Lo sfondo scuro fa risaltare le figure chiare, con un chiaroscuro pi\u00f9 incisivo di quello usato nei disegni e in pittura, che fa spiccare i personaggi come rilievi scultorei."}
{"id": "2776092", "revid": "124808", "url": "https://it.wikipedia.org/wiki?curid=2776092", "title": "L'ombra dello scorpione (film)", "text": ""}
{"id": "2776093", "revid": "599013", "url": "https://it.wikipedia.org/wiki?curid=2776093", "title": "Natalie Dianov\u00e1", "text": "Palmar\u00e8s.\nIn carriera ha conseguito i seguenti risultati:"}
{"id": "2776096", "revid": "599013", "url": "https://it.wikipedia.org/wiki?curid=2776096", "title": "Vera Fe\u0161\u010denko", "text": "Palmar\u00e8s.\nIn carriera ha conseguito i seguenti risultati:"}
{"id": "2776101", "revid": "247222", "url": "https://it.wikipedia.org/wiki?curid=2776101", "title": "Ekaterina Churas'kina", "text": "Palmar\u00e8s.\nIn carriera ha conseguito i seguenti risultati:"}
{"id": "2776102", "revid": "29578012", "url": "https://it.wikipedia.org/wiki?curid=2776102", "title": "Torchiati", "text": ""}
{"id": "2776105", "revid": "599013", "url": "https://it.wikipedia.org/wiki?curid=2776105", "title": "Polina Stru\u010dkova", "text": "Palmar\u00e8s.\nIn carriera ha conseguito i seguenti risultati:"}
{"id": "2776106", "revid": "29578076", "url": "https://it.wikipedia.org/wiki?curid=2776106", "title": "Piano (Montoro Inferiore)", "text": ""}
{"id": "2776108", "revid": "104458", "url": "https://it.wikipedia.org/wiki?curid=2776108", "title": "Campionato europeo di curling", "text": ""}
{"id": "2776115", "revid": "104458", "url": "https://it.wikipedia.org/wiki?curid=2776115", "title": "Campionato europeo misti di curling", "text": ""}
{"id": "2776118", "revid": "484397", "url": "https://it.wikipedia.org/wiki?curid=2776118", "title": "Linea di fila", "text": ""}
{"id": "2776119", "revid": "599013", "url": "https://it.wikipedia.org/wiki?curid=2776119", "title": "Vivien M\u00e1th\u00e9", "text": "Palmar\u00e8s.\nIn carriera ha conseguito i seguenti risultati:"}
{"id": "2776121", "revid": "104458", "url": "https://it.wikipedia.org/wiki?curid=2776121", "title": "Campionato mondiale di curling", "text": ""}
{"id": "2776122", "revid": "599013", "url": "https://it.wikipedia.org/wiki?curid=2776122", "title": "Yuliya Kolegova", "text": "Palmar\u00e8s.\nIn carriera ha conseguito i seguenti risultati:"}
{"id": "2776125", "revid": "29578335", "url": "https://it.wikipedia.org/wiki?curid=2776125", "title": "Battaglia del San Gottardo (1664)", "text": ""}
{"id": "2776126", "revid": "716642", "url": "https://it.wikipedia.org/wiki?curid=2776126", "title": "Frank Nouble", "text": "Carriera.\nClub.\nIl 19 marzo 2010 lo Swindon Town ha perfezionato l'acquisto a titolo temporaneo dal West Ham dell'attaccante.\nNazionale.\nL'attaccante vanta 9 presenze e 2 reti con la maglia dell'Inghilterra Under-19."}
{"id": "2776129", "revid": "1793900", "url": "https://it.wikipedia.org/wiki?curid=2776129", "title": "Obbia", "text": "Obbia (in somalo \"Hobyaa\") \u00e8 una citt\u00e0 portuale della Somalia, al centro della costa del Benadir, nella regione di Mudugh. Storicamente \u00e8 stato uno dei centri principali della costa somala, anche se in epoca moderna la sua importanza \u00e8 calata notevolmente, soprattutto a causa dello sviluppo di Mogadiscio.\nIl nome della citt\u00e0 letteralmente significa \"qui c'\u00e8 acqua\", e la ricchezza d'acqua potabile nella zona \u00e8 stato l'elemento che ha determinato lo sviluppo della citt\u00e0.\nStoria.\nIl porto di Obbia si svilupp\u00f2 a partire dal XII secolo come importante stazione di transito per i mercanti arabi e i pellegrini diretti verso La Mecca, e soprattutto come luogo di approvvigionamento di acqua potabile. In questo periodo soppiant\u00f2 l'antica Opone (corrispondente all'attuale centro di Hafun, o Dante), come centro principale della costa somala.\nDurante il tardo medioevo (dal XV al XVII secolo), Obbia fu il principale porto commerciale dell'Impero Ajuuraa, un potente stato musulmano sviluppatosi lungo il corso dello Uebi Scebeli, tra l'Ogaden e l'attuale Somalia. Al crollo dello stato Ajuuraa, a Obbia si afferm\u00f2 un omonimo Sultanato, ora alleato ora in lotta con gli altri sultanati della regione, tra cui il sultanato di Mogadiscio e quello di Migiurtinia.\nProprio da quest'ultima regione proveniva Ali Keenadid Yusuf, un pretendente al trono che, sconfitto ed esiliato in Arabia dal sultano Boqor Isman Mahamud dopo un fallito colpo di Stato, fece il suo ritorno e invase la citt\u00e0 nel 1878, divenendone il nuovo sultano. Mentre gli interessi delle potenze straniere, tra cui l'Oman e il Portogallo si rivolsero verso Mogadiscio, dove si era sviluppato il pi\u00f9 potente Imamato Hiraab, Obbia pot\u00e9 godere di una relativa indipendenza.\nPoco dopo l'ascesa al trono di Al\u00ec Jussuf, l'Italia divenne la potenza straniera egemone della regione. Quando gli italiani si installarono dal 1880 a Mogadiscio, che divenne la capitale della Somalia italiana, il sultanato di Obbia rimase un protettorato italiano formalmente autonomo..\nCon la definitiva annessione alla Somalia italiana, avvenuta nel 1926, Obbia perse molta della sua importanza commerciale a favore di Mogadiscio; la situazione non miglior\u00f2 con l'indipendenza della Somalia e la citt\u00e0 non ha mai recuperato l'antico splendore.\nStoria recente.\nIl 16 agosto 2006 l'Unione delle Corti Islamiche occup\u00f2 Obbia dopo una trattativa diplomatica, dal momento che il signore della guerra che governava la citt\u00e0 era fuggito precedentemente. Tuttavia la citt\u00e0 \u00e8 entrata a far parte del nuovo stato di Galmudug, scacciando l'UCI poco prima dell'offensiva dell'esercito etiope sulla costa somala.\nAttualmente Obbia \u00e8 controllata dal clan Sacad ed \u00e8 uno dei centri della pirateria somala."}
{"id": "2776131", "revid": "337866", "url": "https://it.wikipedia.org/wiki?curid=2776131", "title": "Galcayo", "text": ""}
{"id": "2776133", "revid": "123436586", "url": "https://it.wikipedia.org/wiki?curid=2776133", "title": "Sergej Karjakin (pentatleta)", "text": "Palmar\u00e8s.\nIn carriera ha conseguito i seguenti risultati:"}
{"id": "2776134", "revid": "640389", "url": "https://it.wikipedia.org/wiki?curid=2776134", "title": "Ghetto di Bologna", "text": "Il ghetto di Bologna era l'area urbana della citt\u00e0 di Bologna destinata a contenere la comunit\u00e0 ebraica che in essa risiedeva, secondo quanto stabilito dalla bolla \"Cum nimis absurdum\" emanata il 14 luglio 1555 da papa Paolo IV. L'editto papale regolava in generale la presenza ebraica nei domini temporali dello Stato Pontificio.\nIl ghetto ha sede in pieno centro storico ed \u00e8 delimitato completamente da via Zamboni, via Marsala e via Guglielmo Oberdan, quest'ultima considerata la principale arteria del rione.\nStoria del ghetto e degli ebrei di Bologna.\nUna vivace comunit\u00e0 ebraica a Bologna esisteva gi\u00e0 a partire dall'inizio del XIV secolo. Dedita soprattutto al commercio e al traffico di denaro, la comunit\u00e0 divenne ben presto prospera e prolifica distinguendosi per grande fervore economico ed intellettuale.\nLa presenza ebraica a Bologna fu originariamente ben tollerata e la comunit\u00e0 pot\u00e9, durante i suoi primi due secoli di storia, integrarsi con relativa facilit\u00e0. \u00c8 prova di ci\u00f2 anche il fatto che nel 1488 venne istituita presso l'Universit\u00e0 di Bologna una cattedra di storia dell'ebraismo.\nPoco dopo l'emanazione della bolla \"Cum nimis absurdum\" tuttavia, l'8 maggio 1556 anche a Bologna gli ebrei furono confinati in un'area ben definita, detta \"serraglio degli ebrei\" (assumer\u00e0 poi il pi\u00f9 noto nome di ghetto) e costretti a vivere secondo le restrizioni imposte dalla bolla pontificia.\nL'ubicazione del ghetto separato dal resto della citt\u00e0 fu scelta perch\u00e9 priva di luoghi ed edifici significativi per la citt\u00e0 e circoscrivibile elevando muri. L'accesso era regolato da tre cancelli, sbarrati al tramonto dall'esterno. Uno soltanto dei varchi \u00e8 oggi riconoscibile all'incrocio fra via del Carro e via Zamboni, il voltone del Palazzo Manzoli-Malvasia, mentre gli altri sono stati quasi completamente riassorbiti dall'evoluzione urbana del centro storico.\nI percorsi sopraelevati interni, i voltoni cavalcavia alcuni ancora presenti, erano utilizzati nelle ore serali e notturne per sfuggire a incursioni di teppisti e in due abitazioni (via dell'Inferno 3 e via Valdonica 14) sono tuttora visibili nel soffitto del portico altrettanti spioncini, utili per controllare chi si avvicinava all'abitazione.\nGli edifici dovevano avere finestre piccole e alte rispetto al suolo cos\u00ec da evitare che fossero vie di fuga.\nResta oggi una targa, al 16 di via dell'Inferno, in memoria della sinagoga di Bologna cui facevano capo gli ebrei del ghetto per amministrare il proprio culto; la sinagoga fu quasi completamente distrutta durante i bombardamenti del 1943.\nLa comunit\u00e0 ebraica fu allontanata la prima volta nel 1569, pot\u00e9 rientrare nel 1586 e si disperse a seguito dell'espulsione del 1593 per ricostituirsi lentamente solo in et\u00e0 napoleonica. Solo all'unit\u00e0 d'Italia gli ebrei bolognesi poterono emanciparsi completamente vedendosi riconosciuti come normali cittadini italiani.\nL'antico ghetto, divenuto ormai parte integrante del centro storico, ospita oggi il Museo ebraico di Bologna."}
{"id": "2776138", "revid": "599013", "url": "https://it.wikipedia.org/wiki?curid=2776138", "title": "Maksim \u0160erstjuk", "text": "Palmar\u00e8s.\nIn carriera ha conseguito i seguenti risultati:"}
{"id": "2776146", "revid": "12468", "url": "https://it.wikipedia.org/wiki?curid=2776146", "title": "Fontana del Trullo", "text": "La fontana del Trullo \u00e8 una tra le pi\u00f9 antiche fontane rinascimentali di Roma, realizzata nel 1572; inizialmente venne posta in piazza del Popolo dalla quale fu tolta nei primi anni del XIX secolo a seguito della risistemazione della piazza e, dopo alterne vicende, trov\u00f2 sistemazione definitiva, dal 1950, in piazza Nicosia. La memoria della collocazione iniziale permane nel nome, giacch\u00e9 piazza del Popolo si chiamava in origine appunto \"piazza del Trullo\".\nStoria.\nSubito dopo il restauro dell'acquedotto dell'\"Aqua Virgo\", terminato nel 1570, furono iniziati i lavori per una ramificazione sotterranea secondaria del condotto, in modo da raggiungere l'area dell'antico Campo Marzio, tra le zone pi\u00f9 popolose di Roma, e venne di conseguenza progettata anche l'edificazione di un certo numero di fontane. La prima fu commissionata da papa Gregorio XIII, nel 1572, a Giacomo Della Porta, in piazza del Popolo, in occasione dell'ampliamento e della sistemazione urbanistica della piazza stessa.\nLa nuova fontana era composta da due catini di diverso diametro dai quali l'acqua precipitava in una vasca inferiore, di forma ottagonale, poggiata su una base di tre gradini anch'essi ottagonali. Il catino pi\u00f9 grande era ornato con bassorilievi che raffiguravano lo stemma di Gregorio XIII, un drago con le ali aperte. Al Della Porta va attribuito il progetto, mentre la realizzazione scultorea venne affidata, come risulta da un atto del 1572, allo scultore francese Giovanni Leminard che, tra l'altro, utilizz\u00f2 marmi ricavati da reperti archeologici dell'antica Roma, di cui la citt\u00e0 era ben fornita.\nDoveva essere sistemata al centro della piazza, ma la realizzazione non fu soddisfacente, perch\u00e9 l'intera struttura risult\u00f2 essere troppo piccola ed insignificante per l'ampiezza dell'ambiente.\nNel 1589, papa Sisto V sistem\u00f2 al centro della piazza l'obelisco, e qualche anno dopo la fontana venne spostata in posizione pi\u00f9 decentrata, all'inizio di via del Corso.\nTra il 1818 e il 1823 Giuseppe Valadier dette la sistemazione definitiva a piazza del Popolo, e rimosse la fontana che, nel 1849, venne posizionata sul Gianicolo, davanti alla chiesa di San Pietro in Montorio, dove per\u00f2 rimase solo una ventina d'anni prima di essere nuovamente rimossa, smontata e riposta in un magazzino comunale.\nQuando, nel 1940, si pens\u00f2 di riutilizzare la fontana, si dovettero ricostruire i due catini superiori (sulla base di una stampa dettagliata del XVII secolo), che, nel frattempo, erano andati perduti. Con l'occasione, ai bassorilievi che richiamavano lo stemma di papa Gregorio XIII ne vennero alternati altri raffiguranti un'aquila con le ali aperte, stemma della famiglia Borghese un cui rappresentante era all'epoca Governatore di Roma. Nel 1950 la nuova fontana venne riassemblata e posizionata dove si trova attualmente, in piazza Nicosia."}
{"id": "2776148", "revid": "123604930", "url": "https://it.wikipedia.org/wiki?curid=2776148", "title": "Stella (classificazione)", "text": "Stelle di classificazione (valore 2,5 / 5)\nLa stella \u00e8 il simbolo usualmente utilizzato per classificare alberghi, ristoranti ed altre tipologie di locali pubblici. Lo stesso sistema viene utilizzato per classificare forme di spettacolo come cinema, teatro, musei e qualunque altra cosa necessiti di una valutazione facilmente comprensibile.\nUna stella viene considerato il livello minimo di classificazione. Infatti l'assenza di stelle sta ad indicare un qualcosa di mediocre mentre il numero massimo di stelle viene utilizzato per indicare l'eccellenza. La mezza stella indica un valore intermedio fra due interi.\nAlberghi.\nLa classificazione a stelle \u00e8 usata per indicare la qualit\u00e0 e il servizio di attivit\u00e0 alberghiere. Maggiore \u00e8 il numero di stelle e migliore \u00e8 la struttura e il servizio ivi offerto. Solitamente la valutazione viene determinata dalla tipologia dell'immobile, dall'arredamento delle camere, dai servizi offerti e dall'ubicazione della struttura.\nLa AAA (American Automobile Association) e gli organismi affiliati usano dei diamanti al posto delle stelle per classificare alberghi e ristoranti di lusso.\nNon esiste una classificazione internazionale uniforme per la valutazione delle strutture alberghiere. I tentativi di unificazione della classificazione a livello internazionale non hanno avuto un'accettazione condivisa a livello mondiale. \nIl progetto \u00ab Classificazione mondiale degli alberghi \u00bb (\u00ab World Hotel Rating \u2013 WHR \u00bb), volto a stabilire delle norme comuni per la valutazione degli alberghi a livello mondiale, dovrebbe consentire la catalogazione confrontabile per strutture alberghiere ubicate in ogni parte del mondo. Un periodo di test \u00e8 previsto per il 2010.\nRistoranti.\nLa Guida Michelin \u00e8 stata la prima ad assegnare delle stelle per la valutazione dei ristoranti sin dal 1931. Queste sono riferite esclusivamente alla cucina mentre il servizio e l'ambiente hanno una classificazione a parte (forchette). Le stelle vengono attribuite ai ristoranti dai critici Michelin secondo i seguenti criteri: "}
{"id": "2776155", "revid": "599013", "url": "https://it.wikipedia.org/wiki?curid=2776155", "title": "S\u00e1ndor F\u00fclep", "text": "Palmar\u00e8s.\nIn carriera ha conseguito i seguenti risultati:"}
{"id": "2776160", "revid": "282579", "url": "https://it.wikipedia.org/wiki?curid=2776160", "title": "Militaria dell'Esercito", "text": ""}
{"id": "2776162", "revid": "104458", "url": "https://it.wikipedia.org/wiki?curid=2776162", "title": "Scotch Cup", "text": ""}
{"id": "2776165", "revid": "116567515", "url": "https://it.wikipedia.org/wiki?curid=2776165", "title": "Un anno di scuola", "text": "Un anno di scuola \u00e8 una miniserie televisiva del 1977 diretto da Franco Giraldi tratto dal racconto omonimo di Giani Stuparich ed ambientato nella Trieste degli anni dieci. \u00c8 stato girato nel capoluogo giuliano.\nTrama.\nIl racconto, uscito la prima volta nel 1929, narra la storia di una ragazza, Edda Marty, che entra (unica donna) a far parte di una classe maschile, per frequentare l'ultimo anno di liceo classico, 8\u00b0ginnasio, a Trieste. Edda \u00e8 una ragazza ribelle, libera ed anticonformista, in contrasto con il suo ambiente familiare provinciale e un po' gretto.\nNonostante i suoi sforzi di stabilire un rapporto cameratesco con i compagni, la sua presenza suscita turbamenti, innamoramenti, un tentato suicidio. Protagonista maschile \u00e8 Giorgio Antero, con il quale Edda vivr\u00e0 una tenera storia d'amore adolescenziale. L'intervento della madre possessiva ed egoista di Antero, che chieder\u00e0 ad Edda di non accettare l'amore del ragazzo, e le successive incomprensioni tra i due innamorati (a seguito anche del tentato suicidio di un altro compagno, sempre per amore di Edda), porranno fine alla storia tra i due protagonisti.\nDopo l'esame di maturit\u00e0, i ragazzi si ritroveranno in una cena d'addio venata di malinconia e di tristi presagi per le avvisaglie di una guerra imminente. La cena, infatti, si tiene il 28 giugno 1914, giorno del tragico attentato di Sarajevo, universalmente noto come la miccia che fece scoppiare l'immane incendio della Grande Guerra.\nNel film diretto da Franco Giraldi la storia \u00e8 ambientata nel 1913, mentre il racconto si svolge nel 1910, quando a Trieste l'iscrizione alla scuola pubblica viene aperta anche alle ragazze.\nSecondo Massimo Raffaeli il personaggio di Aldo Pasini rappresenterebbe lo scrittore Alberto Spaini."}
{"id": "2776168", "revid": "104458", "url": "https://it.wikipedia.org/wiki?curid=2776168", "title": "Campionato mondiale di curling doppio misto", "text": ""}
{"id": "2776173", "revid": "1359186", "url": "https://it.wikipedia.org/wiki?curid=2776173", "title": "Juho H\u00e4nninen", "text": "Carriera.\nH\u00e4nninen debutta nel Campionato Finlandese Rally nel 2003, concludendo all'ottavo posto complessivo nel Gruppo N.\nL'anno successivo, ha vinto il titolo nella stessa classe al volante di una Honda Civic Type R. Nel 2005, \u00e8 arrivato secondo sempre di gruppo N con una Lancer EVO VI e ha debuttato nel Campionato del mondo rally nel corso della stagione 2006. Il suo co-pilota \u00e8 Mikko Markkula.\nLa prima gara nel WRC \u00e8 stata il rally di Svezia, concluso al 15\u00ba posto assoluto e al primo posto di gruppo N con la Mitsubishi Lancer EVO IX. Sempre nella stagione 2006 partecipa al Rally d'Italia Sardegna concludendo al 14\u00ba posto assoluto e primo di gruppo N, mentre in Nuova Zelanda conclude con un 9\u00ba posto assoluto e 2\u00ba di gruppo N dietro a Jari-Matti Latvala.\nAl rally del Galles, si presenta su una Citro\u00ebn C2 S1600, conclude la gara con un 19\u00ba posto assoluto e primo degli Junior (S1600).\nNella stagione 2007 prende parte a sei eventi del P-WRC (Mondiale Produzione) con una Lancer EVO IX.\nInizialmente vince il Rally di Svezia, ma poi viene squalificato per la pompa del carburante non omologata. I suoi migliori risultati sono stati un secondo posto al Rally del Galles e un terzo posto in Argentina, che lo fanno terminare al 5\u00ba assoluto nella classifica generale del P-WRC.\nHa inoltre partecipato a tre gare con una Mitsubishi Lancer WRC05, conquistando un punto iridato al Rally d'Italia-Sardegna che ha concluso all'ottavo posto assoluto.\nNel Campionato del mondo rally 2008 corre sempre il PWRC per il team Ralliart Nuova Zelanda. Vince nuovamente in Svezia, concludendo anche 8\u00ba assoluto e conquistando un punto iridato, il secondo in carriera, e conclude al 13\u00ba posto in Finlandia.\nPartecipa anche a due gare dell'Intercontinental Rally Challenge (IRC), conquistando il quinto posto con la Mitsubishi EVO IX al Rally del Portogallo e vincendo il Rally di Russia a bordo di una Peugeot 207 S2000.\nNell'Intercontinental Rally Challenge 2009 corre per il team Skoda Motorsport, con una Skoda S2000, partecipa al Rally di Montecarlo, dove si ritira quando era al comando della classifica, conquista due podi, uno al Rally di Russia dove vince per il 2 anno di fila e un 3\u00ba posto al Rally di Zlin in Repubblica Ceca.\nCome per la stagione precedente partecipa al mondiale IRC con il team Ceco. Il campionato internazionale IRC 2010 \u00e8 un susseguirsi di vittorie e piazzamenti che lo portano a conquistare la vittoria finale del campionato piloti con 15 punti di vantaggio su Jan Kopeck\u00fd, totalizzando nei vari rally 3 vittorie e 7 podi.\nPartecipa anche a due prove valide per il Campionato del mondo rally 2010 (WRC), in Portogallo e Finlandia, ottenendo rispettivamente un ritiro ed un 9\u00ba posto.\nNel 2011 H\u00e4nninen \u00e8 impegnato nuovamente nell'IRC dove, grazie anche ai suoi piazzamenti, la Skoda ottiene il titolo marche mentre il pilota giunge terzo nella classifica individuale. Inoltre il finnico partecipa sempre con la Fabia S2000 al SWRC, il campionato riservato alle vetture S2000 all'interno del campionato mondiale. A fine stagione sar\u00e0 campione di categoria, portando anche la Skoda alla conquista del primo titolo mondiale della sua storia."}
{"id": "2776176", "revid": "599013", "url": "https://it.wikipedia.org/wiki?curid=2776176", "title": "Dmitrij Telegin", "text": "Palmar\u00e8s.\nIn carriera ha conseguito i seguenti risultati:"}
{"id": "2776178", "revid": "599013", "url": "https://it.wikipedia.org/wiki?curid=2776178", "title": "Aleksej Velikodnyj", "text": "Palmar\u00e8s.\nIn carriera ha conseguito i seguenti risultati:"}
{"id": "2776180", "revid": "104458", "url": "https://it.wikipedia.org/wiki?curid=2776180", "title": "Campionato mondiale junior di curling", "text": ""}
{"id": "2776201", "revid": "1114711", "url": "https://it.wikipedia.org/wiki?curid=2776201", "title": "Ljudmila Sirotkina", "text": "Palmar\u00e8s.\nIn carriera ha conseguito i seguenti risultati:"}
{"id": "2776204", "revid": "104458", "url": "https://it.wikipedia.org/wiki?curid=2776204", "title": "Campionati mondiali doppio misto di curling", "text": ""}
{"id": "2776205", "revid": "76963", "url": "https://it.wikipedia.org/wiki?curid=2776205", "title": "Garette Ratliff Henson", "text": "Biografia.\nNato a Burbank, California, da madre fotografa professionista, Garette \u00e8 il fratello minore di Elden Henson. Dopo aver frequentato una scuola elementare privata a Burbank, ha iniziato a lavorare come modello bambino e, nel 1987, ha superato il provino per interpretare il ruolo di Cory Charming nella sitcom \"Biancaneve a Beverly Hills\". Nel 1992, 1994 e 1996, ha recitato nella trilogia di \"Stoffa da campioni\", mentre nel frattempo, nel 1995, ha recitato in \"Casper\" nel ruolo di Vic DePhilippi, il ragazzo per cui Kat (Christina Ricci) aveva una cotta a scuola. Da allora, Garette ha preferito la carriera sportiva, entrando nella squadra di Burbank di hockey su ghiaccio, tuttavia recita ancora in alcune serie televisive di tanto in tanto.\nNei primi anni del 2000, Garette ha frequentato il \"Sara Lawrence College\", ed attualmente risiede a New York con la moglie Laurie, sposata nel 2007."}
{"id": "2776213", "revid": "104458", "url": "https://it.wikipedia.org/wiki?curid=2776213", "title": "Campionato mondiale senior di curling", "text": ""}
{"id": "2776221", "revid": "599013", "url": "https://it.wikipedia.org/wiki?curid=2776221", "title": "Matangimudra", "text": "Matangimudra \u00e8 un mudr\u0101 della dottrina induista, nella tradizione yoga e buddhista realizzato con le mani e le dita. \u00c8 un mudra dedicato alla dea Matangi, uno degli aspetti della dea Devi nella religione induista, patrona del \"pensiero interiore\".\nSimbologia del mudra.\nIl mudra enfatizza il rapporto con la terra, elemento naturale rappresentato dal dito medio.\nPosizione.\nIl mudra si realizza con entrambe le mani. Rivolgere i palmi delle mani l'uno verso l'altro con le dita rivolte verso l'alto, unendo le mani all'altezza dello stomaco e del plesso solare. Le dita della mano destra vengono intrecciate con quelle della sinistra, ad eccezione dei medi che restano dritti e si appoggiano reciprocamente sui polpastrelli."}
{"id": "2776223", "revid": "599013", "url": "https://it.wikipedia.org/wiki?curid=2776223", "title": "Alessia Pieretti", "text": "Palmar\u00e8s.\nIn carriera ha conseguito i seguenti risultati:"}
{"id": "2776224", "revid": "62004", "url": "https://it.wikipedia.org/wiki?curid=2776224", "title": "Rolf S\u00f6rensen", "text": ""}
{"id": "2776225", "revid": "599013", "url": "https://it.wikipedia.org/wiki?curid=2776225", "title": "Louise Helyer", "text": "Palmar\u00e8s.\nIn carriera ha conseguito i seguenti risultati:"}
{"id": "2776227", "revid": "287204", "url": "https://it.wikipedia.org/wiki?curid=2776227", "title": "Promozione (calcio femminile)", "text": "La Promozione femminile \u00e8 il quinto livello dilettantistico del campionato italiano di calcio femminile, il secondo livello a carattere regionale, organizzato dalla Lega Nazionale Dilettanti. La sua organizzazione \u00e8 affidata ai Comitati Regionali della F.I.G.C. - Lega Nazionale Dilettanti. Fino alla stagione 2017-2018 ha avuto il nome di Serie D, allorch\u00e9 \u00e8 stato ratificato il cambio di denominazione in Promozione femminile.\nTrattandosi di campionati disputati molto spesso da squadre piccole, dalla societ\u00e0 di paese che decide di tentare l'avventura nel calcio femminile al gruppo di amiche che vuole cimentarsi nell'esperienza di un campionato ufficiale, c'\u00e8 l'esigenza di ridurre al minimo le distanze e quindi i costi delle trasferte. \u00c8 in base a tali criteri che il Comitato Regionale sceglie il numero dei gironi, solitamente uno o due dato l'esiguo numero delle squadre partecipanti.\nAl termine di ogni stagione agonistica le squadre che vincono i campionati di Promozione (Serie D fino al 2018) accedono al campionato di Eccellenza (Serie C fino al 2018), massima divisione a livello regionale solitamente a girone unico, venendo rimpiazzate dalle retrocesse, le quali variano a seconda del numero di gironi della Promozione (Serie D fino al 2018) e quindi delle promosse da sostituire. Essendo l'ultimo gradino del campionato italiano di calcio femminile, non sono previste retrocessioni per le squadre che arrivano nelle ultime posizioni del torneo."}
{"id": "2776235", "revid": "1318658", "url": "https://it.wikipedia.org/wiki?curid=2776235", "title": "Jevhenij Borkin", "text": " \nPalmar\u00e8s.\nIn carriera ha conseguito i seguenti risultati:"}
{"id": "2776236", "revid": "104458", "url": "https://it.wikipedia.org/wiki?curid=2776236", "title": "Universiadi invernali", "text": ""}
{"id": "2776238", "revid": "124266291", "url": "https://it.wikipedia.org/wiki?curid=2776238", "title": "Giochi paralimpici invernali", "text": "I Giochi paralimpici invernali sono un evento multisportivo internazionale nel quale competono atleti con disabilit\u00e0 fisiche. Sono inclusi atleti con disabilit\u00e0 motoria, amputazioni, cecit\u00e0 e paralisi cerebrale. Si svolgono ogni quattro anni subito dopo i Giochi olimpici invernali e si tengono nella stessa citt\u00e0 che ospita questi ultimi. Il Comitato Paralimpico Internazionale (CPI) sovrintende le Paralimpiadi invernali. Le medaglie sono assegnate alle finali di ogni evento: la medaglia d'oro per il primo posto, argento per il secondo e bronzo per il terzo, seguendo la tradizione dei Giochi olimpici iniziata nel 1904.\nNel corso degli anni, i Giochi si sono espansi e sono cresciuti per diventare (assieme ai giochi estivi) parte di un grande evento sportivo internazionale, dopo gli equivalenti olimpici. Dato il loro successo si \u00e8 sentita la necessit\u00e0 di assegnare a questo sistema una specifica classificazione. Questo ha anche dato origine a controversie e ha aperto le porte alla frode. Gli atleti paralimpici sono stati spesso condannati per l'uso di steroidi e altre forme di imbroglio, che hanno contaminato l'integrit\u00e0 dei Giochi.\nStoria.\nLe origini dei Giochi paralimpici invernali hanno similitudini con quelle dei Giochi paralimpici estivi: i soldati feriti che tornavano dalla seconda guerra mondiale, infatti, vedevano lo sport come una via di guarigione. Le competizioni sportive tra i convalescenti ospedalieri britannici, organizzate dal dr. Ludwig Guttmann, iniziarono nel 1948 e continuarono fino al 1960, quando fu tenuta a Roma un'Olimpiade parallela dopo le Olimpiadi estive nel 1960: pi\u00f9 di 400 atleti in sedia a rotelle competerono ai Giochi del 1960, che solo pi\u00f9 tardi furono riconosciuti ufficialmente dal CIO come prima edizione della rassegna paralimpica.\nSepp Zwicknagl, pioniere degli sport invernali per atleti disabili, era uno sciatore austriaco con entrambi gli arti amputati che speriment\u00f2 la sciata con protesi. Il suo lavoro aiut\u00f2 il progresso tecnologico per persone con disabilit\u00e0 che speravano di poter partecipare agli sport invernali. I progressi furono lenti e inefficaci fino al 1974, quando fu tenuta la prima ufficiale competizione mondiale di sci per atleti con disabilit\u00e0 fisica, che comprendeva discesa libera e sci di fondo. I primi Giochi invernali veri e propri, per\u00f2, si tennero a \u00d6rnsk\u00f6ldsvik, in Svezia, dal 21 al 28 febbraio 1976: qui lo sci alpino e lo sci nordico per amputati e atleti ipovedenti furono gli eventi principali ma furono incluse anche le gare di slittino in qualit\u00e0 di eventi dimostrativi. Vi parteciparono 98 atleti provenienti da 16 nazioni e fu la prima volta in cui si permise la partecipazioni ad atleti con altre menomazioni, oltre a quelli in sedia a rotelle.\nCome gi\u00e0 accadeva dal 1988 con i Giochi paralimpici estivi, che si tenevano nella stessa citt\u00e0 ospitante i Giochi olimpici estivi (consuetudine poi stabilita ufficialmente nel 2001 con un accordo tra il Comitato Olimpico Internazionale e il Comitato Paralimpico Internazionale), dal 1992 anche i Giochi paralimpici invernali si svolgono nello stesso luogo degli equivalenti olimpici.\nControversie.\n\u00c8 accaduto che alcuni atleti abbiano imbrogliato accentuando la propria disabilit\u00e0 per ottenere vantaggi nella competizione o utilizzando sostanze dopanti per migliorare le proprie prestazioni. Il primo caso nella storia della rassegna invernale fu quello dello sciatore tedesco Thomas Oelsner, risultato positivo agli steroidi nel 2002: le due medaglie d'oro vinte negli eventi alpini gli furono subito revocate. La tecnica di aumento della pressione sanguigna, conosciuta come disreflessia autonomica, \u00e8 un fattore che preoccupa gli ufficiali paralimpici: esso pu\u00f2 incrementare le prestazioni del 15% ed \u00e8 molto efficace negli sport di resistenza come lo sci di fondo. Per farlo devono causarsi un trauma agli arti inferiori: tali infortuni in genere includono fratture ossee e compressione delle estremit\u00e0 usando fasciature molto strette. Non causano dolori per l'atleta ma hanno l'effetto di aumentare la pressione sanguigna, cos\u00ec come la tecnica di riempire eccessivamente la vescica.\nCategorie di disabilit\u00e0.\nIl Comitato Paralimpico Internazionale ha stabilito sei categorie di disabilit\u00e0 applicabili ai Giochi paralimpici sia invernali sia estivi. Gli atleti con una di queste disabilit\u00e0 possono partecipare alle paralimpiadi anche se non tutti gli sport permettono la partecipazione di tutte le categorie di disabilit\u00e0.\nClassificazione.\nAll'interno delle sei categorie gli atleti devono ancora essere divisi in base al loro livello di disabilit\u00e0. Il sistema di classificazione varia da sport a sport ed \u00e8 progettato per aprire gli sport Paralimpici a pi\u00f9 atleti possibili che possono partecipare a competizioni leali contro atleti con simili livelli di abilit\u00e0 che nelle competizioni per normodotati equivale alla classificazione per et\u00e0, alla divisione per peso nel wrestling, nella boxe e nel sollevamento pesi. Le classificazioni variano in accordo con le differenti abilit\u00e0 richieste per la performance sportiva. La pi\u00f9 grande sfida nel sistema di classificazione \u00e8 come suddividere tenendo conto di variet\u00e0 e gravit\u00e0 della disabilit\u00e0. Ci sar\u00e0 sempre un range di disabilit\u00e0 senza classificazione.\nDi seguito una lista degli sport paralimpici invernali e una generale descrizione di come sono classificati:\nLista degli sport paralimpici.\nDiversi sport sono stati parte del programma dei Giochi paralimpici invernali."}
{"id": "2776242", "revid": "486946", "url": "https://it.wikipedia.org/wiki?curid=2776242", "title": "ISD Cycling Team", "text": ""}
{"id": "2776246", "revid": "92723", "url": "https://it.wikipedia.org/wiki?curid=2776246", "title": "Vitalij Budovs'kyj", "text": "Palmar\u00e8s.\nIn carriera ha conseguito i seguenti risultati:"}
{"id": "2776251", "revid": "1318658", "url": "https://it.wikipedia.org/wiki?curid=2776251", "title": "Serhij Kuk\u0161yn", "text": "Palmar\u00e8s.\nIn carriera ha conseguito i seguenti risultati:"}
{"id": "2776252", "revid": "76963", "url": "https://it.wikipedia.org/wiki?curid=2776252", "title": "Trevor Fehrman", "text": "Biografia e carriera.\nNato a sud di Saint Paul, Minnesota, Trevor ha frequentato l\u00ec la scuola superiore, dove ha avuto la possibilit\u00e0 di recitare in alcuni spettacoli teatrali, ed ha successivamente intrapreso la carriera di modello per spot pubblicitari locali. Grazie ad essi ha avuto la possibilit\u00e0 di entrare nel mondo dello spettacolo televisivo, recitando nella serie della NBC \"Encore! Encore!\". Mentre frequentava il college nella California del sud, \u00e8 stato scelto per interpretare il ruolo di Elias nel film \"Clerks II\", successivamente al quale ha iniziato ad uscire con l'attrice Renee Humphrey.\nOltre a \"Clerks II\", nel quale interpreta il ruolo del nuovo collega di Dante e Randal nella catena di \"fast food\" Mooby, Fehrman \u00e8 apparso anche nel film \"Now You Know\", scritto e diretto da Jeff Anderson, che vi recita anche. Trevor ha recitato anche nel film \"Cheats\" nel ruolo di Handsome Davis (il \"bel\" Davis), uno studente di \"high school\" che si fa strada a scuola attraverso degli imbrogli."}
{"id": "2776253", "revid": "767487", "url": "https://it.wikipedia.org/wiki?curid=2776253", "title": "Giovanni Antonio Merli", "text": "Vita ed opere.\nLa prima opera firmata e datata 1474 si trova nella chiesa francescana dell'Abbazia di San Nazzaro della Costa a Novara, assieme a numerose altre testimonianze del panorama artistico novarese del Quattrocento. Si tratta di un affresco raffigurante Sant'Antonio da Padova con il Beato Alberto da Sarthiano, venerato a quel tempo dai frati minori.\nUn altro dipinto firmato e datato 1488 \u00e8 conservato nella Chiesa di San Marcello a Paruzzaro; esso raffigura una \"Madonna del latte, seduta in trono con a fianco San Grato e San Rocco\". L'affresco costituisce verosimilmente un \"ex voto\" della gente del paese come ringraziamento per lo scampato pericolo della peste degli anni precedenti (come attesta soprattutto la presenza della figura di San Rocco). In questa opera che costituisce un punto di riferimento per comprendere la sua produzione artistica, il pittore novarese mostra di guardare con attenzione alle novit\u00e0 del rinascimento lombardo-piemontese: \u00e8 stato osservato che \"nella resa plastica e volumetrica dei corpi egli si avvicina ad esperienze spanzottiane\nDatata ancora al 1488 \u00e8 un affresco monocromo in verde terra che raffigura \"Pier Lombardo in cattedra\" conservato presso la sala capitolare del Duomo di Novara.\nLe attribuzioni che arricchiscono il suo catalogo comprendono un affresco nella chiesa dell'abbazia dei Santi Nazario e Celso avente forma di \u201ctrittico\u201d, con al centro l'elegante immagine di \"San Nazario a cavallo\"; sulla sinistra \"San Celso e un santo martire\" e sulla destra, \"Santa Caterina d'Alessandria e San Rocco\". Il dipinto \u00e8 del 1480 e mostra, a quella data, un attardarsi del suo linguaggio pittorico sugli stilemi del gotico internazionale, forse indotti da una committenza (in questo caso la popolazione di San Nazzaro Sesia) poco aggiornata sulle novit\u00e0 provenienti da Milano.\nTra le attribuzioni deve essere menzionata anche una \"Madonna delle Grazie\" conservata nel Duomo di Novara."}
{"id": "2776258", "revid": "1543377", "url": "https://it.wikipedia.org/wiki?curid=2776258", "title": "Roberto Cassio", "text": "Carriera.\nBuon mistista e discreto farfallista, si \u00e8 messo in luce quindicenne a Mulhouse, ai campionati europei giovanili di nuoto del 1983 vincendo la medaglia d'argento nei 400\u00a0m misti: ha anche stabilito il primato italiano in vasca corta con 4'14\"73 1l 28 febbraio 1986 a Torino. Ha partecipato nel 1986 ai campionati mondiali di nuoto di Madrid arrivando alla finale B dei 400\u00a0m misti e nel 1988 ai Giochi della XXIV Olimpiade di Seul nei 200\u00a0m misti fermandosi alle batterie. \u00c8 tornato sul podio ai Giochi del Mediterraneo del 1991 ad Atene con la staffetta 4 \u00d7 100\u00a0m mista nuotata con Andrea Cecchi, Marco Braida e Antonio Consiglio.\nPalmar\u00e8s.\nCampionati italiani.\n8 titoli individuali, cos\u00ec ripartiti:\n\"sq = squalificato (1.)\""}
{"id": "2776266", "revid": "767487", "url": "https://it.wikipedia.org/wiki?curid=2776266", "title": "Enrico Baiano", "text": "Biografia.\nSi \u00e8 diplomato in Pianoforte e composizione presso il Conservatorio San Pietro a Majella di Napoli; ha proseguito gli studi al Conservatorio Giuseppe Verdi di Milano con Emilia Fadini, specializzandosi in clavicembalo, clavicordo e fortepiano.\nSvolge attivit\u00e0 concertistica internazionale con un ampio repertorio, ed ha effettuato registrazioni per programmi radiofonici e televisivi in Italia e in vari paesi europei. Ha inciso numerosi CD, per i quali ha ottenuto diversi premi e riconoscimenti, con le composizioni di alcuni grandi musicisti barocchi, tra cui Domenico Scarlatti, Girolamo Frescobaldi, Pietro Domenico Paradisi, Antonio Vivaldi, Johann Jakob Froberger, Antonio de Cabez\u00f3n.\nBaiano \u00e8 tra i maggiori studiosi ed interpreti della musica di Domenico Scarlatti. Altri autori ai quali dedica studio approfondito sono i virginalisti inglesi, Henry Purcell, Louis Couperin, i maestri del Seicento napoletano (Ascanio Mayone, Giovanni Maria Trabaci, Giovanni Salvatore, Gregorio Strozzi ecc.), Jean-Philippe Rameau, Johann Sebastian Bach, Carl Philip Emanuel Bach, Franz Joseph Haydn, Wolfgang Amadeus Mozart, Muzio Clementi.\nHa partecipato \na due film-documentario del regista Francesco Leprino: \"Un gioco ardito - Dodici variazioni tematiche su Domenico Scarlatti\" e \"Sul nome B.A.C.H.\"\nPer la casa editrice UtOrpheus ha pubblicato un \"Metodo per Clavicembalo\", tradotto in inglese, francese, tedesco, spagnolo e giapponese.\nPer LIM ha pubblicato \"Le sonate di Domenico Scarlatti - Testo, contesto, interpretazione\", scritto in collaborazione con Marco Moiraghi.\n\u00c8 stato docente di clavicembalo al Conservatorio Vincenzo Bellini di Palermo; attualmente insegna clavicembalo e tastiere storiche al Conservatorio Domenico Cimarosa di Avellino."}
{"id": "2776267", "revid": "36426", "url": "https://it.wikipedia.org/wiki?curid=2776267", "title": "Sindrome di Lemierre", "text": "La sindrome di Lemierre \u00e8 una tromboflebite settica della giugulare che insorge come complicanza di un ascesso peritonsillare. \u00c8 una patologia ad insorgenza sporadica di alta mortalit\u00e0 se non trattata in tempi brevissimi.\nEpidemiologia e storia.\nQuesta malattia colpisce di solito giovani adulti. La setticemia conseguente ad un'infezione della faringe fu originariamente descritta da Scottmuller nel 1918. Fu per\u00f2 Andr\u00e9 Lemierre, nel 1936, a pubblicare una serie di 20 casi di infezione alla gola seguiti da setticemia anaerobica, dei quali 18 con conseguente decesso.\nClinica.\nSegni e sintomi.\nInizia con febbre, vomito, diarrea e forti dolori cervicali e odinofagia.\nEsami di laboratorio e strumentali.\nLa diagnosi pu\u00f2 essere confermata da una trombosi settica della vena giugulare interna e dalla batteremia (presenza di batteri nel sangue in alte concentrazioni); per una corretta diagnosi viene consigliata la TAC o la risonanza magnetica soprattutto dell'area cervicale, visto che una trombosi appena formata spesso non \u00e8 visibile con l'ecografia.\nTrattamento.\nL'infezione si diffonde a tutti gli organi vitali ed \u00e8 quindi mortale se non trattata in tempo con antibiotici ad ampio spettro.\nPrognosi.\nLa mortalit\u00e0 \u00e8 molto alta, se la sindrome non viene riconosciuta in tempi brevi e trattata con antibiotici ad ampio spettro assieme a cure intensive. Una diagnosi tempestiva della sindrome di Lemierre \u00e8 importante e permette di ridurre sia la morbosit\u00e0 che la mortalit\u00e0 connesse ad essa. In caso di diagnosi non tempestiva, aumenta la temperatura corporea e si verifica una trombosi della vena giugulare, spesso sepsi ed emorragie interne. Meningite, encefalite, problemi con fegato e reni, ma soprattutto una polmonite sono spesso complicanze della malattia."}
{"id": "2776269", "revid": "1747171", "url": "https://it.wikipedia.org/wiki?curid=2776269", "title": "Pietra dell'unzione", "text": "La Pietra dell'unzione \u00e8 una reliquia della Passione di Ges\u00f9, ritenuta il luogo dove il suo corpo venne preparato per la sepoltura (Gv 19,38ss). \u00c8 la tredicesima stazione della via Crucis nella basilica del Santo Sepolcro a Gerusalemme. Fu qui custodita fino al XII secolo, quando fu portata a Costantinopoli. Federico Zeri, nel suo libro \"Dietro l'immagine\", ipotizza che la pietra sia stata rubata dai crociati nel sacco di Costantinopoli del 1204 e portata in Italia, forse a Mantova o in altra localit\u00e0 fra Lombardia e Veneto, dove and\u00f2 smarrita, quando nel tempo se ne dimentic\u00f2 il significato.\nLa Pietra dell'unzione era molto nota in Occidente e venne pi\u00f9 di una volta rappresentata anche in opere d'arte, sia nel momento prima della sepoltura (come nel celebre \"Cristo morto\" di Mantegna), sia in raffigurazioni della Madonna col Bambino, come prolessi della Passione (ad esempio nella \"Nativit\u00e0\" di Francesco Bonsignori).\nLa pietra di colore rossastro viene rappresentata venata di bianco, come \u00e8 evidente del dipinto del Mantegna, dalle lacrime della Vergine."}
{"id": "2776271", "revid": "599013", "url": "https://it.wikipedia.org/wiki?curid=2776271", "title": "Nikolaj Jaskov", "text": "Palmar\u00e8s.\nIn carriera ha conseguito i seguenti risultati:"}
{"id": "2776272", "revid": "36426", "url": "https://it.wikipedia.org/wiki?curid=2776272", "title": "Pietra dell'Unzione", "text": ""}
{"id": "2776275", "revid": "599013", "url": "https://it.wikipedia.org/wiki?curid=2776275", "title": "Aleksandra Sadovnikova", "text": "Palmar\u00e8s.\nIn carriera ha conseguito i seguenti risultati:"}
{"id": "2776280", "revid": "51032", "url": "https://it.wikipedia.org/wiki?curid=2776280", "title": "Scoperta dell\u2019America", "text": ""}
{"id": "2776285", "revid": "599013", "url": "https://it.wikipedia.org/wiki?curid=2776285", "title": "Tomasz Chmielewski", "text": ""}
{"id": "2776286", "revid": "446353", "url": "https://it.wikipedia.org/wiki?curid=2776286", "title": "Isagora", "text": "Biografia.\nIsagora era la guida di una delle due fazioni in cui si era divisa Atene dopo che il tiranno Ippia era stato scacciato dal re Cleomene I e dall'alcmeonide Clistene (510-509 a.C.). La sua idea era quella di seguire le orme spartane, instaurando un regime aristocratico simile a quello di Sparta.\nClistene (\"avversario\" di Isagora, nonch\u00e9 capo della seconda fazione), invece, mirava a soluzioni politiche pi\u00f9 avanzate rispetto a quelle di Solone, tenendo conto anche del fatto che la composizione sociale dello Stato ateniese era mutata.\nNel 508 Isagora fu eletto arconte eponimo, ma Clistene si oppose alla sua elezione, sostenuto dalla maggior parte della popolazione. Isagora chiese aiuto al re spartano Cleomene I, un vecchio amico a cui Isagora aveva concesso ospitalit\u00e0 in passato. Secondo Erodoto, Cleomene aveva avuto una relazione con la moglie di Isagora , con il consenso di Isagora stesso.\nIsagora, con l'aiuto di Cleomene, espulse Clistene e altri membri della famiglia alcmeonide. I sostenitori di Clistene e i cittadini di Atene si rivoltarono contro la tirannia di Isagora e assediarono Isagora e i suoi alleati spartani sull'Acropoli per due giorni. Il terzo giorno le due fazioni in lotta raggiunsero una tregua: a Cleomene e Isagora fu permesso di fuggire, ma 300 sostenitori di Isagora furono trucidati. Clistene, richiamato dall'esilio, divent\u00f2 arconte e attu\u00f2 una riforma democratica."}
{"id": "2776288", "revid": "339392", "url": "https://it.wikipedia.org/wiki?curid=2776288", "title": "Sultan bin Salman bin Abdulaziz Al-Saud", "text": ""}
{"id": "2776291", "revid": "1718925", "url": "https://it.wikipedia.org/wiki?curid=2776291", "title": "Storia di Palermo islamica", "text": "Nel IX secolo i musulmani dal Nordafrica invasero la Sicilia, iniziarono la conquista dell'isola nell'827, conquistarono Palermo nell'831 e l'intera isola nel 965. E furono proprio i governatori musulmani a spostare la capitale della Sicilia a Palermo, citt\u00e0 nella quale \u00e8 rimasta da allora. La citt\u00e0 a quel punto dovette essere dotata di tutte le strutture burocratiche e quelle destinate ai servizi che spettavano ad una capitale. Nel periodo musulmano Palermo divenne una citt\u00e0 importante nei commerci e nella cultura, secondo il geografo e viaggiatore Ibn Hawqal la citt\u00e0 era famosa perch\u00e9 al suo interno erano presenti pi\u00f9 di 300 moschee; era conosciuta in tutto il mondo arabo. Fu un periodo di prosperit\u00e0 e tolleranza: i cristiani e gli ebrei vivevano in armonia con i musulmani.\nPolitica.\nGli anni della dominazione araba sancirono la definitiva ascesa della citt\u00e0 e la sua superiorit\u00e0 sugli altri centri della Sicilia. Sede di un potente emirato che, grazie alla capacit\u00e0 amministrativa dei \"Kaglebiti\" divenne una terra ricca e florida dai costumi tipicamente musulmani con influenze nella lingua e nella toponomastica, nelle culture e nelle costruzioni architettoniche. Le tracce di essa sopravvivono anche nei monumenti che costituiscono il centro della citt\u00e0 antica.\nIl monaco Teodosio che ci ha fornito queste notizie sosteneva anche che circa trecento moschee si ergevano nel territorio palermitano e l'istruzione era affidata a trecento maestri per una popolazione di oltre duecentomila persone.\nDivisa la Sicilia in tre valli (\"Val di Mazara\", \"Val Demone\", e \"Val di Noto\"), il territorio veniva controllato con una specie di signorie affidate ai \u201cKaid\u201d. Gli Arabi dapprima perseguitarono i Cristiani, ma poi lasciarono libert\u00e0 di culto facendo loro pagare la \"\"g\u00eczia\"\u201d, un tributo annuo per mantenere fiorenti i commerci grazie alla pacificazione.\nLa potenza musulmana fu per\u00f2 corrosa dalle lotte intestine all'emirato che aprirono la via della Sicilia allo straniero finch\u00e9 nel 1072, dopo quattro anni d'assedio, il conte Roberto il Guiscardo ed il conte Ruggero I d'Altavilla, entrambi normanni, espugnavano la citt\u00e0 di Palermo.\nLavori pubblici.\nDi rilievo i lavori per migliorare la rete idrica cittadina, con la creazione di svariati Qanat, canali sotterranei che attraversavano tutta la citt\u00e0 ma che sono stati ritrovati anche nella Conca d'Oro e nella zona di Partanna Mondello, molto distante rispetto al centro abitato arabo.\nEconomia.\nGli arabi iniziarono anche un'imponente opera di sfruttamento agricolo del territorio palermitano, attraverso la costruzione di opere architettoniche migliorarono e riqualificarono ampi terreni rendendoli coltivabili, in particolare si occuparono della coltura di agrumi, del papiro, e del cotone.\nForte sviluppo acquister\u00e0 la citt\u00e0 anche dal punto di vista commerciale, divenendo meta fissa dei principali traffici merci del mediterraneo, per questo motivo verr\u00e0 anche potenziato il porto cittadino.\nUrbanistica nel periodo musulmano.\nSebbene, per ragioni tuttora indagate, non sia sopravvissuta alcuna opera architettonica di matrice araba, sono invece numerose le trasformazioni urbanistiche riconoscibili. I conquistatori musulmani resero Palermo sede di un emirato e intervennero potenziando sia il sistema idrico che le risorse agricole delle fiorenti campagne circostanti dando notevole impulso al commercio, il quale incoraggi\u00f2 una forte immigrazione dal resto dell'isola e da tutto il Mediterraneo. Si rese cos\u00ec necessario lo sviluppo di nuovi insediamenti che crebbero al di fuori dell'originario impianto cittadino compreso tra le mura e i fiumi Papireto e Kemonia. Inoltre, la citt\u00e0 venne dotata di molti nuovi edifici pubblici e difensivi, arricchendosi di rigogliosi giardini come quelli del Parco della Favara citato da Ibn Jubayr. Al-Idrisi racconta di cinque quartieri: la \"Halqah\" ovvero la \"Galka\", cio\u00e8 l'antica paleapoli e l'antica cinta muraria ove si trovavano gli edifici amministrativi e in cui eressero la \"\u011e\u0101mi\", un'enorme moschea che poteva ospitare fino a 7.000 persone, sita nel luogo dell'attuale cattedrale; poi il quartiere del \"Kasr\", lungo la neapoli; quello dell'Albergheria, ove sorse un nuovo e grandioso castello sul sito di Palazzo dei Normanni; a nord il quartiere degli \"Schiavoni\", corrispondente al Seralcadio; e quello di \"al-Halisah\", la \"Kalsa\", vicino al mare, considerato medina \"eletta\" ed opposta alla Galka, nonch\u00e9 cittadella dell'emiro e dei soldati. Successivamente, il porto venne ingrandito ed ammodernato con la costruzione di nuovi magazzini e di un arsenale e vennero costruite anche nuove fortificazioni per abbracciare anche i \"Rabat\", i borghi periferici fuori le mura come ad esempio quello dell'odierno vicolo Meschita, abitato dagli ebrei, o quello dei \"Lattarini\", e di cui il pi\u00f9 rilevante esempio \u00e8 il Castello a Mare, eretto nell'omonima zona. Nel X secolo, Ibn Hawqal descriver\u00e0 la citt\u00e0 come: \"...Pi\u00f9 grande di Al-Fustat, ma \u00e8 ripartita in diversi settori; i fabbricati della citt\u00e0 sono di pietra e calce ed essa appare rossa e bianca. La circondano sorgenti e canneti, le fornisce acqua un fiume chiamato Wadi Abbas. I mulini sono numerosi nel suo mezzo ed essa abbonda di frutta e di produzioni del suolo e d\u2019uva. L\u2019acqua batte le sue mura. Possiede una citt\u00e0 interna, nella quale si trova la moschea g\u0101mi; i mercati sono nel sobborgo. Ha inoltre una citt\u00e0 esterna dotata di mura e chiamata al-Halisah, in cui si aprono quattro porte\"."}
{"id": "2776292", "revid": "344646", "url": "https://it.wikipedia.org/wiki?curid=2776292", "title": "Guion Stewart Bluford", "text": ""}
{"id": "2776295", "revid": "486946", "url": "https://it.wikipedia.org/wiki?curid=2776295", "title": "Fuoco Melefico", "text": ""}
{"id": "2776296", "revid": "339392", "url": "https://it.wikipedia.org/wiki?curid=2776296", "title": "Lev Dyomin", "text": ""}
{"id": "2776299", "revid": "1432830", "url": "https://it.wikipedia.org/wiki?curid=2776299", "title": "Asteroide di tipo E", "text": "Gli asteroidi di tipo E sono un raggruppamento nella classificazione spettrale degli asteroidi. Si pensa che abbiano una superficie di enstatite acondrite. Formano una gran parte degli asteroidi interni della fascia principale, detti anche asteroidi Hungaria; diventa difficile trovarli appena ci si addentra nella fascia principale. Sono noti comunque casi di asteroidi di tipo E anche relativamente lontani dal margine interno della fascia principale, come il 64 Angelina. Si pensa che tali asteroidi abbiano avuto origine dal mantello fortemente ridotto di un asteroide differenziato.\nGli asteroidi di tipo E presentano un'albedo elevata, con un livello 0,3 o superiore, che li distingue dai pi\u00f9 comuni asteroidi di tipo M. Presentano un spettro elettromagnetico piatto all'avvicinarsi del rosso. Tali asteroidi sono relativamente piccoli: se ne conoscono solo 3 con un diametro maggiore di 50 chilometri. Questo probabilmente a causa della loro origine, cio\u00e8 la superficie del corpo originario piuttosto che il nucleo. Gli asteroidi aubrite (meteoriti di enstatite acondrite) probabilmente hanno avuto origine da asteroidi di tipo E.\nIl gruppo di asteroidi E possono essere correlazionati agli asteroidi di tipo X, secondo la classificazione SMASS."}
{"id": "2776300", "revid": "92723", "url": "https://it.wikipedia.org/wiki?curid=2776300", "title": "Pyotr Klimuk", "text": ""}
{"id": "2776302", "revid": "661877", "url": "https://it.wikipedia.org/wiki?curid=2776302", "title": "Vitaminic", "text": ""}
{"id": "2776303", "revid": "84184", "url": "https://it.wikipedia.org/wiki?curid=2776303", "title": "Preziosi", "text": ""}
{"id": "2776304", "revid": "110891113", "url": "https://it.wikipedia.org/wiki?curid=2776304", "title": "I miei matti. Ricordi e storie di un medico della mente", "text": "I miei matti. Ricordi e storie di un medico della mente \u00e8 un saggio di Vittorino Andreoli.\nIl libro.\nSaggio dello psichiatra e scrittore italiano Vittorino Andreoli, pubblicato per la prima volta nel 2004 da Rizzoli e ripubblicato nella collana BUR Saggi nel gennaio 2009.\nL'opera si presenta quale autobiografia dell'autore e narra la sua esperienza di psichiatra e la sua relazione con il mondo della follia.\nLa narrazione si apre con la data del 1959, anno in cui Andreoli, poco meno che ventenne, decide di fare lo psichiatra dopo aver terminato gli studi liceali. Una decisione presa anche su consiglio del suo professore di filosofia Arturo Pasa: \u201cse davvero vuoi fare filosofia, iscriviti a una facolt\u00e0 scientifica\u201d.\n\u00c8 l'inizio di una passione che lo spinge fino alle porte del manicomio di Verona, il San Giacomo della Tomba. Qui egli trascorre il suo tempo libero, a stretto contatto con i malati, con quei pazzi che la societ\u00e0 del perbenismo e della \u201cnormalit\u00e0\u201d aveva emarginato fino ai limiti del mondo cosiddetto \u201cnormale\u201d e rinchiuso in un luogo terrificante ed efferato, dove \u201ci matti erano immobilizzati in camicie di forza, legati e costretti su sedie fissate alle pareti; tra urla ma soprattutto in una puzza terribile di feci e di orina. \nDonne private di qualsiasi dignit\u00e0, ammassi di carne nuda gettati sul freddo del pavimento, corpi legati alle pareti e lordi di escrementi: un girone dantesco\u201d (\"I miei matti\", pag. 10).\nIl capitolo secondo tratta della vicenda di un uomo, Carlo Zinelli, a cui era stata diagnosticata una schizofrenia, probabilmente dovuta ad un trauma pregresso. Egli, infatti, aveva partecipato alla guerra in Spagna e in Grecia, e al ritorno da queste cominci\u00f2 a mostrare i primi segni di follia e di chiusura nel confronti del mondo esterno. Era in grado, tuttavia, di trasmettere le proprie emozioni tramite il disegno e la pittura. \u00c8 il 1961 quando Andreoli parte per Parigi, con l'intento di mostrare le opere dei matti e in particolare quelle di Carlo Zinelli a Jean Dubuffet, che aveva dato principio al movimento artistico dell'ART BRUT.\nNel 1966 si laurea in medicina e chirurgia.\nSeguono diversi capitoli sull'esperienze del giovane medico all'estero, in Inghilterra e negli Stati Uniti, presso gli istituti di ricerca dell'Universit\u00e0 di Cambridge e Cornell University di New York. Sono anni per\u00f2 che lo allontanano dal manicomio. Nel '73 decide di abbandonare il mondo della ricerca e di ritornare in Italia, entrare in manicomio e \u201cdare inizio ad un'altra storia\u201d.\n\u00c8 questo il periodo dei grandi sconvolgimenti culturali, politici e sociali, della contestazione. \u201cBen presto infatti la contestazione, che era contro tutto, la Chiesa, la famiglia, l'universit\u00e0, arriv\u00f2 anche ai manicomi. E produsse un risultato straordinario: la loro chiusura.\u201d (\"I miei matti\", pag. 94), sino ad arrivare alla legge 180 del 1978. A cominciare dalla definizione di matto, che non \u00e8 pi\u00f9 \u201ccolui che \u00e8 pericoloso a s\u00e9 e/o agli altri ed \u00e8 di pubblico scandalo\u201d, ma diventa un malato.\nIn questo contesto, Andreoli si trova a lavorare come direttore dell'ospedale psichiatrico di Verona Marzana.\nNel capitolo decimo sono narrate le vicende che hanno accompagnato la vita dei pazienti."}
{"id": "2776312", "revid": "1522738", "url": "https://it.wikipedia.org/wiki?curid=2776312", "title": "Alta Signora Suroth", "text": ""}
{"id": "2776313", "revid": "339392", "url": "https://it.wikipedia.org/wiki?curid=2776313", "title": "Amica delle Tenebre", "text": ""}
{"id": "2776314", "revid": "305248", "url": "https://it.wikipedia.org/wiki?curid=2776314", "title": "Blobfish", "text": ""}
{"id": "2776317", "revid": "76963", "url": "https://it.wikipedia.org/wiki?curid=2776317", "title": "Renee Humphrey", "text": "Carriera.\nNativa di San Mateo, California, Renee Humphrey ha lavorato estensivamente dal 1991 fino a tutti gli anni 2000. Nel 1994, ha ricevuto il premio \"Performance Prominente\" al \"Sundance Film Festival\", per il ruolo di Hillary nel film indie \"Fun\". Nel 1995 ha recitato anche nel ruolo di Trish \"The Dish\" Jones, nel film con Kevin Smith \"Generazione X\", seguito nel 2001 da \"Jay &amp; Silent Bob... Fermate Hollywood!\", sempre con Smith.\nA causa del suo interesse per la produzione, ha iniziato anche a lavorare per sviluppare delle sceneggiature. Ha diretto e co-prodotto il programma animato per bambini \"Animal Yoga for Kids\", distribuito negli Stati Uniti dalla PBS nel 2003 con il titolo di \"Animal Yoga Breaks\". Nel 2005 ha fondato la \"Titan Motion Picture Group\", con la quale ha prodotto il film \"Family\", i cui diritti sono stati comprati in America dalla \"Lifetime Movie Network\"."}
{"id": "2776318", "revid": "169119", "url": "https://it.wikipedia.org/wiki?curid=2776318", "title": "Val Thuras", "text": "La Val Thuras (detta anche \"Val Thures\") \u00e8 una valle laterale della Val di Susa in Piemonte (Provincia di Torino). \nToponimo.\nLa valle viene chiamata Val Thuras o valle del Thuras in riferimento al torrente Thuras che la percorre.\nLa valle viene anche detta Val Thures o Valle di Thures dalla principale borgata che si incontra in valle, Thures.\nGeografia.\nLa valle \u00e8 totalmente compresa nel comune di Cesana Torinese ed \u00e8 percorsa dal torrente Thuras affluente del Ripa. Inizia a Bousson a sud dell'abitato di Cesana Torinese ed ha andamento nord-sud; ad ovest \u00e8 delimitata dal confine con la Francia e ad est confina con la Valle Argentera con la quale si unisce all'altezza di Bousson. A sud la valle termina al Col Thuras che la collega con il Queyras francese.\nLa valle \u00e8 contornata da montagne che si elevano fin oltre i tremila metri. Le principali sono:\nLa valle comprende un Sito di interesse comunitario del Piemonte denominato Valle Thuras.\nLocalit\u00e0.\nLe localit\u00e0 principali della valle sono frazioni di Cesana Torinese e sono:\nInfrastrutture.\nLa valle \u00e8 percorsa da una strada ex militare che diventa presto sterrata e che in alta valle \u00e8 particolarmente rovinata da vari attraversamenti di acqua.\nIn alta valle \u00e8 stato costruito ed inaugurato nel 2008 il \"Bivacco Andrea Tornior\" (2.552\u00a0m) a cura della sezione di Susa del Club Alpino Italiano.\nNella Piana di Rhuilles si sviluppava fino al 2011 parte del comprensorio sciistico di fondo Sentieri di Neve Piste della Luna, che proseguiva i suoi tracciati anche nella valle laterale di Chabaud e nell'area di Lago Nero Sagnalonga. Questo comprensorio si estendeva per circa ottanta chilometri. Risultava essere infatti uno dei comprensori di sci di fondo e fondo escursionistico pi\u00f9 vasti delle Alpi Occidentali. Le piste erano gestite dall'Associazione Arnica Montana di Bousson. Il comune di Cesana nel 2011 decise di porre fine alla gestione del comprensorio sciistico da parte dell'Associazione, negando il comodato d'uso del mezzo battipista, acquistato con il contributo della Provincia di Torino ad Arnica Montana. Il comune decise di affidare il mezzo all'esercito, di fatto ponendo fine all'esistenza del comprensorio, ormai inattivo dall'aprile 2011."}
{"id": "2776322", "revid": "1494169", "url": "https://it.wikipedia.org/wiki?curid=2776322", "title": "Thuras", "text": ""}
{"id": "2776323", "revid": "24443", "url": "https://it.wikipedia.org/wiki?curid=2776323", "title": "Val Thures", "text": ""}
{"id": "2776324", "revid": "1442080", "url": "https://it.wikipedia.org/wiki?curid=2776324", "title": "Coppa Italia 2009-2010 (pallanuoto maschile)", "text": "La Coppa Italia di pallanuoto maschile 2009-2010 \u00e8 la 19\u00aa edizione della manifestazione dal 1970, anno in cui essa fu disputata per la prima volta.\nFinale a quattro.\nLa Finale a quattro si sono disputate a Firenze dal 13 al 14 marzo 2010.\nVoci correlate.\nSerie A1 2009-2010"}
{"id": "2776326", "revid": "173219", "url": "https://it.wikipedia.org/wiki?curid=2776326", "title": "Tocco arciducale", "text": "Il tocco arciducale (in tedesco: \"Erzherzogshut\") o corona arciducale (in tedesco: \"Erzherzogskrone\") \u00e8 la corona con cui venivano incoronati di duchi d'Austria.\nStoria.\nLa prima corona arciducale viene riportata nel ritratto di Rodolfo IV, duca d'Austria anche se probabilmente questa corona non esistette mai e fu utilizzata solo simbolicamente e negli stemmi. Ernesto I d'Asburgo fece costruire la prima corona arciducale alla morte di Ferdinando II per la contea del Tirolo nel 1595.\nLa forma attuale del tocco arciducale come corona ufficiale degli arciduchi d'Austria venne realizzata fisicamente nel 1616 per il reggente del Tirolo, Massimiliano III, anche se il luogo di realizzazione rimane sconosciuto. Essa era conservata presso il Monastero di Klosterneuburg nella Bassa Austria. Essa venne portata successivamente a Vienna nel 1620 per la cerimonia di omaggio (\"Erbhuldigung\") al nuovo regnante e qui rimase sino al 1835. A questa vennero affiancate altre due corone: il tocco ducale conservato oggi al Landesmuseum Joanneum di Graz per la Stiria. L'altra venne realizzata in sostituzione della corona arciducale per l'Imperatore Giuseppe II nel 1764 in occasione della sua incoronazione a Francoforte, della quale per\u00f2 oggi rimane la sola struttura metallica.\nCaratteristiche.\nLa tipica corona arciducale inglobava in s\u00e9 due strutture presenti separatamente, ovvero la tipica corona all'antica con puntali aguzzi in oro decorati con pietre preziose e perle ed il tocco da principe che era in uso gi\u00e0 presso i principi elettori o i principi regnanti del Sacro Romano Impero. Quest'ultimo era caratterizzato da una struttura in velluto rosso bordata alla base da un risvolto di ermellino con code nere."}
{"id": "2776328", "revid": "287204", "url": "https://it.wikipedia.org/wiki?curid=2776328", "title": "Casa de la Vall", "text": "La Casa de la Vall (in italiano \"Casa della Valle\") \u00e8 la sede del Consell General d'Andorra (parlamento monocamerale di 28 seggi di Andorra) e del palazzo di giustizia.\nLa Casa de la Vall ha sede in Carrer de la Vall ad Andorra La Vella.\nStoria.\nLa \"Casa de la Vall\" fu costruita nel 1580 come torre di difesa della famiglia Busquets. Nel 1702 divenne sede del Consell de la Terra che venne acquistato da Antoni Busquests.\nNel XVI secolo fu residenza temporanea del vescovo di Urgell, poi divenne sede temporanea del comune di Andorra La Vella.\nInoltre la \"Casa de la Vall\" fu sede anche dal 1917 agli anni cinquanta di scuola francese.\nStruttura.\nLa \"Casa de la Vall\" ha due piani ed \u00e8 di forma rettangolare con una torre, \u00e8 presente un antico colombaio a forma di torre staccato dalla struttura principale. \nAl piano terra \u00e8 presente il Tribunal de Corts (\"Tribunale delle Corti\"), al primo piano \u00e8 presente la Sala del Consell e una cappella dedicata a Sant'Ermengoldo e l'Armari de les Set Claus (\"Armadio delle Sette Chiavi\"), che conteneva le chiavi di ognuna delle parrocchie di Andorra.\nDove c'era la cucina della casa si trova la Sala dels Passos Perduts dove sono presenti tutte le leggi di Andorra. Al secondo piano si trova un Museo Postale.\nSulla porta principale si trova lo stemma della famiglia Busquets (un albero simbolo del bosco) e lo stemma di Andorra."}
{"id": "2776338", "revid": "1442080", "url": "https://it.wikipedia.org/wiki?curid=2776338", "title": "H\u00e9ctor Veira", "text": "Carriera.\nClub.\nInizi\u00f2 la sua carriera da giocatore nel San Lorenzo nel 1963; l'anno successivo fu capocannoniere del campionato argentino, formando in attacco il gruppo delle cosiddette \"Carasucias\" (\"facce sporche\") con Fernando Are\u00e1n, Narciso Doval e Victorio Casa. Successivamente vest\u00ec le maglie di Hurac\u00e1n, Banfield, Santos Laguna in Messico, Siviglia in Spagna, Comunicaciones in Guatemala, Corinthians in Brasile e Universidad de Chile in Cile, prima di ritirarsi dopo aver giocato nell'Oriente Petrolero in Bolivia.\nNazionale.\nNel 1965 fece parte della Nazionale di calcio argentina durante le qualificazioni per il , tornando poi a giocare a livello internazionale nel 1967.\nAllenatore.\nNel 1980 inizi\u00f2 la sua carriera come tecnico allenando la squadra che lo aveva lanciato da giocatore, il San Lorenzo: chiamato ad allenare il River Plate, lo port\u00f2 alla vittoria della Coppa Libertadores 1986 e alla successiva Coppa Intercontinentale; successivamente allen\u00f2 il San Lorenzo in due periodi distinti: nel 1995 vinse il titolo proprio con la squadra del quartiere di Boedo. Alla fine del 1996 venne assunto alla guida del Boca Juniors, classificandosi al secondo posto in campionato, lasciando il club a met\u00e0 aprile 1998: sul finire dello stesso anno fu scelto dalla Federazione calcistica della Bolivia come commissario tecnico della Nazionale, che guider\u00e0 fino agli inizi del 2000.\nNel 2002 allen\u00f2 il Newell's Old Boys di Rosario, chiudendo poi la carriera nel San Lorenzo due anni dopo. Con 381 partite \u00e8 l'allenatore con pi\u00f9 presenze sulla panchina del club rossoblu."}
{"id": "2776341", "revid": "124123", "url": "https://it.wikipedia.org/wiki?curid=2776341", "title": "Tigran Gorgiev", "text": "Inizi\u00f2 la carriera come giocatore a tavolino, poi si dedic\u00f2 completamente alla composizione di studi, ottenendo notevole successo. Compose circa 250 studi e qualche decina di problemi, ottenendo oltre cento premi, tra cui 33 primi premi in concorsi internazionali. \nNel 1959 ottenne l'onorificenza di Maestro dello sport dell'Unione Sovietica.\nLa FIDE lo nomin\u00f2 Arbitro Internazionale per la composizione nel 1966 e Maestro Internazionale della composizione nel 1969.\nOltre agli studi di tipo classico, con posizioni che possono presentarsi nei finali di partita, Gorgiev compose molti studi del genere \"grottesco\", con posizioni molto artificiali, in cui il bianco, pur con materiale largamente inferiore, riesce a pattare o a vincere. \u00c8 considerato uno dei maggiori esperti di tale genere.\nGorgiev scrisse, con Valentyn Rudenko, il libro \"Assedio al Re nero\" (Dnipropetrovs'k, 1960), e con Filip Bondarenko \"Gli studi sovietici in Ucraina\" (Kiev, 1966).\nUn suo studio d'esempio:"}
{"id": "2776346", "revid": "144796", "url": "https://it.wikipedia.org/wiki?curid=2776346", "title": "Erzherzogshut", "text": ""}
{"id": "2776357", "revid": "123944694", "url": "https://it.wikipedia.org/wiki?curid=2776357", "title": "Baldassare Verazzi", "text": "Biografia.\nStudi\u00f2 all'Accademia di Brera a Milano dal 1833 al 1842, quindi presso il pittore romantico veneziano Francesco Hayez (1791 - 1882) nel 1851, e partecip\u00f2 a numerose esposizioni a Torino e Milano.\nNel 1851 vinse il Premio Canonica con l'opera \"La parabola del Samaritano\" e nel 1854 il premio Mylius con Raffaello Sanzio da Urbino presentato da Bramante al pontefice Giulio II.\nIl suo capolavoro (ora in mostra al Museo del Risorgimento a Milano) \u00e8 considerato \"Episodio delle Cinque Giornate (Combattimento a Palazzo Litta)\".\nDopo i primi lavori emigr\u00f2 in America Latina nel 1855, dove si fece conoscere per composizioni storiche e allegoriche, e per ritratti(). A Buenos Aires realizz\u00f2 le scenografie del Teatro Col\u00f3n mentre a Montevideo gli affreschi della Rotonda del cimitero cittadino. Divenne famoso per il ritratto \"Allegoria del Generale Justo Jos\u00e9 de Urquiza\", ora conservato al Salon Blanco del Palazzo del Governo a Paran\u00e0. Alcune sue opere sono conservate nei principali musei di Buenos Aires e di Montevideo, all'Accademia di Brera, alla Galleria d'Arte Moderna di Milano, in raccolte private e nei seguenti edifici religiosi: cappella dell`Ospedale Fatebenefratelli (gi\u00e0 Fatebenesorelle) di Milano, chiese di Malnate (VA), Sairano e Dorno (PV), Vimercate e Turbigo (MI) e nelle localit\u00e0 del VCO di Ramello, Caprezzo, Bee e Trobaso.\nTorn\u00f2 in Italia e and\u00f2 a vivere a Lesa, sul Lago Maggiore, pur mantenendo contatti con Caprezzo, suo paese natale, dove realizz\u00f2 le sue ultime opere (\"La Madonna delle Grazie\", 1878 e \"San Rocco soccorre gli appestati\", 1879). Anche il figlio Serafino (1875 - 1945) fu apprezzato pittore."}
{"id": "2776358", "revid": "254059", "url": "https://it.wikipedia.org/wiki?curid=2776358", "title": "LudicaMente Mantova", "text": "LudicaMente era un evento fieristico annuale tenuto a Mantova, dedicato al \"gioco non tecnologico\". La manifestazione aveva lo scopo di divulgare la cultura del gioco non legato all'utilizzo di mezzi tecnologici, come computer o strumenti elettronici.\nLa prima edizione risale al 2003: l'evento era promosso dal Comitato Organizzatore della Fiera del Gioco non Tecnologico, ed era patrocinato dal comune e dalla provincia di Mantova. La manifestazione si rivolgeva sia ad un pubblico generalista, con aree di gioco libero per provare i giochi presentati e tornei, sia al pubblico degli sviluppatori di giochi, con un'area per i giochi autoprodotti (presente dal 2003 e organizzata da Angelo Porazzi) e una area espositiva di vendita. Vi erano anche iniziative di gioco gestite assieme ad altre associazioni ludiche italiane. \nI giochi protagonisti della manifestazione potevano essere ricondotti a due filoni principali: il \"gioco di strada\" e il \"gioco di societ\u00e0\". Il primo aveva luogo nel centro storico di Mantova, il secondo a partire dalla sesta edizione trov\u00f2 posto nel PalaBam, palazzetto dello Sport e Centro Polifunzionale Fieristico di Mantova.\nL'ultima edizione del 2008 raccolse circa 30\u00a0000 visitatori.\nGiochi.\nI seguenti generi erano tra quelli pi\u00f9 rappresentati alla manifestazione:"}
{"id": "2776368", "revid": "2166030", "url": "https://it.wikipedia.org/wiki?curid=2776368", "title": "Zile", "text": "Zile, o anche Zela, \u00e8 una citt\u00e0 della Turchia facente parte della provincia di Tokat, nella regione del Mar Nero. La citt\u00e0 si trova lungo il corso del fiume Cekerek.\nStoria.\nIn questa localit\u00e0 furono combattute almeno due importanti battaglie: la prima fu combattuta nel 67 a.C. durante la terza guerra mitridatica, tra un \"legatus\" di Lucio Licinio Lucullo e l'esercito di Mitridate VI del Ponto; la seconda e pi\u00f9 famosa fu quella che vide Gaio Giulio Cesare sconfiggere Farnace II del Ponto nel 47 a.C., e pronunciare la famosa frase \"Veni, vidi, vici\", per la rapidit\u00e0 con cui ottenne la vittoria."}
{"id": "2776371", "revid": "24443", "url": "https://it.wikipedia.org/wiki?curid=2776371", "title": "Valle di Thures", "text": ""}
{"id": "2776373", "revid": "74801", "url": "https://it.wikipedia.org/wiki?curid=2776373", "title": "Jean de Boysson\u00e9", "text": "Biografia.\nNato in una famiglia nobile e agiata, studi\u00f2 diritto a Tolosa laureandosi in diritto civile e canonico. Nel 1526 ottenne la cattedra universitaria di diritto all'Universit\u00e0 di Tolosa, gi\u00e0 occupata da un suo omonimo zio e prese gli ordini minori, pur senza mai essere ordinato prete.\nIn quell'Universit\u00e0, cattolica e tradizionalista, succedevano disordini a motivo del progredire della Riforma protestante: non vi si manifestava soltanto ostilit\u00e0 contro la nuova confessione, ma anche contro i nuovi metodi pedagogici nello studio della giurisprudenza, fondati sull'analisi filologica del testo antico anzich\u00e9 sulla tradizionale autorit\u00e0 del commentatore medievale. L'innovatore Boysson\u00e9 fu sospettato d'essere partigiano della nuova religione, come i suoi amici Cl\u00e9ment Marot, Fran\u00e7ois Rabelais e \u00c9tienne Dolet, che aveva studiato a Tolosa, per non dire del riformatore tedesco Filippo Melantone, che fu di passaggio nella citt\u00e0.\nIl 31 marzo 1532, accusato di eresia con altri trentadue imputati, Jean de Boysson\u00e9 fu condannato alla confisca della casa, a un'ammenda di 1.000 \"livres\" e a un atto di pubblica abiura nella cattedrale di Saint-\u00c9tienne; uno dei suoi allievi, Jean de Caturce, essendosi rifiutato di ritrattare le sue opinioni, fu bruciato in Place du Salin.\nBoysson\u00e9 si trasfer\u00ec in Italia e, nel corso del 1533, visit\u00f2 Bologna, Venezia, Modena, Roma e infine Padova, dove ritrova altri suoi colleghi tolosani emigrati, come Pierre Bunel, Jean Daffis, Arnaud du Ferrier, e dove fa la conoscenza di Maurice Sc\u00e8ve. Passando per Torino, ritorn\u00f2 a Tolosa dove fu nominato rettore dell'Universit\u00e0. Partecip\u00f2 attivamente alle feste in onore di Francesco I, in visita alla citt\u00e0, che Boysson\u00e9 accolse all'Universit\u00e0 il 1\u00ba agosto 1533. In questo periodo l'amico giurista Guillaume Bud\u00e9 gli affid\u00f2 l'istruzione del nipote.\nNel 1534 fu nuovamente accusato di fomentare i disordini studenteschi che esprimevano solidariet\u00e0 verso l'umanista \u00c9tienne Dolet, perseguitato dal \"R\u00e9gime\"; fu cos\u00ec condannato alla prigione dal Parlamento di Tolosa, ma fu assolto e scarcerato in seguito al giudizio d'appello presentato al re di Francia.\nNel 1539 gli fu proposto l'incarico di segretario dell'ambasciatore di Francia a Venezia, ma prefer\u00ec il posto di consigliere nel nuovo Parlamento di Chamb\u00e9ry, istituito in seguito all'occupazione francese della Savoia. Da Chamb\u00e9ry tornava a Tolosa raramente, in occasione dei concorsi banditi dall'Acad\u00e9mie des Jeux floraux, di cui era membro. Ma fu accusato anche a Chamb\u00e9ry: il 1\u00ba settembre 1550 \u00e8 imprigionato a Digione insieme con altri dodici colleghi, e nel successivo agosto il Parlamento gli revoc\u00f2 il seggio e lo condann\u00f2 al pagamento di un'ammenda.\nDal 1551 al 1555 insegn\u00f2 a Grenoble, intanto che attendeva l'esito dell'appello presentato al Parlamento di Parigi, che il 15 ottobre 1557 stabil\u00ec l'innocenza di Boysson\u00e9 e la restituzione del suo seggio nel parlamento di Chamb\u00e9ry, dove mor\u00ec l'anno successivo."}
{"id": "2776375", "revid": "729019", "url": "https://it.wikipedia.org/wiki?curid=2776375", "title": "Chalair Aviation", "text": "La Chalair Aviation (in precedenza conosciuta come \"Chalair\") \u00e8 una compagnia aerea regionale francese con sede sociale presso l'aeroporto di Caen-Carpiquet nel dipartimento di Calvados.\nStoria.\nLa compagnia aerea nasce nel 1986 ed effettua voli regolari, \"charter\" e cargo.\n\u00c8 attiva anche sulla rotta Caen\u2194Parigi operando per conto di Airlinair e su altre in \"franchising\".\nOpera voli charter di diverso genere: vip, business, aerotaxi, trasporto medico e sanitario."}
{"id": "2776377", "revid": "92920", "url": "https://it.wikipedia.org/wiki?curid=2776377", "title": "Visita medico sportiva agonistica", "text": "La visita medico sportiva agonistica \u00e8 una visita medica che ha lo scopo di rilasciare un certificato attestante l'idoneit\u00e0 della persona richiedente allo svolgere una pratica sportiva a livello agonistico. In Italia \u00e8 obbligatoria.\nAccertamenti medici.\nLa visita per quasi tutte le discipline sportive prevede i seguenti accertamenti:\nFanno eccezione alcuni sport come il tiro con l'arco o le bocce, che non prevedono l'ECG dopo sforzo, e altri, come il pugilato e alcune discipline dello sci, che al contrario prevedono esami aggiuntivi come la visita neurologica e l'EEG.\nRiferimenti normativi.\nLa visita \u00e8 regolamentata in Italia dal D.M. del 18 febbraio 1982.\nPu\u00f2 essere eseguita presso gli ambulatori pubblici di medicina dello sport del servizio sanitario nazionale (SSN) o in quelli privati autorizzati, solo da un medico specialista in medicina dello sport abilitato all'esercizio della professione. Le visite effettuate in contesti differenti (spogliatoi, palestre, ambulatori non autorizzati) non possono essere considerate valide e il certificato risulta quindi nullo a tutti gli effetti medico-legali e assicurativi.\nIl medico dello sport che effettua la visita ha l'obbligo di rilasciare un certificato che sia di idoneit\u00e0 o non idoneit\u00e0 allo sport, oppure pu\u00f2 richiedere a norma di legge ulteriori esami per gli eventuali approfondimenti diagnostici.\nLa certificazione \u00e8 specifica per ogni sport o disciplina praticata. Il certificato, nella maggior parte degli sport, pu\u00f2 avere durata massima di 12 mesi; in pochi altri (es. golf) pu\u00f2 avere una durata massima di 24 mesi.\nA norma di legge la visita pu\u00f2 essere effettuata gratuitamente ai minorenni e ai disabili di tutte le et\u00e0, che presentano richiesta della societ\u00e0 sportiva, presso gli ambulatori di medicina dello sport del SSN.\nIl certificato risultante \u00e8 obbligatorio per la pratica dello sport agonistico per tutti i tesserati (di tutte le et\u00e0) a una Federazione del CONI; inoltre, la societ\u00e0 di appartenenza \u00e8 responsabile della mancata certificazione."}
{"id": "2776380", "revid": "1568601", "url": "https://it.wikipedia.org/wiki?curid=2776380", "title": "Monte Solarolo", "text": "Il Monte Solarolo, una delle cime dei \"Solaroli\", \u00e8 una delle numerose cime sulla cresta che dal Monte Valderoa porta alla cima del Monte Grappa. \nQuesta divide due importanti valli del Massiccio, la Valle delle Mure che, scendendo diventa la Valle del torrente Calcino (Alano di Piave) e la Valle di Seren del Grappa, sul territorio del basso Feltrino al confine con i comuni trevigiani della pedemontana del M. Grappa. \nStoria.\nCombattendo per la conquista di questa cima in una lunga e sanguinosa battaglia dal 25 al 27 ottobre 1918 il battaglione Aosta del IV reggimento alpini si merit\u00f2 la medaglia d'oro al valor militare."}
{"id": "2776383", "revid": "16758", "url": "https://it.wikipedia.org/wiki?curid=2776383", "title": "Pesce blob", "text": ""}
{"id": "2776386", "revid": "574302", "url": "https://it.wikipedia.org/wiki?curid=2776386", "title": "Cuba ai Giochi olimpici", "text": "Cuba ha partecipato per la prima volta ai Giochi olimpici nel 1900.\nGli atleti cubani hanno vinto 220 medaglie ai Giochi olimpici estivi, mentre non hanno mai partecipato ai Giochi olimpici invernali.\nIl Comitato Olimpico Cubano, creato nel 1926, venne riconosciuto dal CIO nel 1954."}
{"id": "2776396", "revid": "2225", "url": "https://it.wikipedia.org/wiki?curid=2776396", "title": "Allerta Amber", "text": ""}
{"id": "2776401", "revid": "210951", "url": "https://it.wikipedia.org/wiki?curid=2776401", "title": "La Grande Caccia", "text": ""}
{"id": "2776404", "revid": "287204", "url": "https://it.wikipedia.org/wiki?curid=2776404", "title": "Ferrucci", "text": ""}
{"id": "2776407", "revid": "342773", "url": "https://it.wikipedia.org/wiki?curid=2776407", "title": "Signalman", "text": "Signalman \u00e8 un personaggio immaginario della DC Comics. Comparve per la prima volta in \"Batman\" vol. 1 n. 112 nel dicembre 1957, e fu creato da Bill Finger e Sheldon Moldoff.\nBiografia del personaggio.\nUn gangster, e pensava in grande. Giunse a Gotham City con l'intenzione di creare una propria organizzazione e renderla grande, solo per sentirsi ridere in faccia, quando fece il suo tentativo, poich\u00e9 non possedeva una reputazione. Fumante di rabbia, si dedic\u00f2 a sbalordire i mafiosi di Gotham, e quando cap\u00ec che la societ\u00e0 moderna era regolata dai segni, segnali e simboli, trov\u00f2 l'ispirazione per la sua carriera. Diventando Signalman.\nInfine, catturato da Batman e Robin, ritorn\u00f2 per una rivalsa, un anno dopo in \"Batman\" n. 214, diventando un'imitazione di Freccia Verde, facendosi chiamare Blue Bowman, dall'inglese, \"Arciere Blu\", in \"Batman\" n. 137. Dopo questo, non si rivide fino al 1976, quando riprese il mantello di Signalman in \"Detective Comics\" n. 466. Questa volta, tent\u00f2 di intrappolare Batman nel Batsegnale.\nNelle pagine di \"Crisi d'Identit\u00e0\", si fece cenno al fatto che Signalman venne rapito dal Dottor Moon e da Phobia, un evento confermato nelle pagine di \"Manhunter\", che ne descrisse le torture e la morte apparente attraverso un video pre-registrato.\nDa quel giorno in poi, Signalman fu membro della Societ\u00e0 segreta dei supercriminali, e, facendone parte, combatt\u00e9 spesso contro la Justice League e la Justice Society. Un anno dopo, per\u00f2, comparve in \"Justice League of America\" n. 1 come un confuso informatore sulla droga per Black Lightning. Comparve anche in costume in \"Crisi finale\" n. 1, mentre viene arrestato. Negli ultimi anni, una cosa che accade spesso nella comunit\u00e0 dei super criminali \u00e8 fare degli commenti poco piacevoli sul suo costume pieno di simboli.\nPoteri e abilit\u00e0.\nSignalman non possiede nessun potere super umano. \u00c8 un abile combattente nel corpo a corpo. Porta con s\u00e9 degli oggetti, come pistole a gas, piccoli razzi che prendono fuoco, ed un dispositivo con controllo in remoto posto nella sua cintura in grado di alterare la ricezione di segnali di natura elettronica."}
{"id": "2776409", "revid": "1226", "url": "https://it.wikipedia.org/wiki?curid=2776409", "title": "Filmografia di David Bowie", "text": ""}
{"id": "2776415", "revid": "599013", "url": "https://it.wikipedia.org/wiki?curid=2776415", "title": "Bhumisparsamudra", "text": "Bhumisparsamudra \u00e8 un mudr\u0101 della dottrina induista, nella tradizione yoga e buddhista realizzato con le mani e le dita. Significa \"toccare la terra\" e deriva dall'esperienza di Gautama Buddha durante l'illuminazione. \u00c8 conosciuto anche come il gesto del \"testimone della terra\".\nSimbologia del mudra.\nDurante la sua illuminazione, Gautama Buddha assunse bhumisparsamudra toccando la terra con la mano in modo da simboleggiare il contatto con la divinit\u00e0 della terra. Con questo gesto, egli dimostr\u00f2 l'ottenimento della illuminazione.\nPosizione.\nIl mudra si realizza con entrambe le mani. Si pone la mano destra appoggiata sul ginocchio con il palmo verso il basso e con la punta delle dita che sfiorano terra. La mano sinistra \u00e8 appoggiata sulle gambe davanti al pube con il palmo verso l'alto."}
{"id": "2776420", "revid": "1516566", "url": "https://it.wikipedia.org/wiki?curid=2776420", "title": "Stemma della citt\u00e0 di Londra", "text": "Lo stemma della citt\u00e0 di Londra consiste in uno scudo d'argento su cui si trova una croce di rosso, nel primo quarto del quale \u00e8 presente una spada collocata in palo. Sostengono lo scudo due sostegni a forma di draghi d'argento caricati di una croce di rosso. Il tutto \u00e8 timbrato da un elmo con cercine e svolazzi di argento e rosso, sormontato da un cimiero a forma di ala di drago d'argento caricata da una croce di rosso. Spesso vengono solo riportati il cercine e il cimiero.\nQuest'arma \u00e8 il simbolo della citt\u00e0 di Londra (la \"city\"), la Grande Londra ha avuto, a seconda dell'ente incaricato di gestirla, uno stemma differente. Tutti gli altri 32 borghi di Londra hanno i loro propri stemmi.\nNella parte inferiore dello scudo appare, riportato su un nastro, il motto della citt\u00e0 \"\" (solitamente il motto si riduce alla parola ) che significa \"Signore guidaci\".\nLa croce rossa in campo argento (o bianco) \u00e8 conosciuta come Croce di San Giorgio ed \u00e8 l'emblema dell'Inghilterra. La spada simboleggia san Paolo, santo patrono della citt\u00e0. Lo stemma con la croce di San Giorgio e la spada di San Paolo fu adottato nell'anno 1381. La versione attuale, che riporta i due sostegni a forma di drago, risale al secolo XVII."}
{"id": "2776438", "revid": "278830", "url": "https://it.wikipedia.org/wiki?curid=2776438", "title": "Casper 2 - Un fantasmagorico inizio", "text": ""}
{"id": "2776440", "revid": "337866", "url": "https://it.wikipedia.org/wiki?curid=2776440", "title": "Janale", "text": ""}
{"id": "2776444", "revid": "1305772", "url": "https://it.wikipedia.org/wiki?curid=2776444", "title": "The Wild Boys", "text": "The Wild Boys \u00e8 un singolo del gruppo musicale britannico Duran Duran, pubblicato nell'ottobre 1984 per promuovere l'album dal vivo \"Arena\".\nIl brano.\nUnico inedito in studio del live \"Arena\", il brano \u00e8 stato prodotto da Nile Rodgers, che aveva lavorato al remix del precedente singolo del gruppo, \"The Reflex\".\nL'idea per la canzone venne dal regista Russell Mulcahy, che voleva realizzare un lungometraggio basato sul romanzo \"Ragazzi selvaggi\" (\"The Wild Boys: A Book of the Dead\") di William S. Burroughs. Egli propose alla band di comporre una colonna sonora rock per il film, in maniera simile a come avrebbe chiesto ai Queen per \"Highlander - L'ultimo immortale\" nel 1986.\nVideo musicale.\nIl videoclip del brano \u00e8 stato diretto da Russell Mulcahy e pagato oltre un milione di sterline, all'epoca una cifra sbalorditiva per un video musicale. La scenografia ricopriva un'intera estremit\u00e0 dei Pinewood Studios, famosi per i film di James Bond, con una piramide metallica e un mulino a vento su una profonda piscina chiusa, insieme a dozzine di elaborati costumi, protesi, trucchi e una grafica computerizzata all'avanguardia. I membri del gruppo indossano abiti ruvidi e lacerati, simili a quelli del film \"Interceptor - Il guerriero della strada\". Le coreografie di danza sono curate da Arlene Phillips.\nUna versione estesa del video \u00e8 inclusa nel film concerto \"\", uscito in VHS nel 1985. Lo stesso anno ha vinto il primo BRIT Award al miglior video britannico.\nSuccesso in classifica.\n\"The Wild Boys\" fu uno dei maggiori successi del gruppo, stazionando in seconda posizione nella Billboard Hot 100 per quattro settimane consecutive, dietro \"Out of Touch\" di Hall &amp; Oates e \"Like a Virgin\" di Madonna. Raggiunse inoltre le parti alte delle classifiche europee, incluso il secondo posto nel Regno Unito e il primo in Germania e Italia."}
{"id": "2776448", "revid": "226458", "url": "https://it.wikipedia.org/wiki?curid=2776448", "title": "Tipo linguistico", "text": "Il tipo linguistico \u00e8 uno strumento astratto e ideale usato per classificare le lingue nella prospettiva della tipologia linguistica. \nUn tipo linguistico \u00e8 un contenitore che raccoglie tutte le lingue che condividono una data caratteristica strutturale comune.\nIl tipo linguistico non ha concreto riscontro nelle lingue storico-naturali."}
{"id": "2776449", "revid": "767487", "url": "https://it.wikipedia.org/wiki?curid=2776449", "title": "Barry (Galles)", "text": "Barry \u00e8 una citt\u00e0 portuale e community del Galles situata nel distretto di Vale of Glamorgan. Ubicata sulla costa settentrionale del canale di Bristol, dista circa 11 km da Cardiff."}
{"id": "2776454", "revid": "110157", "url": "https://it.wikipedia.org/wiki?curid=2776454", "title": "Elin Pelin (Bulgaria)", "text": "Elin Pelin (in bulgaro \u0415\u043b\u0438\u043d \u041f\u0435\u043b\u0438\u043d) \u00e8 un comune bulgaro situato nella Regione di Sofia di 14.104 abitanti (dati 2009). La sede comunale \u00e8 nella localit\u00e0 omonima. La citt\u00e0 prende il nome dallo scrittore bulgaro omonimo.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2776455", "revid": "767487", "url": "https://it.wikipedia.org/wiki?curid=2776455", "title": "Aliens of the Deep", "text": "Aliens of the Deep \u00e8 un film documentario del 2005 girato in IMAX 3D diretto da James Cameron e Steven Quale. Cameron torna su temi a lui cari poich\u00e9 gi\u00e0 due anni prima aveva girato il documentario sottomarino \"Ghosts of the Abyss\".\nTrama.\nJames Cameron si imbarca a bordo della nave da ricerca \"Akademik Mstislav Keldysh\" con un gruppo di scienziati provenienti dalla NASA e dalla Russia per studiare e riprendere dieci dorsali oceaniche e le relative correnti idrotermiche. Il regista documenta le forme di vita che popolano queste profondit\u00e0 marine e il loro ecosistema basato sull'assenza della luce solare.\nNel documentario \u00e8 palesata la grande passione che Cameron ha per il mare (in cui ha ambientato tre dei suoi film) e per le forme di vita sconosciute, siano esse aliene o terrestri; inoltre, il regista sperimenta tecniche di ripresa sottomarina innovative.\nProduzione.\nIl film \u00e8 stato prodotto in collaborazione da Walden Media e Buena Vista Distribution. Il team di Cameron ha collaborato con un team di scienziati della NASA recandosi personalmente nelle profondit\u00e0 oceaniche. Si tratta di una delle prime pellicole a far uso contemporaneamente delle tecnologie IMAX e 3D."}
{"id": "2776456", "revid": "337866", "url": "https://it.wikipedia.org/wiki?curid=2776456", "title": "Laascaanood", "text": ""}
{"id": "2776458", "revid": "110157", "url": "https://it.wikipedia.org/wiki?curid=2776458", "title": "Crime Slunk Scene", "text": "Crime Slunk Scene \u00e8 il diciottesimo album in studio del chitarrista statunitense Buckethead, pubblicato il 15 settembre 2006 inizialmente in tiratura limitata e distribuito soltanto ai concerti.\nIl 12 aprile dell'anno successivo, l'album \u00e8 stato ripubblicato dalla TDRS Music.\nIl disco.\nIl disco si sviluppa su due lati: nella prima met\u00e0 del disco i brani sono strutturati in modo pi\u00f9 classico, mentre le ultime si perdono nella via della sperimentazione.\n\"King James\", dedicata al noto cestista LeBron James, venne messa gratuitamente a disposizione insieme a \"LeBron\" e \"LeBron's Hammer\" dall'album \"Slaughterhouse on the Prairie\" dal sito ufficiale di Buckethead, in occasione del ventiquattresimo compleanno del cestista. Il disco contiene inoltre il brano \"Soothsayer (Dedicated to Aunt Suzie)\", uno dei brani di Buckethead pi\u00f9 apprezzati dal pubblico e spesso proposto dal chitarrista nei suoi concerti."}
{"id": "2776472", "revid": "767487", "url": "https://it.wikipedia.org/wiki?curid=2776472", "title": "Pietro Baldassare", "text": "Biografia.\nNacque probabilmente a Roma o Brescia in epoca antecedente al 1690. Della sua vita si sa poco eccetto che a Brescia era conosciuto come insegnante di canto.\nDi lui sono rimaste poche opere. Fra esse figurano il componimento per musica \"Il giudizio di Paride\" e la Sonata Numero 1 in Fa per cornetta, violini e basso continuo.\nSi presume che sia morto intorno all'anno 1768."}
{"id": "2776476", "revid": "110157", "url": "https://it.wikipedia.org/wiki?curid=2776476", "title": "Etropole", "text": "Etropole (in bulgaro \u0415\u0442\u0440\u043e\u043f\u043e\u043b\u0435) \u00e8 un comune bulgaro situato nella Regione di Sofia di 19.110 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2776481", "revid": "583609", "url": "https://it.wikipedia.org/wiki?curid=2776481", "title": "Carlotta Giudicelli", "text": "Carlotta \u00e8 un personaggio immaginario creato da Gaston Leroux per il suo celebre romanzo \"Il fantasma dell'Opera\". Il ruolo che ricopre nel romanzo di Leroux \u00e8 marginale, ma assume maggior importanza nel musical di Andrew Lloyd Webber \"The Phantom of the Opera\". Mentre nel romanzo \u00e8 ricordata semplicemente come \"La Carlotta\", nel film di Dario Argento del 1998 si scopre che il suo cognome \u00e8 \"Alteri\", mentre nel musical di Andrew Lloyd Webber il suo cognome \u00e8 \"Giudicelli\".\nNel romanzo.\nNel romanzo originale Carlotta appare soltanto nei primi capitoli. Carlotta \u00e8 descritta come un attempato soprano spagnolo. Viene minacciata dal Fantasma dell'Opera affinch\u00e9 non canti (il Fantasma vuole infatti favorire la sostituta di Carlotta, Christine Daa\u00e9)\nQuando sale sul palco, disobbedendo agli ordine del fantomatico persecutore, e comincia a cantare, dalla sua bocca escono soltanto gracidii e versi striduli, tanto che il pubblico la paragona a un rospo. Ci\u00f2 perch\u00e9 Erik, essendo un ventriloquo straordinario, proietta la sua voce facendo credere al pubblico (e a Carlotta stessa) che sia stata la cantante a gracidare.\nIn \"The Phantom of the Opera\".\nNella produzione di Andrew Lloyd Webber il personaggio cambia radicalmente, avendo pi\u00f9 carattere e importanza.\nCarlotta, il cui cognome si scopre essere Giudicelli, \u00e8 italiana, ed \u00e8 la primadonna dell'Op\u00e9ra Garnier di Parigi.\nCarlotta ha una relazione con il tenore Ubaldo Piangi, di cui \u00e8 l'amante. Tuttavia, Carlotta non sembra particolarmente legata al tenore, tanto che nella prima parte del primo atto flirta con Raoul e con i nuovi impresari, scatenando la gelosia di Piangi.\n\u00c8 un soprano molto famoso, nonostante la sua voce sia ormai incrinata a causa dell'et\u00e0, e ha costantemente un comportamento divistico e prepotente.\nQuando Christine comincia a diventare popolare, Carlotta, sentendosi minacciata, diventa ostile nei confronti del giovanissimo soprano, scatenando l'ira del Fantasma, che ne critica il comportamento e le ormai insufficienti doti canore.\nNel secondo atto, Carlotta lotta strenuamente per poter ricoprire il ruolo principale nell'Opera del Fantasma, il Don Juan Triumphant, ma invano.\nQuando Meg Giry scopre il cadavere di Piangi garrottato dal Fantasma, il soprano cade sul corpo dell'amato piangendo e accusando gli impresari.\nInterpreti.\nIl personaggio (una viziata cantante lirica a fine carriera) necessita chiaramente di un approccio parodistico. La cantante che interpreta il ruolo di Carlotta deve comunque disporre di un'adeguata preparazione lirica per rendere credibili le impennate istrioniche del personaggio. Deve ovviamente risultare vocalmente inferiore rispetto a Christine (generalmente adottando un canto pi\u00f9 pomposo e meno aggraziato).\nTra i soprano di coloratura che hanno ricoperto questo ruolo ricordiamo:"}
{"id": "2776483", "revid": "729019", "url": "https://it.wikipedia.org/wiki?curid=2776483", "title": "HMNB Clyde", "text": "La HMNB Clyde (Base navale di Sua Maest\u00e0 del Clyde), chiamata anche HMS \"Neptune\", \u00e8 una delle tre basi operative della Royal Navy britannica insieme a Devonport e Portsmouth. \u00c8 anche sede del comando della marina in Scozia ed \u00e8 nota per essere la base dei sottomarini armati con il deterrente nucleare britannico, i Vanguard.\nHMNB Clyde si trova sulla riva est del Gare Loch nell'area di Argyll e Bute, a nord del Firth of Clyde e a circa 25 miglia ad ovest della citt\u00e0 di Glasgow. La base comprende vari siti separati, tra cui i pi\u00f9 importanti sono:\nFaslane \u00e8 anche un sito operativo della Defence Equipment and Support, braccio operativo e di supporto del Ministero della Difesa."}
{"id": "2776486", "revid": "19330", "url": "https://it.wikipedia.org/wiki?curid=2776486", "title": "Ihtiman", "text": "Ihtiman (in bulgaro \u0418\u0445\u0442\u0438\u043c\u0430\u043d) \u00e8 un comune bulgaro situato nella Regione di Sofia di 19.084 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2776487", "revid": "767487", "url": "https://it.wikipedia.org/wiki?curid=2776487", "title": "Ghosts of the Abyss", "text": "Ghosts of the Abyss \u00e8 un film documentario del 2003 girato in IMAX 3D diretto da James Cameron e prodotto da Walt Disney Pictures e Walden Media, si tratta del primo film 3D prodotto dalla Disney.\nTrama.\nJames Cameron torna dopo sei anni sul luogo del disastro del transatlantico RMS Titanic, dove si era recato per girare il suo film pi\u00f9 celebre: \"Titanic\". Utilizzando le pi\u00f9 recenti tecnologie, il regista pu\u00f2 esplorare e filmare parti della nave a cui non aveva accesso durante le sue precedenti visite. A bordo della nave, oltre a marinai e scienziati, \u00e8 stato invitato anche l'attore Bill Paxton, amico di Cameron che nel film del 1997 interpretava proprio il ruolo dell'esploratore e cacciatore di tesori che d\u00e0 inizio alla vicenda.\nDistribuzione.\nIl film fu proiettato fuori concorso al festival di Cannes del 2003, in seguito ebbe una limitata distribuzione cinematografica ma divenne ugualmente popolare venendo incluso tra i contenuti speciali del DVD di \"Titanic\". Esiste anche una edizione DVD speciale allungata di mezz'ora."}
{"id": "2776488", "revid": "77594", "url": "https://it.wikipedia.org/wiki?curid=2776488", "title": "Faslane", "text": ""}
{"id": "2776490", "revid": "1522738", "url": "https://it.wikipedia.org/wiki?curid=2776490", "title": "Reanne Corly", "text": ""}
{"id": "2776497", "revid": "1305772", "url": "https://it.wikipedia.org/wiki?curid=2776497", "title": "Down Once More/Track Down This Murderer", "text": "\u00c8 l'ultima canzone del musical The Phantom of the Opera di Andrew Lloyd Webber\nIl Fantasma trascina Christine nei sotterranei, disperato e furioso (aria e coro: Down once more / Track down this murderer). Nel frattempo Raoul e Madame Giry scendono lungo la galleria segreta.\nNel suo covo, il Fantasma ha costretto Christine a indossare l'abito da sposa del suo manichino (arioso: Have you gorged / This face). Giunge Raoul, che viene per\u00f2 fatto prigioniero dal Punjab Lasso del Fantasma(arioso:Wait... / Monsier, i bid you welcome), che mette Christine di fronte ad una scelta: lasciare Raoul e risparmiargli la vita, oppure rinunciare all'amore del Fantasma causando cos\u00ec la morte del suo amato (terzetto: The tears I might have shed...). Christine si avvicina al Fantasma, dichiarando il proprio amore (Pitiful creature of darkness...) e baciandolo. Il Fantasma libera cos\u00ec Raoul ma, vinto dall'amore tra i due giovani, libera Christine, lasciandola fuggire insieme all'uomo che ama, mentre la folla, in cerca di vendetta, \u00e8 ormai vicina al suo nascondiglio (recitativo e coro: Take her, forget me / Track down this murderer);\nChristine ritorna un'ultima volta dal Fantasma, restituendogli amorevolmente il suo anello, prima di fuggire assieme a Raoul. Solo e disperato, il Fantasma d\u00e0 l'ultimo addio a Christine (\"You alone can make my songs take flight, it's over now the music of the night!\") e si abbandona sul suo trono, nascondendosi con il mantello.\nLa folla, guidata da Meg, irrompe nella caverna sotterranea, ma il Fantasma \u00e8 scomparso. Di lui resta soltanto, abbandonata, la maschera bianca che gli celava il volto."}
{"id": "2776499", "revid": "767487", "url": "https://it.wikipedia.org/wiki?curid=2776499", "title": "Gode\u010d", "text": "Gode\u010d (in bulgaro \u0413\u043e\u0434\u0435\u0447) \u00e8 un comune bulgaro situato nella Regione di Sofia di 6.041 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2776503", "revid": "767487", "url": "https://it.wikipedia.org/wiki?curid=2776503", "title": "Gorna Malina", "text": "Gorna Malina (in bulgaro \u0413\u043e\u0440\u043d\u0430 \u041c\u0430\u043b\u0438\u043d\u0430) \u00e8 un comune bulgaro situato nella Regione di Sofia di 5.951 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2776507", "revid": "1374669", "url": "https://it.wikipedia.org/wiki?curid=2776507", "title": "Honda SH", "text": "Lo Honda SH \u00e8 uno scooter prodotto dalla casa giapponese Honda.\nStoria.\nNel 1984 debutt\u00f2 la \"prima generazione\", nella cilindrata 50\u00a0cm\u00b3 come scooter per i giovani ideale per muoversi in citt\u00e0, caratterizzata da una linea molto semplice e spigolosa, con i cerchi a raggi e freni a tamburo.\nNel 1996 usc\u00ec la \"seconda generazione\" con le motorizzazioni 50\u00a0cm\u00b3 e 100\u00a0cm\u00b3 a due tempi, stravolge le linee, ora decisamente pi\u00f9 morbide e non pi\u00f9 spigolose, il che conferisce un aspetto pi\u00f9 massiccio, con la sella che diventa a due piani, anche se i livelli sono poco differenziati, inoltre introduce i cerchi in lega e il freno a disco all'anteriore.\nNel 2001 usc\u00ec la \"terza generazione\" nelle versioni quattro tempi da 125 e 150\u00a0cm\u00b3, con una sella pi\u00f9 profilata, una nuova livrea, pi\u00f9 arrotondata e con le luci di servizio pi\u00f9 integrate e il maniglione passeggero maggiorato, inoltre si passa dal raffreddamento ad aria a quello a liquido, che impone la presa d'aria anteriore.\nNel 2005 ne \u00e8 stata presentata la \"quarta generazione\", con l'introduzione dell'iniezione elettronica, nuove luci di servizio, una leggera modifica alla linea, la quale ora \u00e8 pi\u00f9 morbida e con una maggiore protezione laterale dello scudo.\nNel 2007 usc\u00ec anche la versione da 300\u00a0cm\u00b3, al tempo la pi\u00f9 potente della famiglia degli SH.\nNel 2009 ne \u00e8 stata presentata la \"quinta generazione\", con una linea che riprende le caratteristiche della precedente, ma pi\u00f9 marcata e snella, con le luci di servizio vicino alla presa di raffreddamento del radiatore, il quale ha una nuova forma pi\u00f9 a V, con l'introduzione dei impianti dischi integrali per tutti i modelli e la frenata combinata.\nNel 2012 ne \u00e8 stata presentata e commercializzata la \"sesta generazione\", che \u00e8 una vera e propria rivoluzione rispetto ai modelli precedenti in quanto, oltre a una linea completamente rivista, presenta tantissime novit\u00e0 quali un nuovo motore (che condivide con il PCX), un nuovo telaio grazie al quale si \u00e8 potuto ottenere l'ampliamento dello spazio del vano sottosella, che ora pu\u00f2 contenere un casco integrale, l'introduzione del sistema di frenata ABS, del sistema start&amp;stop e del cavalletto laterale.\nNel 2015 \u00e8 stata presentata la terza generazione della versione 300\u00a0cm\u00b3 con nuovo telaio, dal quale \u00e8 stato ricavato un vano sotto sella che pu\u00f2 contenere un casco integrale, luci a led sia all'anteriore che al posteriore e motore euro 4 rivisto completamente sia nell'erogazione che nei consumi. Per metterlo in moto non \u00e8 pi\u00f9 necessario inserire la chiave di accensione ma basta tenerla in tasca.\nNel 2017, le versioni 125i e 150i sono oggetto di un restyling profondo che aggiunge diverse novit\u00e0 gi\u00e0 viste sul 300i, la nuova carenatura ospita il faro ed il fanale full led, l'avviamento di tipo keyless grazie alla smart key, la presenza di una presa 12v all'interno di un piccolo vano posto davanti al guidatore e il motore aggiornato all'omologazione Euro4 con 12,2cv per il 125i e 15cv per il 150i, con consumi dichiarati secondo il ciclo WMTC di 47,4km/l per il 125i e 43,8km/l per il 150i.Nel 2020 \u00e8 presentata la \"settima versione\" delle motorizzazioni 125i e 150i. Display completamente digitale e nuovo motore ancora pi\u00f9 parco nei consumi sia nella versione 125 che 150 cm3. In questa ultima versione viene implementata la apertura keyless anche per il bauletto posteriore e sparisce il vano portaoggetti aggiuntivo dietro lo scudo anteriore.\nNel 2021 \u00e8 presentata la nuova versione di massima cilindrata che passa da 300 cm\u00b3 a 350\u00a0cm\u00b3 con omologazione Euro 5, un aumento della potenza di circa 3 CV ed una riduzione del peso di 1 Kg. \nProdotta dal 1984 al 2004 con motore a due tempi\nProdotta dal 1996 al 2001 con motore a due tempi\nProdotta dal 2001 con motore a quattro tempi\nProdotta dal 2001 con motore a quattro tempi\nProdotta dal 2007 con motore a quattro tempi\n350\nProdotta dal 2021 con motore a quattro tempi\nModelli e motorizzazioni.\nAl 2020 sono in catalogo:\nIn questa versione ci sono sei nuovi colori e il freno a disco posteriore, il freno anteriore oggi \u00e8 di maggior diametro e tra gli optional ci sono il bauletto e il parabrezza.\n\u00c8 un modello di SH con uno stile completamente diverso.\nHa un propulsore ad iniezione elettronica, le ruote sono dei 16 pollici con cerchi in alluminio, la frenata \u00e8 resa pi\u00f9 sicura dal sistema CBS. Anche la 300i ha delle versioni migliorate come il 125 che sono la 300i Sporty e la 300i ABS.\nSH 350i\nVersione pi\u00f9 potente della gamma e ulteriormente aggiornata rispetto alla versione 300i,in produzione dal 2021.\nSH 50.\nIl SH50 Fifty (chiamato anche SH50 Scoopy, SH50 City Express) \u00e8 stato presentato per la prima volta nel 1984 e prodotto fino a met\u00e0 del 1989.\nNel panorama degli scooter degli anni 1980, l'SH 50 \u00e8 riuscito a imporsi grazie sia alla sua semplicit\u00e0 meccanica e d'uso, sia per i bassi consumi. Univa la leggerezza di un modello slanciato alla sicurezza delle ruote alte, caratteristica praticamente mai usata sui nuovi scooter dello stesso periodo.\nLa gamma SH dispone di vari modelli, montati tutti sopra la medesima carrozzeria e lo stesso blocco motore, con la modifica di solo poche parti e dei colori con cui veniva prodotto\n\u00c8 stato prodotto dal marzo 1984 al settembre 1986. I numeri di telaio (frame numbers) iniziano con SH50-5000001 e il numero del motore con SH50-6000001. Disponibile in colore bianco o rosso, venivano prodotti nelle officine della Honda a Aalst, Belgio\nProdotto dal settembre 1986 fino a met\u00e0 del 1989, telai a partire dal SH50-6D00001 in poi, motori da SH50E-B2000001. Erano disponibili in blu o rosso, con una differenza nella pedana che era grigia. \u00c8 stato prodotto nello stabilimento Honda a Barcellona, Spagna."}
{"id": "2776512", "revid": "2006282", "url": "https://it.wikipedia.org/wiki?curid=2776512", "title": "Kostenec", "text": "Kostenec (in bulgaro \u041a\u043e\u0441\u0442\u0435\u043d\u0435\u0446) \u00e8 un comune bulgaro situato nella Regione di Sofia di 14.848 abitanti (dati 2009). La sede comunale \u00e8 nella localit\u00e0 omonima.\nNel territorio comunale si trova il passo delle Porte di Traiano, con una fortezza di epoca romana.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2776526", "revid": "228587", "url": "https://it.wikipedia.org/wiki?curid=2776526", "title": "Ugo Valeri", "text": "Fratello maggiore del poeta Diego Valeri, fu un interprete della scapigliatura.\nDi lui abbiamo olii, tempere, ritratti e disegni a china, carboncino, sanguigna.\nGli vennero dedicate due mostre personali a alla Galleria internazionale d'arte moderna di Ca' Pesaro, Venezia, nel 1909 e nel 1911.\nCollabor\u00f2 a \"Lettura\" e all\"'Illustrazione Italiana\". Nel 1898 partecip\u00f2 alla Esposizione generale italiana di Torino.\nUn anno dopo la sua scomparsa, il circolo filarmonico di Padova gli dedic\u00f2 una mostra commemorativa.\nNel 2006 il Museo Correr di Venezia gli ha dedicato una mostra dal titolo \"Ugo Valeri, un inquieto sentimentale\".\nLe sue opere sono presenti in collezioni pubbliche e private.\nLe opere \"Autunno\" e \"Primavera\", entrambe olio su tela realizzate nel 1907, sono esposte in permanenza alla Galleria Internazionale di Arte Moderna di Venezia."}
{"id": "2776528", "revid": "19330", "url": "https://it.wikipedia.org/wiki?curid=2776528", "title": "Kostinbrod", "text": "Kostinbrod (in bulgaro \u041a\u043e\u0441\u0442\u0438\u043d\u0431\u0440\u043e\u0434) \u00e8 un comune bulgaro situato nella Regione di Sofia di 17.125 abitanti (dati 2014). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2776535", "revid": "278830", "url": "https://it.wikipedia.org/wiki?curid=2776535", "title": "Maglia gialla", "text": ""}
{"id": "2776537", "revid": "729019", "url": "https://it.wikipedia.org/wiki?curid=2776537", "title": "Castello nuovo di Manzanares el Real", "text": "Il Castello nuovo di Manzanares el Real, conosciuto anche come Castello dei Mendoza, \u00e8 un palazzo-fortezza eretto nel XV secolo nel comune di Manzanares el Real (Comunit\u00e0 di Madrid, Spagna), presso il lago di Santillana, ai piedi della Sierra de Guadarrama.\nI lavori di costruzione iniziarono nel 1475 sopra una cappella romanica-mudejar e oggi \u00e8 uno dei castelli meglio conservati della Comunit\u00e0 di Madrid. Fu costruito sulla riva del fiume Manzanarre, come palazzo residenziale della Casa de Mendoza, nelle vicinanze di una fortezza precedente, abbandonata una volta costruito il nuovo edificio.\nIl castello ospita attualmente un museo sui castelli spagnoli e una collezione di arazzi. Fu dichiarato Monumento Hist\u00f3rico-Art\u00edstico nell'anno 1931. \u00c8 propriet\u00e0 del Ducato dell'Infantado, anche se l'amministrazione e l'uso sono gestiti dalla Comunit\u00e0 di Madrid.\nStoria.\nLe terre che circondano l'alto corso del fiume Manzanarre, molto ricche di pascoli e boschi, furono oggetto di frequenti dispute tra i differenti poteri nati dopo la Reconquista. Le Comunit\u00e0 di Villa y Tierra de Segovia e Madrid furono protagoniste di diverse liti lungo tutto il XIII secolo, che furono risolti nel XIV secolo da parte del re Giovanni I di Castiglia che don\u00f2 la comarca al suo maggiordomo, Pedro Gonz\u00e1lez de Mendoza.\nAl figlio maggiore di costui, Diego Hurtado de Mendoza, ammiraglio maggiore di Castiglia, si attribuisce la costruzione di una prima fortezza, conosciuta oggi come il castello vecchio di Manzanares el Real, anche se \u00e8 molto probabile che questo edificio avesse un'origine precedente. Nell'ultimo terzo del XV secolo, la Casa de Mendoza decise di costruire un nuovo castello-palazzo, di maggiori dimensioni e pi\u00f9 lussuoso, in accordo con la notevole influenza politica e economica raggiunta da questa famiglia.\nI lavori iniziarono nel 1475. Furono promossi da Diego Hurtado de Mendoza y Figueroa, primo duca dell'Infantado, che non pot\u00e9 vederne la conclusione. Fu suo figlio primogenito, \u00cd\u00f1igo L\u00f3pez de Mendoza, a completarle sotto la direzione dell'architetto Juan Guas, autore del Palazzo dell'Infantado di Guadalajara.\nLa funzione di residenza palatina con cui fu concepito dur\u00f2 appena un secolo. Con la morte nel 1566 di \u00cd\u00f1igo L\u00f3pez de Mendoza y Pimentel, quarto duca dell'Infantado, il castello rimase disabitato, dato che sorsero problemi economici e conflitti tra gli eredi della Casa de Mendoza.\nNel 1914 il Ducato dell'Infantado procedette ad un primo restauro. A questo si succedettero, negli anni 1960 e 1970, vari lavori di consolidamento, promossi dall'oggi soppresso Consiglio provinciale di Madrid. Alcuni elementi furono completamente ricostruiti, come per esempio le stanze e i corridoi dell'interno del corpo principale. Fu questo ente che decise di installare nelle sue dipendenze un museo dei castelli spagnoli, oltre ad una collezione di arazzi.\nNel 1982, il castello fu teatro della costituzione dell'Assemblea dei Parlamentari di Madrid, in cui si scrisse lo Statuto di Autonomia.\nCaratteristiche.\nIl castello, di pianta quadrangolare, \u00e8 costruito interamente in pietra di granito. Presenta quattro torri circolari. Nei vertici sono adornate da palle secondo il pi\u00f9 puro stile isabellino. Risalta il dongione, di forma esagonale.\nL'edificio \u00e8 decorato da una terrazza, con piombatoie e merli. \u00c8 costituito da un patio rettangolare porticato e da due gallerie sopra colonne ottagonali. La galleria gotica del primo piano \u00e8 considerata la pi\u00f9 bella dell'architettura militare spagnola. Sopra il cammino di ronda meridionale la galleria \u00e8 di aspetto fiammeggiante sopra parapetti decorati a base di punta di diamante.\nTutto il castello \u00e8 circondato da un barbacane, le cui feritoie hanno scolpito in bassorilievo la croce del santo Sepolcro di Gerusalemme, per via del titolo di cui godette Pedro Gonz\u00e1lez de Mendoza. Altri elementi difensivi dell'edificio sono le feritoie.\nIl castello \u00e8 disposto su sei livelli, oltre ad un sotterraneo: il pianterreno, il primo mezzanino, il piano nobile, il secondo mezzanino, la galleria alta e il sottotetto. La porta di accesso, compresa tra due pilastri, presenta un arco ribassato."}
{"id": "2776538", "revid": "1543377", "url": "https://it.wikipedia.org/wiki?curid=2776538", "title": "Mirkovo", "text": "Mirkovo (in bulgaro \u041c\u0438\u0440\u043a\u043e\u0432\u043e) \u00e8 un comune bulgaro situato nella Regione di Sofia di 2.748 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2776542", "revid": "4106", "url": "https://it.wikipedia.org/wiki?curid=2776542", "title": "Castello di Manzanares el Real", "text": ""}
{"id": "2776543", "revid": "4106", "url": "https://it.wikipedia.org/wiki?curid=2776543", "title": "Castello di Manzanares", "text": ""}
{"id": "2776547", "revid": "124800227", "url": "https://it.wikipedia.org/wiki?curid=2776547", "title": "Polimero carbossivinilico", "text": "Il carbossivinilpolimero (o carbossipolimetilene) \u00e8 un polimero ad elevato PM sintetico ottenuto per polimerizzazione dell'acido acrilico, in presenza di 0,75 - 2% p/p di allilsaccarosio allo scopo di ottenere una struttura reticolata.\nIl contenuto in gruppi carbossilici (-COOH) deve essere compreso fra 56,0 e 68,0 per cento. La dispersione acquosa della polvere richiede la neutralizzazione con NaOH o basi organiche per ottenere geli a diversa viscosit\u00e0 che \u00e8 influenzata dal pH. Di solito il pH di utilizzo \u00e8 compreso tra i valori di 5 e 9.\nOrigina soluzioni viscose o geli e la viscosit\u00e0 \u00e8 funzione del pH e della base neutralizzante. Questo \u00e8 inoltre buon agente sospendente ed eccellente per la preparazione di geli per uso dermatologico. Concentrazione d'uso oscilla solitamente tra lo 0,1 e il 2%.\nCommercialmente noto come Carbomer e Carbopol, \u00e8 utilizzato come agente ispessente nelle sospensioni, come legante nelle compresse e come agente aderente nelle formulazioni mucoadesive. "}
{"id": "2776548", "revid": "667041", "url": "https://it.wikipedia.org/wiki?curid=2776548", "title": "Trappola ionica", "text": "Una trappola ionica \u00e8 un dispositivo in grado di catturare ioni con l'ausilio di campi elettrici e magnetici. Le trappole ioniche sono principalmente utilizzate come analizzatori per spettrometri di massa e in esperimenti di fisica atomica, dove lo stato quantistico degli ioni viene controllato con campi esterni. \nDescrizione.\nI tipi pi\u00f9 comuni di trappola ionica sono la trappola di Penning e la trappola di Paul (o trappola ionica quadrupolare). Le trappole ioniche di Paul sono le pi\u00f9 utilizzate per esperimenti di fisica atomica, grazie a questi dispositivi \u00e8 stato possibile creare l'orologio atomico pi\u00f9 accurato del mondo. Questo tipo di esperimenti potrebbe portare eventualmente alla costruzione di un computer quantistico basato su trappole ioniche.\nUno spettrometro di massa pu\u00f2 contenere una trappola di Penning, una trappola di Paul o una trappola di Kingdon. Dal momento che gli ioni rimangono \"intrappolati\" nell'analizzatore, questo si pu\u00f2 usare anche come sorgente nella spettrometria di massa tandem.\nIn un cannone elettronico (dispositivo che emette elettroni ad alta velocit\u00e0, come quello nei CRT), una trappola ionica pu\u00f2 essere utilizzata in corrispondenza del catodo per evitare che si degradi a seguito dell'accelerazione degli ioni positivi in senso opposto, dovuta al campo elettrico che respinge gli elettroni dal catodo.\nTipologie di trappola.\nSecondo il teorema di Earnshaw non \u00e8 possibile intrappolare una carica elettrica per mezzo di soli campi elettrostatici. Per questo motivo i vari tipi di trappola ionica utilizzano campi elettrici continui (DC), alternati (AC) e campi magnetici.\nTipi di trappole ioniche sono:"}
{"id": "2776555", "revid": "110157", "url": "https://it.wikipedia.org/wiki?curid=2776555", "title": "Pirdop", "text": "Pirdop (in bulgaro \u041f\u0438\u0440\u0434\u043e\u043f) \u00e8 un comune bulgaro situato nella Regione di Sofia di 9.458 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2776557", "revid": "278830", "url": "https://it.wikipedia.org/wiki?curid=2776557", "title": "Maglia oro", "text": ""}
{"id": "2776563", "revid": "521028", "url": "https://it.wikipedia.org/wiki?curid=2776563", "title": "Slivnica", "text": "Slivnica (in bulgaro \u0421\u043b\u0438\u0432\u043d\u0438\u0446\u0430) \u00e8 un comune bulgaro situato nella Regione di Sofia di 9.789 abitanti (dati 2009). La sede comunale \u00e8 nella localit\u00e0 omonima.\nNel corso della guerra serbo-bulgara del 1885 Slivnica fu teatro di una battaglia che vide l'esercito bulgaro sconfiggere quello serbo.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2776565", "revid": "83531", "url": "https://it.wikipedia.org/wiki?curid=2776565", "title": "Giro di Svizzera 1946", "text": "Il Giro di Svizzera 1946, decima edizione della corsa, si svolse dal 13 al 20 luglio 1946, per un percorso totale di 1 845\u00a0km con partenza e arrivo dalla citt\u00e0 di Zurigo. Il corridore italiano Gino Bartali si aggiudic\u00f2 la corsa concludendo in 54h41'07\".\nAl via si presentarono 60 atleti. I ciclisti arrivati al traguardo finale furono 32, mentre 28 si ritirarono, con una percentuale di arrivi pari al 53%."}
{"id": "2776575", "revid": "219355", "url": "https://it.wikipedia.org/wiki?curid=2776575", "title": "Trappola ionica di Paul", "text": ""}
{"id": "2776576", "revid": "19330", "url": "https://it.wikipedia.org/wiki?curid=2776576", "title": "Svoge", "text": "Svoge (in bulgaro \u0421\u0432\u043e\u0433\u0435) \u00e8 un comune bulgaro situato nella Regione di Sofia di 23.509 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2776587", "revid": "110157", "url": "https://it.wikipedia.org/wiki?curid=2776587", "title": "Zlatica", "text": "Zlatica (in bulgaro \u0417\u043b\u0430\u0442\u0438\u0446\u0430) \u00e8 un comune bulgaro situato nella Regione di Sofia di 6.557 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2776599", "revid": "110157", "url": "https://it.wikipedia.org/wiki?curid=2776599", "title": "Brezovo", "text": "Brezovo (in bulgaro \u0411\u0440\u0435\u0437\u043e\u0432\u043e) \u00e8 un comune bulgaro situato nella Regione di Plovdiv di 7.532 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2776600", "revid": "1305772", "url": "https://it.wikipedia.org/wiki?curid=2776600", "title": "Grand Isle", "text": ""}
{"id": "2776605", "revid": "72396", "url": "https://it.wikipedia.org/wiki?curid=2776605", "title": "Marta Agostinetto", "text": "Gioca nel ruolo di schiacciatrice e opposto.\nCarriera.\nLa carriera di Marta Agostinetto inizia nella stagione 2002-03 nel , in Serie B2; con la stessa squadra resta per cinque annate, giocando anche in Serie B1 a partire dalla stagione 2003-04. L'esordio nella pallavolo professionistica avviene nella stagione 2007-08 quando viene ingaggiata dalla Pallavolo Villanterio di Pavia, in Serie A2: nello stesso campionato gioca anche l'annata successiva vestendo la maglia dell'Unione Sportiva Esperia di Cremona.\nNella stagione 2009-10 passa alla Pallavolo Sirio Perugia, con cui debutta in Serie A1: tuttavia a met\u00e0 campionato viene ceduta al Florens Volley Castellana Grotte, sempre nella massima divisione nazionale.\nNella stagione 2010-11 disputa il campionato di Serie B1 con il Volleyball Club Genova, mentre dalla stagione successiva si accasa alla , nella stessa serie, dove resta per due annate, trovando la promozione al termine del campionato 2012-13.\nTorna nuovamente in Serie A2 nella stagione 2013-14 grazie all'ingaggio da parte della neopromossa , ma gi\u00e0 nell'annata successiva \u00e8 nuovamente in Serie B1 con il New Volley Brindisi; tuttavia nel febbraio 2015, in seguito alla chiusura del club, approda alla Polisportiva San Giorgio di Porcia, sempre impegnata nel campionato di terza serie.\nRitorna a calcare i campi della serie cadetta con la neopromossa nella campionato 2015-16, in quella seguente con l' di San Giovanni in Marignano e quindi per un biennio nel ."}
{"id": "2776606", "revid": "1839752", "url": "https://it.wikipedia.org/wiki?curid=2776606", "title": "Al-Masry Sporting Club", "text": "L'Al-Masry Sporting Club (in arabo \u0627\u0644\u0645\u0635\u0631\u064a \"al-Masr\u012b\", \"l'egiziano\") \u00e8 una societ\u00e0 calcistica egiziana di Porto Said, fondata il 18 marzo 1920. Milita nella Prima Divisione, la massima divisione del campionato egiziano di calcio.\nPrimo presidente fu il l'egiziano Ahmed Bek Hosny. Il club gioca allo stadio Al Masry Club, gi\u00e0 noto come stadio di Porto Said (18 000 spettatori).\nStoria.\nIl Masry Port Said venne fondato nel 1920 dopo la rivoluzione egiziana del 1919 per affermare l'identit\u00e0 nazionale del popolo di Porto Said contro i club delle comunit\u00e0 straniere della citt\u00e0.\nIl periodo d'oro del club fu tra il 1932 al 1948, in cui vinse 3 Coppe del Sultano Hussein (1933, 1934, 1937) e 17 volte il campionato della regione del canale di Suez. Fu uno dei membri fondatori della Prima Divisione egiziana. Il miglior risultato del club fu la vittoria della Coppa d'Egitto nel 1998.\nDopo la strage di Porto Said, in cui rimasero uccisi 72 tifosi dell'Al-Ahly, il campionato 2011-2012 venne annullato e il Masry Port Said venne punito con la sospensione fino alla fine del 2013.\nStemma e colori sociali.\nLo stemma dell'Al-Masry \u00e8 stato disegnato il 1980 da Abdel-Aal Mohammad Abdel-Aal, membro del club in quel periodo e professore presso la facolt\u00e0 di arti applicate. Lo stemma \u00e8 deriva dalle collane di Tutankhamon, faraone simbolo dell'Egitto.\nI colori sociali dell'Al-Masry derivano dall'originaria bandiera dell'Egitto dopo la rivoluzione egiziana del 1919. La storia del colore risale al 1920, quando la divisa era verde e bianca.\nStrutture.\nStadio.\nL'Al-Masry si allena presso il campo El Sayed Metwaly e disputa le partite interne allo stadio Al Masry Club, gi\u00e0 noto come stadio di Porto Said, impianto da 18 000 posti usato dalla squadra dal 1955."}
{"id": "2776608", "revid": "465141", "url": "https://it.wikipedia.org/wiki?curid=2776608", "title": "Giovanni Jervis", "text": "Biografia.\nSuo padre Guglielmo Jervis, fu dirigente della Olivetti, membro della resistenza italiana durante la seconda guerra mondiale e medaglia d'oro al valor militare alla memoria. \nSi avvicin\u00f2 alla psicoanalisi attraverso il libro di Enzo Bonaventura La psicoanalisi (Milano 1938), al quale seguirono lunghe letture di Freud.\nNel 1957 Jervis si laure\u00f2 in medicina all'Universit\u00e0 di Firenze e consegu\u00ec la specializzazione in neurologia e psichiatria nel 1960 a Roma.\nDal 1959 al 1963 collabor\u00f2 con l'antropologo Ernesto De Martino in ricerche sul tarantismo pugliese e sul tema psicopatologico e culturale della fine del mondo. Nel 1968 ottenne la libera docenza in psichiatria.\nDal 1966 al 1969 lavor\u00f2 nella comunit\u00e0 terapeutica di Gorizia, collaborando con lo psichiatra Franco Basaglia; durante gli anni settanta fu poi direttore del Centro di igiene mentale della Provincia di Reggio Emilia, un servizio territoriale alternativo al ricovero in ospedale psichiatrico .\nDa tali esperienze nacque in parte la sua posizione, condivisa da altri studiosi e che vide come principale promotore proprio Franco Basaglia, sulla necessit\u00e0 di chiudere i manicomi.\nDal 1977, un anno prima della promulgazione della Legge Basaglia, lasci\u00f2 l'ospedale per diventare docente universitario alla Sapienza di Roma, attivit\u00e0 che mantenne fino alla morte.\nPresent\u00f2 in Italia diverse ricerche psichiatriche e anti-psichiatriche inglesi e sudafricane (e di autori quali Herbert Marcuse, Roland Laing, Dennis Chapman ecc.) e fu autore egli stesso di numerosi libri sulla psicoanalisi. Il suo \"Manuale critico di psichiatria\" fu ristampato continuamente dal 1975 al 1997.\nHa analizzato da diverse angolature il tema dell'autorit\u00e0, della depressione e delle illusioni, e soprattutto dell'identit\u00e0. Nel suo lavoro \"La conquista dell'identit\u00e0\", sostiene che la ricerca dell'identit\u00e0 va collegata al quadro storico attuale, che vede il dissolversi dei modelli ereditati dalla famiglia e dalla tradizione, e che questa ricerca \u00e8 caratterizzata dal fatto che i suoi esiti non sono scontati. Si pu\u00f2 assistere a profonde diseguaglianze o all'apertura di nuove possibilit\u00e0 di identit\u00e0."}
{"id": "2776611", "revid": "393939", "url": "https://it.wikipedia.org/wiki?curid=2776611", "title": "Irina Khakamada", "text": ""}
{"id": "2776615", "revid": "120150808", "url": "https://it.wikipedia.org/wiki?curid=2776615", "title": "Concerto campestre", "text": "Il Concerto campestre \u00e8 un dipinto a olio su tela () di Giorgione o Tiziano, databile al 1510 circa e conservato nel Museo del Louvre di Parigi.\nStoria.\nL'opera \u00e8 stata tradizionalmente attribuita a Giorgione, ma oggi la critica propende piuttosto per Tiziano, a causa di una certa robustezza nelle figure che \u00e8 pi\u00f9 tipica del secondo. Non \u00e8 escluso che il lavoro fosse stato avviato da Giorgione, al quale rimandano i temi della musica, dell'ozio pastorale e della rappresentazione simultanea del visibile e dell'invisibile, e poi completato, dopo la sua morte nel 1510, dal talentuoso allievo Tiziano.\nL'opera originariamente apparteneva ai Gonzaga, forse gi\u00e0 posseduta da Isabella d'Este; essa venne poi venduta prima a Carlo I d'Inghilterra e poi al banchiere francese Eberhard Jabach; quest'ultimo la vendette a Luigi XIV di Francia nel 1671.\nNel 1863 \u00c9douard Manet, affascinato dalle sue visite al Louvre, si dichiar\u00f2 ammaliato dal \"Concerto campestre\", che omaggi\u00f2 nella celeberrima tela del \"D\u00e9jeuner sur l'herbe\", capolavoro programmatico della pittura \"en plein air\".\nL'attribuzione, tuttora incerta, ha nel tempo visto anche i nomi di Palma il Vecchio e Sebastiano del Piombo.\nDescrizione e stile.\nL'opera si pu\u00f2 considerare un \"manifesto\" dello sviluppo stilistico della pittura veneta all'aprirsi del Cinquecento, con la sensibilissima sovrapposizione di velature di colore, un contenuto ricorso al disegno e una linea di contorno sfumata, elementi chiave del tonalismo.\nVi sono raffigurati due giovani seduti su un prato che suonano, mentre vicino ad essi una donna in piedi versa dell'acqua in una vasca marmorea. Le due donne presenti sono entrambe nude, coperte appena da mantelli che scivolano via, mentre i due uomini, che parlano tra di loro, sono vestiti in costumi dell'epoca. Nell'ampio sfondo si vede un pastore e un paesaggio che, tra quinte vegetali, si distende a perdita d'occhio.\nIl soggetto dovrebbe essere un'allegoria della poesia e della musica, con le due donne dalla bellezza ideale, che sono come due apparizioni irreali generate dalla fantasia e l'ispirazione dei due giovani. La nudit\u00e0 dopotutto \u00e8 legata all'essenza divina e la donna col vaso di vetro sarebbe la musa della poesia tragica superiore, mentre quella col flauto la musa della poesia pastorale. Tra i due giovani, quello ben vestito che suona il liuto sarebbe il poeta del lirismo esaltato, mentre quello col capo scoperto sarebbe un paroliere ordinario, secondo la distinzione operata da Aristotele nella \"Poetica\". Alcuni hanno identificato la rappresentazione anche come un'evocazione dei quattro elementi che compongono il mondo naturale (acqua, fuoco, terra, aria) e del loro relazionarsi armonioso.\nInoltre l'accordo tra il liuto, strumento colto e \"cittadino\", e il flauto, strumento rustico e campestre, era un tema legato alla teoria musicale neoplatonica, che nell'incontro degli opposti indicava la via per realizzare una conoscenza superiore. La donna che mischia le acque sarebbe quindi da leggere come simbolo di purificazione, ma anche di temperanza, cio\u00e8 armonia, dei suoni nell'accordo musicale, arrivando a quella concordanza tra musica mondana e musica celeste dei pitagorici. Tali teorie erano comuni nei circoli umanistici veneziani, animati da personalit\u00e0 come Pietro Bembo, Mario Equicola e Leone Ebreo.\nL'arrivo del pastore da destra, inferiore per classe e per cultura, avrebbe dunque interrotto il concerto delle muse e dei due nobili, che si scambierebbero un'occhiata di perplessa circostanza.\nLa tonalit\u00e0 calda e dorata della luce del tramonto contribuisce a creare un'atmosfera da sogno. L'attenzione al dato vegetale in primo piano, ancora una volta, rimanda alla mai dimenticata lezione di Leonardo da Vinci."}
{"id": "2776625", "revid": "120019834", "url": "https://it.wikipedia.org/wiki?curid=2776625", "title": "Camera a canne", "text": "La camera a canne (o camera-canna, o camorcanna, o soffitto/volta in canniccio/cannucciato/cannicciato/incannucciato, in area emiliana arelle o arellato ) \u00e8 una metodologia costruttiva usata in passato nei fabbricati con solai in legno. \u00c8 detta anche tecnica dell'incannicciata.\nRealizzazione.\nSi ha una camera a canne quando si realizza una soffittatura (o una contro-soffittatura), piana o curva, con un cannicciato (graticcio, stuoia di canne, arella) fissato, tramite chiodi a testa larga (di solito quadrata) e fili di rame, alle centine e alle assi lignee che costituiscono la struttura principale. Lo stuoiato di canne fa da supporto a un rivestimento finale realizzato con l'applicazione di pi\u00f9 strati di intonaco (a base di calce o gesso), in modo da creare una superficie il cui lato inferiore (intradosso) \u00e8 destinato a essere tinteggiato, affrescato, decorato (a pittura o a stucco), ecc. \nPotevano essere usate canne palustri del diametro di circa 5 millimetri (una volta private del fogliame di rivestimento): queste venivano accostate e tenute insieme con un intreccio di giunchi flessibili. Le canne comuni, invece, di assai maggior grandezza (diametro di circa 20-25 mm, una volta liberate dal rivestimento fogliare), venivano spaccate in 2-4 parti in senso longitudinale, a formare lunghi listelli, leggermente curvi, larghi circa 2 centimetri. I listelli venivano poi intrecciati in un ordito perpendicolare a formare quel tipo di grata che \u00e8 detta \u201carella\u201d o \u201carellato\u201d.\nL'uso di un intonaco di consistenza piuttosto liquida permetteva la penetrazione del materiale tra gli interstizi del graticcio, in modo da creare una sorta di struttura armata leggera. A volte, grate e stuoaiti in canne venivano intonacati anche sul lato superiore (l'estradosso), una scelta che serviva a garantire maggior protezione.\nDiffusione e fortuna.\nQuesta soluzione si trova spesso nei piani di sottotetto, il cui solaio di soffittatura non \u00e8 destinato all'uso e al calpestio ed \u00e8 perci\u00f2 spesso costituito da un semplice cannicciato irrigidito dall'intonaco. Con superfici curve, si possono realizzare copertura a volta leggera (detta anche \"falsa volta\", per l'assenza di materiali litici o laterizi) che non aggrava il peso sulla struttura portante. \nVolte e soffittature in cameracanna sono molto diffuse in chiese, teatri, dimore signorili, edifici storici e realizzazioni monumentali dell'architettura italiana, gi\u00e0 a partire dal Duecento e dal Trecento. Diffusasi anche in Francia a partire dal Cinquecento, ha avuto un particolare successo nell'Ottocento, grazie al fatto che le superfici curve e voltate erano pi\u00f9 congeniali ai gusti estetici e decorativi dell'epoca rispetto ai solai piani. \nEra inoltre diffusa nell'edilizia comune quale controsoffitto, con le stuoie di canne direttamente inchiodate all'intradosso dei travetti portanti del solaio, o come parete divisoria, sostenuta da un'esile struttura lignea di pilastrini e travicelli. "}
{"id": "2776628", "revid": "767487", "url": "https://it.wikipedia.org/wiki?curid=2776628", "title": "Belle (film 1973)", "text": "Belle \u00e8 un film del 1973 diretto da Andr\u00e9 Delvaux, presentato in concorso al 26\u00ba Festival di Cannes.\nTrama.\nLo scrittore Mathieu Gr\u00e9goire, una notte ritornando a casa in automobile, urta un animale di cui per\u00f2 poi non trova traccia. Il giorno dopo, tornato sul luogo dell'incidente, vede un cane ferito che lo guida nel bosco fino a una casupola isolata. L\u00ec, come un'apparizione soprannaturale, la visione affascinante di una donna che lui battezza Belle, una donna di cui si innamora perdutamente. La vita dello scrittore cambia totalmente: lascia la moglie, Jeanne, non sopporta pi\u00f9 la presenza dell'amico Victor, trascura il proprio lavoro. Ma, un giorno, nella casupola giunge uno sconosciuto che sembra avere uno strano potere su Belle: Mathieu progetta di ucciderlo, ma viene prevenuto dalla stessa Belle. I due cercano di sbarazzarsi del cadavere e progettano una fuga insieme. Il comportamento stravagante di Mathieu insospettisce un suo amico, che si mette a investigare. In preda al panico, Mathieu conduce la polizia nel luogo dove ha abbandonato il cadavere dello straniero, ma gli agenti trovano solo il cadavere del cane. Intanto, Belle \u00e8 scomparsa insieme al denaro di Mathieu. Questi pensa di avere sognato tutta la vicenda con Belle, finch\u00e9 non vede apparire una mano che compare sulla superficie del mare..."}
{"id": "2776632", "revid": "93556", "url": "https://it.wikipedia.org/wiki?curid=2776632", "title": "Evgenij Jakovlevi\u010d Vesnik", "text": "Attore di cinema e teatro, \u00e8 stato anche regista teatrale, sceneggiatore per la radio e la televisione e doppiatore in film d'animazione. Nel 1989 \u00e8 stato nominato \"Artista del Popolo dell'Unione Sovietica\" (\"\u043d\u0430\u0440\u043e\u0434\u043d\u044b\u0439 \u0430\u0440\u0442\u0438\u0441\u0442 \u0421\u0421\u0421\u0420\" ).\nHa debuttato nel 1955 in una versione cinematografica dell'Otello di William Shakespeare, nel ruolo di Roderigo."}
{"id": "2776637", "revid": "767487", "url": "https://it.wikipedia.org/wiki?curid=2776637", "title": "Bert Whalley", "text": "Gioc\u00f2 per il Manchester United tra il 1935 e il 1946, per poi assistere il \"manager\" Matt Busby alla guida della stessa societ\u00e0 fino al 1958, anno in cui mor\u00ec nel disastro aereo di Monaco di Baviera.\nNato ad Ashton-under-Lyne, nel Lancashire, Whalley gioc\u00f2 dapprima per lo Stalybridge Celtic, e debutt\u00f2 con il Manchester United nel 1935 nel ruolo di centrocampista.\nLe sue presenze complessive con i \"Red Devils\" (circa 40) furono fortemente condizionate e limitate dalla seconda guerra mondiale."}
{"id": "2776639", "revid": "123085420", "url": "https://it.wikipedia.org/wiki?curid=2776639", "title": "Qui squadra mobile", "text": "Qui squadra mobile \u00e8 una serie televisiva di genere poliziesco prodotta dalla Rai per l'allora Programma Nazionale (l'odierna Rai 1) e trasmessa a partire dall'8 maggio 1973. \u00c8 stata trasmessa nella prima serata del marted\u00ec (che all'epoca iniziava alle ore 20.30).\nNe fu poi realizzata una seconda stagione, trasmessa nel 1976 sempre sul primo canale Rai (nel frattempo ribattezzato, a seguito della riforma del 1975, Rete 1).\n\u00c8 ricordata anche per le sigle musicali di apertura e chiusura \"113\" e \"Dinamica della fuga\", firmate dal duo Gianni Meccia e Bruno Zambrini.\nProduzione.\nLa serie televisiva viene ideata in seguito al successo del genere cinematografico poliziottesco che, nei primi anni settanta, riscuote un ampio consenso di pubblico, anche grazie al fatto di portare sullo schermo argomenti scottanti e caratteristici della realt\u00e0, quali principalmente la violenza e la diffusa delinquenza degli anni di piombo, ma anche lo scontro tra istituzioni e contestazione e, in qualche raro caso, i servizi deviati e le trame nere. L'idea alla base \u00e8 quella di portare sul piccolo schermo un filone di successo, addolcendolo per un pubblico di famiglie rendendo meno spigoloso il carattere dei personaggi e meno scabrosi il linguaggio e i temi trattati.\nLa regia televisiva viene affidata ad Anton Giulio Majano, comprovato regista televisivo di successo con alle spalle produzioni come \"La cittadella\" (1964), \"Tenente Sheridan: La donna di fiori\" (1965), \"La freccia nera\" (1968), \"E le stelle stanno a guardare\" (1971). Majano collabora anche alla sceneggiatura del duo Massimo Felisatti e Fabio Pittorru, mentre Bruno Gambarotta, all'epoca dirigente Rai, \u00e8 delegato alla produzione.\nLe vicende narrate sono ambientate a Roma e sono ispirate ad episodi di cronaca nera e giudiziaria (rapine, delitti, estorsioni) realmente accaduti nella capitale nei primi anni settanta. La sceneggiatura \u00e8 infatti il frutto di ricerche compiute su incartamenti presenti negli archivi di polizia.\nGrazie al successo della prima stagione, composta da sei episodi e trasmessa nel 1973, nel 1976 ne viene prodotta una seconda, composta anch'essa di sei episodi.\nTrasmissione e distribuzione.\nLa prima stagione della serie viene trasmessa dal Programma Nazionale dall'8 maggio al 12 giugno 1973. La seconda stagione di \"Qui squadra mobile\" viene irradiata, sempre sul primo canale Rai (divenuto nel frattempo Rete 1), alle 20.45, dal 7 settembre al 12 ottobre 1976.\nLa serie \u00e8 stata distribuita in home video in quattro DVD, a uscite periodiche in edicola, dalla Fabbri Editori nel 2010, successivamente \u00e8 stata ripubblicata, raccolta in due cofanetti, da Elleu Multimedia.\nInterpreti.\nIl cast della serie \u00e8 composto da un gruppo di personaggi fissi affiancati da attori ospiti. I protagonisti sono Giancarlo Sbragia nei panni del commissario Antonio Carraro, capo della squadra mobile, e Orazio Orlando, nella parte di Fernando Solmi, responsabile della sezione omicidi. A costoro vengono affiancati personaggi estemporanei, sullo stile della precedente e collaudata serie del tenente Sheridan.\nNella seconda stagione del 1976 subentrano alcuni nuovi attori, quale ad esempio Luigi Vannucchi, nelle vesti di un nuovo investigatore, Guido Salemi, che viene a rimpiazzare Giancarlo Sbragia, che lascia la serie perch\u00e9 impegnato in teatro..\nOpere derivate.\nSul medesimo argomento i due autori, Felisatti e Pittorru, hanno scritto cinque storie raccolte in un libro dallo stesso titolo della serie, \"Qui squadra mobile\" (non si sa se destinate ad essere ridotte per la televisione), pubblicate per i tipi di Garzanti-Vallardi solo nel 1978, sull'onda del successo ottenuto anche dalla seconda stagione. I titoli dei cinque racconti sono, come d'uso, in linea con l'argomento di genere poliziesco: \"A scopo di libidine\", \"La madama\", \"La morte con le ali bianche\", \"La pista degli intoccabili\", \"Telefoni sotto controllo\".\nLuoghi delle riprese.\nNel quinto episodio della prima stagione (\"Un'indagine alla rovescia\"), Carraro insieme a Solmi, per depistare i giornalisti alle loro calcagna in cerca di notizie, si fermano e entrano alla piscina di Lungotevere Flaminio; Qui poi Carraro incontrer\u00e0 sua moglie e sua figlia con cui si fermer\u00e0 a parlare.\nCuriosit\u00e0.\nNel sesto episodio della prima stagione (\"Senza difesa\") viene ripetuto pi\u00f9 volte il tema musicale \"Chi mai\" di Ennio Morricone, gi\u00e0 utilizzato nel film \"Maddalena\" (1972) di Jerzy Kawalerowicz, e divenuto poi ancor pi\u00f9 celebre come tema principale del film \"Joss il professionista\", del 1981, di Georges Lautner. Nonostante ci\u00f2, nessun riferimento viene fatto a Morricone, n\u00e9 nei titoli di testa n\u00e9 in quelli di coda dell'episodio."}
{"id": "2776646", "revid": "307923", "url": "https://it.wikipedia.org/wiki?curid=2776646", "title": "Episodi di Sanford and Son (quinta stagione)", "text": "La quinta stagione della sit-com Sanford and Son \u00e8 stata trasmessa negli Stati Uniti dal 12 settembre 1975. In Italia questa stagione \u00e8 trasmessa in prima visione su Italia 1."}
{"id": "2776650", "revid": "1522738", "url": "https://it.wikipedia.org/wiki?curid=2776650", "title": "Eamon Valda", "text": ""}
{"id": "2776665", "revid": "102255589", "url": "https://it.wikipedia.org/wiki?curid=2776665", "title": "Episodi di Sanford and Son (sesta stagione)", "text": "La sesta stagione della sit-com Sanford and Son \u00e8 stata trasmessa negli Stati Uniti dal 24 settembre 1976. In Italia questa stagione \u00e8 trasmessa in prima visione su Italia 1."}
{"id": "2776667", "revid": "1566286", "url": "https://it.wikipedia.org/wiki?curid=2776667", "title": "Sibylle Geiger", "text": "Attiva dal 1950 al 1976 nel cinema e nel teatro. Nata in Svizzera ma da anni residente in Toscana, ha svolto molta parte della sua professione artistica presso i maggiori teatri italiani e, successivamente, a Cinecitt\u00e0.\nHa frequentato personaggi come Alberto Giacometti, Jean Tinguely, Niki de Saint-Phalle, Ernst Ludwig Kirchner.\nBiografia.\nA sedici anni sceglie per l'iscrizione alla cittadina Accademia di Belle Arti.\nA vent'anni si trasferisce a Parigi per frequentare una scuola di scenografia e costumi; incontra Giacometti, Jean Tinguely e Niki de Saint-Phalle. Inizia quasi subito a lavorare con Yves-Bonnat, scenografo del Balletto di Monte Carlo e del Ballett des Champs Elys\u00e9es.\nNel 1952 firma un contratto con lo Staatstheater di Stoccarda come assistente dello scenografo Gerd Richter, di cui diviene presto collaboratrice per i costumi in vari teatri d'Europa, tra cui Monaco, Amburgo, Vienna fino al '55, anno della riapertura del Lindenoper di Berlino Est, con il \"Don Giovanni\" di Mozart.\nCostumista allo Stadttheater di Lucerna, lavora al Don Carlos di Schiller, Il Barbiere di Siviglia, Medea, Iphigenie auf Tauris di Gluck, ed entra in contatto con Teo Otto, allora scenografo a Zurigo. \nNel '59 incontra l'antropologa, coreografa e ballerina Katherine Dunham, con cui collabora. \nNel \u201862 si sposta a Milano dove lavora come scenografa alla Compagnia Italiana di Prosa, e ai costumi in una commedia con Giorgio Albertazzi e Anna Proclemer. Lo stesso anno si trasferisce al Teatro Eliseo di Roma, dove entra in organico alla Nuova Compagnia del Dramma Italiano, diretta da Ruggero Jacobbi.\nIl ritorno a Roma segna l'ingresso nel mondo del cinema e l'inizio di una nuova stagione artistica che durer\u00e0 fino al 1976. \nTra Cinecitt\u00e0 e la Spagna, Sibylle Geiger affianca registi e attori tra cui sono Alfonso Brescia, Giuliano Gemma, Peter Lee Lawrence, Amerigo Anton, Lucio Fulci, Joaquin Luis Marchent.\nRientra in Svizzera nel 1976, dove inizia a dipingere. A Roma fa definitivamente ritorno solo nel 1993 e dirige per tre anni una galleria d'arte dove, maturato il cammino della propria pittura, nel 1996 presenta la sua prima personale di opere su tela.\nNel 2006 con due mostre distinte espone a Bologna, presso il Circolo Artistico, i disegni di scene e costumi realizzati nella sua carriera, e i dipinti dal \u201890 ad oggi.\nL'anno successivo, viene reso omaggio alla sua opera e alla sua carriera mediante una retrospettiva allestita presso il Castello Pasquini, a Castiglioncello (LI).\nNel 2007, le viene assegnato il Premio Internazionale di Pittura Scultura e Arte Elettronica \u201cGuglielmo Marconi\u201d, per l'Arte e il Teatro.\nTeatro.\nSibylle Geiger ha lavorato come scenografa e costumista in parecchi teatri d'Europa.\nCinema.\nDal 1965 Sibylle Geiger lavora come costumista per il cinema italiano, sia per spaghetti western che per molti film di Franco Franchi e Ciccio Ingrassia, a fianco dei registi Gianni Grimaldi e Marcello Ciorciolini.\nLavora in \"Felicit\u00e0 perduta\" (serie televisiva, 1966), \"The man who never was\" (serie televisiva, 1966), \"I barbieri di Sicilia\" (1967); \"I giorni della violenza\", \"Killer calibro 32\", \"7 winchester per un massacro\", \"Violenza al sole\", \"I due deputati\", \"Crepuscolo di fuoco\", \"Zorro il cavaliere della vendetta\"."}
{"id": "2776668", "revid": "1005847", "url": "https://it.wikipedia.org/wiki?curid=2776668", "title": "Procedura legislativa decentrata", "text": ""}
{"id": "2776670", "revid": "1543377", "url": "https://it.wikipedia.org/wiki?curid=2776670", "title": "Urban Dictionary", "text": "Urban Dictionary \u00e8 un dizionario online dedicato ai neologismi e allo slang in lingua inglese.\nLanciato nel 1999 da Aaron Peckham, il sito web contiene pi\u00f9 di 4,8 milioni di definizioni, aggiunte da volontari e votate dai visitatori. Il sito \u00e8 stato poi trasposto in forma cartacea in due edizioni, nel 2005 e nel 2007. Nel 2008 Anita Hamilton del \"TIME\" lo ha inserito in una classifica dedicata ai migliori 50 siti.\nSecondo un'analisi LexisNexis presente nel saggio \"Wikipedia in Court\", dedicato all'uso di siti come Wikipedia come fonti autorevoli, fino al 10 settembre 2009 l'Urban Dictionary \u00e8 stato citato 22 volte in casi giudiziari statunitensi."}
{"id": "2776672", "revid": "767487", "url": "https://it.wikipedia.org/wiki?curid=2776672", "title": "The Manhattan Transfer Live (1978)", "text": "The Manhattan Transfer Live \u00e8 il primo album dal vivo del gruppo vocale statunitense The Manhattan Transfer, pubblicato nel 1978 dalla Atlantic Records.\nIl disco.\nL'album fu registrato in Inghilterra nella primavera del 1978 durante la tourn\u00e9e europea per il lancio di \"Pastiche\". La registrazione coglie l'entusiasmo suscitato dai Manhattan Transfer che stavano vivendo un momento di grande popolarit\u00e0 in Europa, dove la formula del \"revival\" della musica americana degli anni cinquanta e sessanta era molto apprezzata. Lo spettacolo dei Manhattan Transfer, di cui la registrazione permette di apprezzare lo spirito originale, spaziava dal cabaret, al musical, al jazz, al doo wop secondo la formula che alcuni critici statunitensi avevano definitivo \"cabaret rock\" o \"cabaret art deco\".\n\"The Manhattan Transfer Live\" \u00e8 l'ultimo disco del gruppo con Laurel Mass\u00e9 che, dopo un rovinoso incidente automobilistico, decise di dedicarsi alla carriera da solista.\nOltre ai principali successi dei primi album (\"Operator\", \"Chanson d'amour\", \"Tuxedo Junction\", \"Java Jive\") e alle canzoni tratte dal nuovo album in studio (\"Four Brothers\", \"Walk In Love\", \"On a Little Street in Singapore\", \"Je Voulais\"), il disco contiene anche diversi inediti, cover di vecchi successi del passato.\nNel disco i quattro sono accompagnati dalla prima incarnazione della The Manhattan Transfer Band, la formazione strumentale stabile che gli affiancher\u00e0 per quasi tutta la loro carriera, inizialmente diretta da Dave Wallace e in seguito da Yaron Gershovsky, e da una sezione di fiati britannica ingaggiata per la tourn\u00e9e inglese.\nL'album ebbe un notevole successo in Europa, mercato per il quale era stato realizzato. Nel Regno Unito raggiunse la quarta posizione della classifica di vendita nel novembre del 1978 rimanendo in classifica per 17 settimane ed arriv\u00f2 alla decima posizione in Norvegia.\nEdizioni.\nIl disco non \u00e8 stato pubblicato originariamente negli Stati Uniti, tuttavia il numero di catalogo SD 19218, appartenente alla serie SD 19100 della Atlantic Records per le pubblicazioni originali statunitensi, \u00e8 stato utilizzato per alcune edizioni locali, come in Svezia e in Australia. Negli Stati Uniti l'album fu pubblicato su LP nel 1979 dalla Mobile Fidelity Sound Lab, in una edizione per collezionisti sotto la denominazione \"Original Master Recording\" (dischi realizzati a partire dai \"master\" originali). Per molti anni, fino al 2005, \"The Manhattan Transfer Live\" \u00e8 stato l'unico disco del gruppo mai ristampato su CD.\nLa copertina delle edizioni standard della Atlantic Records, definita da Janis Siegel \u00abla peggior copertina della storia (forse solo dopo \"Mecca for Moderns\" e \"Coming Out\")\u00bb, \u00e8 un disegno in stile \"cartoon\" dei quattro membri del gruppo, ed \u00e8 stata riutilizzata per la riedizione su CD della Wounded Bird Records del 21 giugno 2005, mentre quella della edizione Mobile Fidelity Sound Lab \u00e8 una fotografia che ritrae la \"silhouette\" del gruppo in penombra (fotografia presente nella busta interna della versione Atlantic)."}
{"id": "2776675", "revid": "729019", "url": "https://it.wikipedia.org/wiki?curid=2776675", "title": "Marvel Super Hero Squad", "text": "Marvel Super Hero Squad \u00e8 un gioco di carte collezionabili ispirato alla serie di fumetti della Marvel Comics.\nLa serie prevede una versione \"bambinesca\" di molti dei personaggi dei fumetti Marvel Comics. La linea \u00e8 stata progettata per i piccoli collezionisti, ma \u00e8 diventato un successo dai bambini agli adulti, nonostante l'et\u00e0 minima di 3 anni.\nSerie TV.\n\u00c8 stata creata anche una serie animata, \"Super Hero Squad Show\", sulla base della linea di giocattoli in anteprima negli Stati Uniti su Cartoon Network a settembre 2009.\nLo spettacolo ha debuttato sul canale Teletoon in Canada a settembre e in Gran Bretagna su Nicktoons a ottobre 2009.\nVideogiochi.\nNel maggio 2009, la Marvel e la THQ hanno annunciato un videogioco d'azione basato sulla omonima serie televisiva, intitolato \"Marvel Super Hero Squad\" ed uscito per Wii, Nintendo DS, PlayStation 2 e PlayStation Portable.\nIl secondo videogioco della serie \u00e8 stato distribuito nel novembre 2010, anche se il primo \u00e8 stato accolto da critiche negative. Il sequel si chiama \"\" e segue la trama della seconda stagione della serie animata \"The Super Hero Squad Show\"."}
{"id": "2776678", "revid": "29584349", "url": "https://it.wikipedia.org/wiki?curid=2776678", "title": "Gennady Zyuganov", "text": ""}
{"id": "2776679", "revid": "574302", "url": "https://it.wikipedia.org/wiki?curid=2776679", "title": "Dominica ai Giochi olimpici", "text": "La Dominica ha partecipato per la prima volta ai Giochi olimpici nel 1996 prendendo parte a quelli estivi di Atlanta e far\u00e0 il suo esordio in quelli invernali a So\u010di nel 2014.\nGli atleti dominicensi non hanno mai vinto medaglie ai Giochi olimpici.\nIl Comitato Olimpico della Dominica, creato nel 1987, venne riconosciuto dal CIO nel 1993."}
{"id": "2776693", "revid": "1305772", "url": "https://it.wikipedia.org/wiki?curid=2776693", "title": "Infiltrazione (idrologia)", "text": "In idrologia, l'infiltrazione \u00e8 il fenomeno fisico per il quale l'acqua presente sulla superficie del terreno penetra al suo interno, sotto la spinta della forza gravitazionale e per capillarit\u00e0.\nDescrizione.\nL'acqua che si infiltra nel terreno , dopo avere attraversato la zona insatura, va a sua volta in parte ad alimentare le falde acquifere sottostanti ed in parte viene trattenuta dal terreno e resta cos\u00ec a disposizione degli organismi vegetali e animali eventualmente presenti nel suolo.\nSu scala annuale l'infiltrazione pu\u00f2 essere espressa come il volume di acqua che nel corso di un anno attraversa una certa porzione di suolo (m3/anno) oppure come \"altezza di infiltrazione\", cio\u00e8 come l'altezza in mm della colonna d'acqua (mm/anno) che si infiltra nel suolo al netto delle perdite per ruscellamento ed evapotraspirazione.\nLa quantit\u00e0 di acqua che si infiltra nel terreno, e quindi la permeabilit\u00e0 dello stesso, viene misurata con appositi strumenti detti infiltrometri.\nTasso di infiltrazione.\nIl \"tasso di infiltrazione\" \u00e8 il rapporto percentuale tra l'altezza di infiltrazione e l'altezza della precipitazione annua\nTra i molti fattori che determinano il tasso di infiltrazione alcuni sono legati al tipo di terreno considerato, come la presenza di una crosta o di uno strato superficiale compatto, la tessitura e la struttura delle particelle che lo compongono e il suo contenuto di sostanza organica.\nAltri fattori che influenzano il tasso di infiltrazione sono la presenza di vegetazione, il contenuto d'acqua del terreno e la sua acclivit\u00e0, in quanto maggiori pendenze del terreno favoriscono il ruscellamento a scapito dell'infiltrazione.\nFormulazioni.\nTrovate sperimentalmente negli anni '30 del XX secolo da Robert Elmer Horton per l'infiltrazione delle acque nel suolo, le formule valgono quando la pioggia (mm/h) \u00e8 superiore alla capacit\u00e0 di infiltrazione f(t) ed il suolo \u00e8 secco. Secco significa che al tempo To=0 in cui inizia a piovere il valore f(To) \u00e8 pari a fo.\nVelocit\u00e0 d'infiltrazione potenziale istantanea ( \"Infiltration Capacity\" ) al tempo t (mm/h)\nformula_1\nDove:\nVolume d'acqua infiltrato nel suolo al tempo t (mm)\nformula_2\nEstensione della formula di Horton\nLa formula di Horton pu\u00f2 spiegarsi tramite il riempimento di un serbatoio, di capacit\u00e0 Ch all'equilibrio (steady state), con delle valvole a galleggiante che ne controllano l'ingresso e l'uscita. Le portate delle valvole sono proporzionali al volume contenuto nel serbatoio. La valvola d'ingresso ha portata fo quando il serbatoio \u00e8 vuoto ed fc quando il serbatoio contiene Ch. All'aumentare del volume nel serbatoio la valvola d'ingresso si chiude riducendo la portata (Feed back -). La valvola di uscita ha portata nulla quando il serbatoio \u00e8 vuoto e portata fc quando il serbatoio contiene Ch. All'aumentare del volume nel serbatoio la valvola si apre (Feed back +). Se C \u00e8 il livello al tempo t nel serbatoio di capacit\u00e0 Ch, la portata istantanea in ingresso famm ammissibile al tempo t nel serbatoio, tramite la valvola d'ingresso, risulta:\nformula_3\nQuando C=0 si ha che famm=fo. Quando C=Ch si ha che famm=fc. La portata in ingresso nel serbatoio Qinp \u00e8 il valore minore fra la portata ammessa dalla valvola e la portata di pioggia. Qinp = min( famm, pioggia).\nNel caso in cui la portata di pioggia sia superiore ad famm si ha la cosiddetta saturazione dell'ingresso. In tal caso l'afflusso al serbatoio \u00e8 controllato dalla valvola.\nNel caso in cui la portata di pioggia sia inferiore la valvola di ingresso non controlla l'afflusso e nel serbatoio entra l'intera portata di pioggia.\nSi hanno quindi due situazioni distinte di funzionamento della valvola di ingresso:\nLa portata istantanea in uscita vale Qout=C/Ch fc. Quando C=0 si ha che Qout=0. quando C=Ch si ha che Qout=fc.\nScrivendo l'equazione di continuit\u00e0 si ha che formula_4\nIntegrando rispetto al tempo si ottiene,\nA ) Per piogge superiori al valore famm (INPUT SATURO) \n&lt;math&gt; C(t) = (Co-Ch) (e^"}
{"id": "2776694", "revid": "6923", "url": "https://it.wikipedia.org/wiki?curid=2776694", "title": "Torre Milad", "text": "La Torre Milad (detta anche Borj-e-Milad o \u0628\u0631\u062c \u0645\u06cc\u0644\u0627\u062f in persiano) \u00e8 la pi\u00f9 alta torre dell'Iran, situata nella capitale Teheran ed inaugurata nel 2008.\nLa torre Milad \u00e8 la sesta torre pi\u00f9 alta del mondo; \u00e8 attualmente la quattordicesima struttura autoportante pi\u00f9 alta del mondo. Questa \u00e8 parte della \"The Tehran International Trade and Convention Center\".\nCostruita tra i distretti Shahrak-e Gharb e Gisha, l'altezza totale, compresa l'antenna, \u00e8 di 435\u00a0m; la cima \u00e8 una struttura di 12 piani, il cui tetto si trova a 315\u00a0m d'altezza. Sotto la parte vivibile della torre, vi sono esclusivamente ascensori e scale; sulla cima include ristoranti con vista panoramica su Teheran, un hotel a cinque stelle, un centro riunioni, un centro commerciale. Il complesso comprende anche un parcheggio di 27.000 metri quadrati. La base ottagonale vuole sottolineare la tradizionale architettura persiana."}
{"id": "2776699", "revid": "767487", "url": "https://it.wikipedia.org/wiki?curid=2776699", "title": "R\u00f6vid utaz\u00e1s", "text": "R\u00f6vid utaz\u00e1s \u00e8 il primo singolo estratto dal quarto album (terzo di studio) della cantante pop-rock ungherese Magdolna R\u00fazsa."}
{"id": "2776701", "revid": "453182", "url": "https://it.wikipedia.org/wiki?curid=2776701", "title": "Alto medioevo", "text": ""}
{"id": "2776704", "revid": "767487", "url": "https://it.wikipedia.org/wiki?curid=2776704", "title": "Vigy\u00e1zz a mad\u00e1rra", "text": "Vigy\u00e1zz a mad\u00e1rra \u00e8 il terzo singolo estratto dal secondo album di studio della cantante pop-rock ungherese Magdolna R\u00fazsa."}
{"id": "2776705", "revid": "467420", "url": "https://it.wikipedia.org/wiki?curid=2776705", "title": "Repubblica Dominicana ai Giochi olimpici", "text": "La Repubblica Dominicana ha partecipato per la prima volta ai Giochi olimpici nel 1964.\nGli atleti dominicani hanno vinto 12 medaglie ai Giochi olimpici estivi, mentre non hanno mai partecipato ai Giochi olimpici invernali.\nIl Comitato Olimpico Dominicano, creato nel 1946, venne riconosciuto dal CIO nel 1962."}
{"id": "2776709", "revid": "228587", "url": "https://it.wikipedia.org/wiki?curid=2776709", "title": "Provincia di Islay", "text": "La provincia di Islay \u00e8 una provincia del Per\u00f9, situata nella regione di Arequipa.\nGeografia antropica.\nSuddivisioni amministrative.\n\u00c8 divisa in sei distretti:"}
{"id": "2776713", "revid": "767487", "url": "https://it.wikipedia.org/wiki?curid=2776713", "title": "Hip-hop (Magdolna R\u00fazsa)", "text": "Hip-hop \u00e8 il secondo singolo estratto dal secondo album di studio della cantante pop-rock ungherese Magdolna R\u00fazsa."}
{"id": "2776714", "revid": "1437331", "url": "https://it.wikipedia.org/wiki?curid=2776714", "title": "Disturbo da alimentazione incontrollata", "text": "Il disturbo da alimentazione incontrollata, noto nella letteratura scientifica in inglese come \"binge-eating disorder\" (BED), \u00e8 un disturbo del comportamento alimentare (DCA) caratterizzato da episodi ricorrenti di ingestione rapida e compulsiva di eccessive quantit\u00e0 di cibo (almeno una volta a settimana per tre mesi) sempre accompagnati da una sensazione di perdita del controllo. A differenza della bulimia nervosa, per\u00f2, le abbuffate non sono seguite da regolari comportamenti compensatori. Come per anoressia nervosa e bulimia nervosa, anche nel binge eating disorder pu\u00f2 presentarsi un disturbo dell'immagine corporea con caratteristiche opposte, quindi con un corpo percepito pi\u00f9 magro di come nella realt\u00e0 sia, portandoli a sottostimare la gravit\u00e0 della loro condizione fisica.\nSintomatologia.\nGli individui affetti da tale disturbo presentano ricorrenti episodi di alimentazione incontrollata (non per forza eccedono con il cibo in modo costante), ovvero abbuffate che presentano almeno tre delle seguenti caratteristiche: \nLe abbuffate degli individui affetti dal disturbo di alimentazione incontrollata sono tipicamente caratterizzate dalla presenza di due elementi in contemporanea:\nL'abbuffata non \u00e8 seguita da alcun comportamento compensatorio inadeguato, quali l'epurazione (vomito autoindotto, abuso di lassativi, diuretici o clisteri), l'esercizio fisico eccessivo e/o il digiuno: questa \u00e8 la principale differenza con la bulimia nervosa.\nCi\u00f2 porta coloro che soffrono di BED, nel corso del tempo, ad evolvere verso l'obesit\u00e0, che pu\u00f2 essere di grado variabile. Il 20-30% dei soggetti che richiedono un trattamento per l\u2019obesit\u00e0 e il 5-8% degli obesi in genere soffre di un disturbo da alimentazione incontrollata.\nI due disturbi del comportamento alimentare, alimentazione incontrollata e bulimia, hanno tuttavia numerose caratteristiche in comune, come il fatto che il paziente tendenzialmente sia cosciente della sua situazione, ma se ne vergogni moltissimo e la viva con preoccupazione sia relativa alla perdita di controllo che relativa alle conseguenze delle abbuffate sul peso corporeo e sulla salute.\nCause.\nNon si pu\u00f2 pensare di identificare una sola causa che spieghi l\u2019insorgenza di un problema alimentare, \u00e8 necessario considerare un insieme di fattori fisici, ambientali e di personalit\u00e0.\nI fattori di rischio sono gli stessi per tutti i disturbi del comportamento alimentare:\nEsistono, inoltre, delle caratteristiche specifiche di personalit\u00e0 che si riscontrano nei pazienti affetti da disturbo dell\u2019alimentazione. Queste aspetti di personalit\u00e0 vengono considerati come fattori di vulnerabilit\u00e0 individuale, ovvero fanno s\u00ec che coloro che ne sono portatori siano pi\u00f9 esposti di altri a sviluppare un disturbo dell\u2019alimentazione.\nUna persona sar\u00e0 tanto pi\u00f9 a rischio se:\nConseguenze.\nConseguenze fisiche.\nIl disturbo da alimentazione incontrollata pu\u00f2 portare a complicazioni mediche vere e proprie, tendenzialmente dovute allo stato di obesit\u00e0, come per esempio:\nDi solito i problemi legati al fisico richiedono la normalizzazione del peso e dell\u2019alimentazione.\nConseguenze psicologiche.\nI soggetti affetti da BED, dal punto di vista psicologico, sono tipicamente depresse o stressate a causa del proprio problema alimentare. Spesso questa sensazione si traduce in isolamento sociale, poich\u00e9 essi si vergognano del proprio stile alimentare o della propria condizione di sovrappeso o obesit\u00e0.\nTerapia.\nCome tutti i disturbi del comportamento alimentare, il BED necessita di un approccio multidisciplinare che preveda una collaborazione tra psichiatra, internista, dietologo e psicologo. Si hanno quindi a disposizione diversi tipi di trattamento, ciascuno focalizzato su aspetti specifici del problema e su modalit\u00e0 peculiari di intervento.\nTuttavia, il disturbo da alimentazione incontrollata sembra rispondere meglio ai trattamenti sia rispetto all\u2019anoressia nervosa che alla bulimia nervosa.\nTrattamento dimagrante convenzionale.\nUn trattamento dimagrante convenzionale ha efficacia a breve termine nel ridurre le abbuffate, ma la probabilit\u00e0 di ricaduta \u00e8 estremamente alta, poich\u00e9 non si va ad intervenire in alcun modo sui meccanismi disfunzionali che in primo luogo hanno generato il problema.\nAuto-aiuto con manuali.\nL\u2019auto-aiuto con i manuali, si \u00e8 riscontrato utile nelle forme pi\u00f9 lievi.\nPsicoterapia.\nSia la terapia cognitivo-comportamentale che la psicoterapia interpersonale danno dei tassi di remissione \u2265 60%; il miglioramento solitamente \u00e8 ben mantenuto nel lungo termine. Tali trattamenti non producono per\u00f2 una significativa perdita di peso nei pazienti obesi, se non abbinati anche ad uno specifico piano alimentare."}
{"id": "2776718", "revid": "767487", "url": "https://it.wikipedia.org/wiki?curid=2776718", "title": "Apr\u00f3cska blues", "text": "Apr\u00f3cska blues \u00e8 il primo singolo estratto dal secondo album di studio della cantante pop-rock ungherese Magdolna R\u00fazsa."}
{"id": "2776722", "revid": "767487", "url": "https://it.wikipedia.org/wiki?curid=2776722", "title": "Provincia di Castilla", "text": "La provincia di Castilla \u00e8 una provincia del Per\u00f9, situata nella regione di Arequipa.\nGeografia antropica.\nSuddivisioni amministrative.\n\u00c8 divisa in 14 distretti:"}
{"id": "2776723", "revid": "767487", "url": "https://it.wikipedia.org/wiki?curid=2776723", "title": "Most \u00e9lsz", "text": "Most \u00e9lsz \u00e8 il primo singolo estratto dall'album di debutto della cantante pop-rock ungherese Magdolna R\u00fazsa."}
{"id": "2776725", "revid": "1005847", "url": "https://it.wikipedia.org/wiki?curid=2776725", "title": "Casa di lavoro", "text": ""}
{"id": "2776730", "revid": "1372392", "url": "https://it.wikipedia.org/wiki?curid=2776730", "title": "Entertainment Software Rating Association", "text": "Entertaiment Software Rating Association (persiano \u0627\u0633\u0631\u0627; sigla: ESRA) \u00e8 un sistema governativo iraniano di classificazione di videogiochi; i giochi che non sono o non possono essere classificati vengono considerati illegali in Iran e non possono essere venduti.\nClassificazione.\nESRA classifica i videogiochi nel seguente modo:"}
{"id": "2776733", "revid": "1543377", "url": "https://it.wikipedia.org/wiki?curid=2776733", "title": "Gli ultimi del Paradiso", "text": "Gli ultimi del Paradiso \u00e8 una miniserie televisiva italiana andata in onda su Rai 1 il 24 e il 25 gennaio 2010.\nTrama.\nMario ha quarant\u2019anni. \u00c8 un uomo solido, affidabile. Ha una moglie, Carmen, una figlia e un piccolo benessere costruito giorno per giorno. Fa il camionista, e proprio lavorando sui camion ha trovato i suoi migliori amici, Vittorio, Piero e Luigi. Mario ha anche un fratello, Lorenzo, che si \u00e8 appena laureato in Giurisprudenza. Lui \u00e8 nato nel momento giusto, quando il padre Federico poteva permettersi di farlo studiare. Lorenzo e Mario in fondo non sembrano nemmeno fratelli, ma quando il padre viene a mancare all\u2019improvviso, si ritrovano in forte difficolt\u00e0."}
{"id": "2776739", "revid": "1818290", "url": "https://it.wikipedia.org/wiki?curid=2776739", "title": "Ecuador ai Giochi olimpici", "text": "L'Ecuador ha partecipato per la prima volta ai Giochi olimpici nel 1924.\nGli atleti ecuadoriani hanno vinto quattro medaglie ai Giochi olimpici estivi, due nella marcia con Jefferson P\u00e9rez, una nel ciclismo con Richard Carapaz e una nel sollevamento pesi con Neisi Dajomes, mentre non hanno mai partecipato ai Giochi olimpici invernali.\nIl Comitato Olimpico Ecuadoriano, creato nel 1948, venne riconosciuto dal CIO nel 1959."}
{"id": "2776742", "revid": "339392", "url": "https://it.wikipedia.org/wiki?curid=2776742", "title": "Psygnosis", "text": ""}
{"id": "2776743", "revid": "790526", "url": "https://it.wikipedia.org/wiki?curid=2776743", "title": "Divisione dei polinomi", "text": "In matematica, la divisione dei polinomi detta anche divisione lunga \u00e8 un algoritmo che permette di trovare il quoziente tra due polinomi, di cui il secondo di grado non superiore al grado del primo. \u00c8 un'operazione che si pu\u00f2 svolgere a mano, poich\u00e9 spezza il problema in varie divisioni tra monomi, facilmente calcolabili.\nRicordiamo che, se i polinomi sono a coefficienti reali (o pi\u00f9 in generale in un campo) per ogni coppia di polinomi formula_1 e formula_2 esistono \"unici\" altri due polinomi formula_3 e formula_4 tali che:\nposto che il grado di formula_4 sia minore di quello di formula_2. Questo fatto \u00e8 proprio degli anelli euclidei, come sono gli anelli di polinomi costruiti su un campo.\nIl grado di formula_8 sar\u00e0 equivalente invece alla differenza tra il grado di formula_9 e quello di formula_10.\nNel caso in cui formula_11, formula_1 sarebbe divisibile per formula_10.\nL'algoritmo.\nL'algoritmo comporta l'esecuzione dei seguenti passi:\nEsempio.\nPer comprendere meglio l'algoritmo di divisione dei polinomi, in seguito viene svolto un esercizio a titolo d'esempio.\nDividiamo il polinomio\nper il polinomio\nPasso 1.\nScriviamo i due polinomi formula_1 e formula_2 come nel modo illustrato pi\u00f9 sopra. Cos\u00ec che ognuno dei due polinomi sia ordinato per grado (in modo decrescente) e siano esplicitati anche i monomi con coefficiente 0.\nPasso 2.\nDividiamo il termine di grado massimo di formula_1, che risulta essere formula_19, per il termine di grado massimo di formula_2, che \u00e8 formula_21 e scriviamo il risultato sotto formula_2.\nPasso 3.\nOra scriviamo, sotto formula_1, il polinomio ricavato moltiplicando il risultato della divisione dei termini di grado massimo, per il polinomio formula_2. Bisogna tenere conto dei termini con coefficiente nullo.\nSi pu\u00f2 notare che, come gi\u00e0 detto nel caso generale, i termini di grado maggiore di formula_1 e del polinomio scritto sotto formula_1, sono uguali.\nPasso 4.\nOra sottraiamo formula_1 con il polinomio scritto al di sotto per ottenere il polinomio formula_28.\nIl grado di formula_29 \u00e8 maggiore di quello di formula_2, dunque iteriamo il procedimento.\nPasso 2b.\nDividiamo il termine di grado massimo di formula_31 che risulta essere formula_32 per il termine di grado massimo di formula_2 e scriviamo il risultato accanto a quello ottenuto precedentemente.\nPasso 3b.\nOra, come nel passo 3, moltiplichiamo il risultato della divisione appena eseguita che, nel nostro esempio risulta essere formula_34, per il polinomio formula_2 e scriviamo il risultato della moltiplicazione sotto formula_28.\nPasso 4b.\nEseguiamo la sottrazione tra il polinomio formula_28 e il polinomio scritto sotto per ottenere formula_38.\nDato che il grado di formula_38 non \u00e8 inferiore a quello di formula_2 dobbiamo iterare ancora un'altra volta il procedimento.\nPasso 2c.\nDividiamo il termine di grado superiore di formula_38 per il termine di grado superiore di formula_2.\nPasso 3c.\nMoltiplichiamo formula_2 per il risultato della divisione appena eseguita e scriviamo il risultato della moltiplicazione sotto formula_38.\nPasso 4c.\nEseguiamo la sottrazione tra formula_38 e il polinomio scritto sotto per ottenere il polinomio formula_46.\nSiamo giunti a formula_47, che ha grado strettamente minore di formula_15, dunque il resto \u00e8\ne il quoziente della nostra divisione \u00e8\npossiamo quindi scrivere\nRegola di Ruffini.\nUna versione pi\u00f9 sintetica di questo procedimento \u00e8 attuabile quando il divisore \"B\" \u00e8 della forma formula_52 o formula_53, un binomio di primo grado. Tale regola \u00e8 stata esposta da Paolo Ruffini per la prima volta nel 1810."}
{"id": "2776745", "revid": "287204", "url": "https://it.wikipedia.org/wiki?curid=2776745", "title": "IC 2631", "text": "IC 2631 (nota anche come Ced 112) \u00e8 una nebulosa a riflessione visibile nella costellazione del Camaleonte.\nSi individua nella parte settentrionale della costellazione, circa 3\u00b0 a nordest della stella , di quarta magnitudine; giace sul confine con la Carena e sul bordo settentrionale di una nebulosa oscura estesa per alcuni gradi, la cui presenza pu\u00f2 essere rilevata dall'assenza di stelle di fondo nella sua direzione. La sua declinazione \u00e8 fortemente australe, al punto che pu\u00f2 essere osservata quasi esclusivamente dalle regioni dell'emisfero australe terrestre, sebbene sia visibile, molto bassa, sull'orizzonte, anche pochi gradi a nord dell'equatore.\nIC 2631 \u00e8 la nebulosa a riflessione pi\u00f9 luminosa facente parte della Nube del Camaleonte, una nube molecolare in cui hanno luogo dei fenomeni di formazione stellare generanti stelle di piccola massa; questa nube riveste una grande importanza nello studio della formazione dei sistemi planetari e delle nane brune. La stella responsabile dell'illuminazione dei gas in direzione di IC\u00a02631 \u00e8 la giovanissima stella HD\u00a097300; si tratta di una stella T Tauri con emissioni nell'infrarosso, al punto che possiede anche la sigla Ced\u00a0112\u00a0IRS\u00a03. Questa stella fa parte dell'associazione Chamaeleon\u00a0T1, un gruppo di stelle T\u00a0Tauri legato fisicamente alla nube Chamaeleon\u00a0I, in cui si sono formate; questa nube, che costituisce la sezione pi\u00f9 settentrionale della Nube del Camaleonte, \u00e8 quella che presenta la maggiore attivit\u00e0 di formazione stellare, dell'intero sistema nebuloso di cui fa parte."}
{"id": "2776751", "revid": "393939", "url": "https://it.wikipedia.org/wiki?curid=2776751", "title": "Konstantin Mihajlovic Simonov", "text": ""}
{"id": "2776757", "revid": "767487", "url": "https://it.wikipedia.org/wiki?curid=2776757", "title": "Anti-induismo", "text": "L'anti-induismo indica una percezione negativa o l'intolleranza religiosa contro la pratica della religione ind\u00f9. I sentimenti anti-ind\u00f9 si verificano principalmente in Pakistan e Bangladesh, in questi paesi si sono verificati diversi atti di intolleranza il pi\u00f9 significativo riguarda le diverse atrocit\u00e0 del 1971 che causarono la morte di 3 milioni persone in Bangladesh, e la recente demolizione dei templi ind\u00f9 in Malaysia."}
{"id": "2776758", "revid": "588403", "url": "https://it.wikipedia.org/wiki?curid=2776758", "title": "Ramiro Blacut", "text": "Caratteristiche tecniche.\nGiocava come attaccante.\nCarriera.\nClub.\nUscito dalle giovanili del Club Bol\u00edvar di La Paz, nel gennaio 1963 si trasfer\u00ec al Ferro Carril Oeste di Buenos Aires, in Argentina. Dopo due stagioni si trasfer\u00ec in Europa, nella Bundesliga tedesca con il . Avendo concluso la stagione 1965-1966 senza presenze, torn\u00f2 in patria al Club Bol\u00edvar. Nell'allora semiprofessionistica lega boliviana vinse due titoli in cinque anni nel 1968 e nel 1969. Blacut si trasfer\u00ec poi nuovamente all'estero, stavolta in Per\u00f9, dove gioc\u00f2 con l'FBC Melgar di Arequipa. Con la chiusura della stagione 1973-1974, tornato in patria al Club The Strongest, termin\u00f2 anche la carriera dell'attaccante, dopo la vittoria del titolo nazionale.\nNazionale.\nNell'anno del debutto in campo internazionale vinse il Campeonato Sudamericano de Football 1963, tenutosi nella sua natia Bolivia, aggiudicandosi anche il premio di miglior giocatore del torneo. Totalizz\u00f2 23 presenze e tre reti nel corso della sua carriera internazionale, svoltasi dal 1963 al 1972.\nAllenatore.\nNel gennaio 1979 intraprese la carriera di allenatore guidando il Club Bol\u00edvar per una stagione prima di lasciare la squadra: ripet\u00e9 l'esperienza con la medesima societ\u00e0 anche nel 1983 nel 1988-1989 e nel 1995. Fino al dicembre 1981 allen\u00f2 poi il The Strongest, a cui sarebbe poi tornato nel 1994 e el 1996.\nNel 1984 fu il tecnico del Chaco Petrolero di La Paz e nel 1987 del Deportivo L\u00edtoral. Nel 1999 si trasfer\u00ec in Ecuador, prima all'Aucas e poi all'El Nacional, che allen\u00f2 fino al 2003: il Deportivo Cuenca e l'Oriente Petrolero furono le sue ultime due squadre come tecnico.\nAllen\u00f2 anche la Nazionale boliviana nel 1991-1992 e nel 2004, rimpiazzando Nelson Acosta il 14 aprile di quell'anno"}
{"id": "2776760", "revid": "179980", "url": "https://it.wikipedia.org/wiki?curid=2776760", "title": "Ramiro Blacutt", "text": ""}
{"id": "2776769", "revid": "125852338", "url": "https://it.wikipedia.org/wiki?curid=2776769", "title": "Scorpions", "text": "Gli Scorpions sono un gruppo musicale heavy metal tedesco, fondato nel 1965 nella citt\u00e0 di Hannover (all'epoca Germania Ovest) dal chitarrista Rudolf Schenker.\nInfluenzati largamente dall'atmosfera degli anni sessanta, gli Scorpions divennero famosi negli anni ottanta con i brani \"Still Loving You\", \"Rock You Like a Hurricane\", \"No One Like You\" e \"Wind of Change\".\nTra i massimi esponenti storici del heavy metal, la band ha venduto in oltre cinquant'anni di attivit\u00e0 pi\u00f9 di cento milioni di dischi nel mondo.\nBiografia.\nGli esordi (1965 - 1973).\nRudolf Schenker, chitarrista ritmico e maggiore compositore della band, fond\u00f2 il suo primo gruppo musicale nel 1965. Questa band rimase nell'anonimato per circa quattro anni fino a che nel 1969 Schenker, dopo aver rinominato definitivamente il gruppo Scorpions, ingaggi\u00f2 suo fratello minore Michael Schenker e il cantante Klaus Meine, iniziando a perfezionare i suoi canoni musicali. Nel 1972 il gruppo, ormai pronto per l'esordio ufficiale nelle scene musicali, pubblic\u00f2 il suo album di debutto, intitolato \"Lonesome Crow\", con Lothar Heimberg al basso e Wolfgang Dziony alla batteria. Durante il \"Lonesome Crow tour\", gli Scorpions suonarono numerose tappe al fianco del gruppo britannico UFO. Questo gruppo offr\u00ec un importante ingaggio come chitarrista principale a Michael Schenker che decise perci\u00f2 di lasciare il gruppo venendo sostituito temporaneamente da Ulrich Roth.\nLa partenza di Schenker fece s\u00ec che gli Scorpions si sciogliessero. Nel 1973 Ulrich Roth ottenne una proposta da Rudolf di rifondare il gruppo ma il chitarrista prefer\u00ec rimanere fedele alla sua band, denominata Dawn Road. Roth, che per\u00f2 desiderava lavorare con Schenker, invit\u00f2 il musicista a unirsi al suo gruppo. Con un po' di esitazione, Rudolf accett\u00f2 e complet\u00f2 la formazione affiancandosi al bassista Francis Buchholz e al batterista J\u00fcrgen Rosenthal. Dopo poche settimane il cantante Klaus Meine fu inserito nel gruppo e la formazione decise di rinominarsi nuovamente Scorpions, essendo ormai un nome celebre nell'underground hard rock tedesco grazie alla precedente pubblicazione.\nI primi album (1974 - 1978).\nNel 1974 la nuova formazione degli Scorpions pubblic\u00f2 \"Fly to the Rainbow\", album che ottenne maggiore successo rispetto a \"Lonesome Crow\" grazie anche a celebri tracce come \"Speedy's Coming\" e \"Fly to the Rainbow\". Poco dopo l'uscita del disco, Jurgen Rosenthal lasci\u00f2 la band per arruolarsi nell'esercito e fu sostituito dal batterista belga Rudy Lenners.\nDopo un tour la band torn\u00f2 in studio di registrazione affiancata dal celebre produttore Dieter Dierks e nel 1975 pubblic\u00f2 un nuovo album, intitolato \"In Trance\". Il disco present\u00f2 un suono totalmente rinnovato e gli Scorpions poterono fermamente stabilizzare il loro sound hard rock, guadagnando sempre di pi\u00f9 l'apporto dei fans. Tracce come \"Dark Lady\", \"Robot Man\" e \"In Trance\" rimasero celebri nella storia del gruppo.\nNel 1976 gli Scorpions pubblicarono un nuovo album, intitolato \"Virgin Killer\", che fece guadagnare alla band il suo primo disco d'oro il quale ricevette pesanti critiche a causa della sua copertina, la quale mostrava una ragazza preadolescente completamente nuda. Nonostante le controversie, l'album vendette un buon numero di copie e ottenne ottime parole da parte dei critici. Nel 1977 Rudy Lenners lasci\u00f2 il gruppo a causa di problemi di salute e fu sostituito da Herman Rarebell.\nIl seguito di \"Virgin Killer\", intitolato \"Taken by Force\", fu il primo album degli Scorpions ad essere pubblicato negli Stati Uniti dalla RCA Records, l'etichetta internazionale del gruppo. Il singolo \"Steamrock Fever\" ottenne un ottimo successo radio e permise all'album di vendere una buona quantit\u00e0 di copie. Roth non era per\u00f2 contento del lavoro dell'etichetta discografica e, in disaccordo con gli altri membri, decise di lasciare il gruppo durante il tour giapponese per unirsi alla sua nuova band, gli Electric Sun. Dal concerto oltreoceano fu comunque realizzato un album live intitolato \"Tokyo Tapes\" che fu pubblicato in tutto il mondo. Nel 1978, dopo una lunga serie di audizioni, Matthias Jabs divenne il nuovo chitarrista degli Scorpions.\nAll'apice del successo (1979 - 1990).\nNel 1979 gli Scorpions lasciarono la RCA per firmare un contratto con la Mercury Records. Inoltre Michael Schenker, che era stato qualche settimana prima espulso dagli UFO a causa della sua ubriachezza, torn\u00f2 nel gruppo per un breve periodo e partecip\u00f2 alle registrazioni di un nuovo album. Il disco, uscito lo stesso anno con titolo \"Lovedrive\", \u00e8 considerato uno dei migliori prodotti del gruppo. L'album, che avrebbe dovuto essere (negli obbiettivi della band) il pi\u00f9 grande successo Hard Rock mai realizzato in casa Scorpions, centr\u00f2 in pieno l'obiettivo, e resta (dopo aver ricevuto il premio per il miglior disco dell'anno, davanti ad addirittura Highway to Hell degli AC/DC) tuttora uno dei migliori album di sempre del quintetto teutonico. Grazie a tracce immortali come \"Loving You Sunday Morning\", \"Holiday\" e la strumentale \"Coast to Coast\". L'album fu provocatoriamente votato \"Best album sleeve of 1979\" dalla rivista Playboy grazie alla sua provocante copertina, in cui un uomo osserva il seno nudo di una donna ricoperto soltanto da una specie di gomma da masticare che si va a collegare direttamente alla sua mano. \"Lovedrive\" sal\u00ec alla posizione n. 55 delle classifiche americane e vendette un gran numero di copie in tutto il mondo.\nFinite le registrazioni Michael fu convinto a restare nel gruppo e Matthias Jabs fu licenziato. Dopo poche settimane di tour, Michael fu licenziato nuovamente a causa del suo alcolismo e Jabs torn\u00f2 nella band. Nel 1980 la band pubblic\u00f2 l'album \"Animal Magnetism\", ancora con una cover provocante nella quale una donna \u00e8 raffigurata in ginocchio di fronte al torso di un uomo. Il disco rappresenta la virata verso il pop metal, anche se gi\u00e0 negli anni settanta alcune canzoni ricalcavano questo genere. Nonostante ottime tracce come \"The Zoo\" e \"Make It Real\", l'album non fu ben accolto dalla critica. Poco dopo questa uscita, Meine dovette abbandonare momentaneamente a causa di problemi alle corde vocali.\nIl successo di Blackout.\nNel 1981 Meine perse la voce cos\u00ec gravemente che gli fu annunciato che non avrebbe potuto pi\u00f9 parlare correttamente. Durante la convalescenza di Meine, il gruppo inizi\u00f2 a lavorare a un nuovo album con il contributo del cantante Don Dokken, ma la ripresa di Meine fu straordinaria e, rientrato nel gruppo, complet\u00f2 le registrazioni di \"Blackout\" con la voce in perfetto ordine. Nel disco Don Dokken collabor\u00f2 notevolmente alle parti corali per permettere a Meine di non sforzarsi troppo e di completare quindi le sue cure.\n\"Blackout\" divenne uno dei best selling del gruppo; si posizion\u00f2 undicesimo in Inghilterra, primo in Germania, negli Stati Uniti, in Francia, in Giappone, Austria, Svezia e Svizzera. Divenne Disco di Platino grazie alle canzoni come \"Dynamite\", \"Can't Live Without You\", \"When the Smoke Is Going Down\", \"Arizona\", \"Blackout\" e \"No One Like You\".; fu presentato durante il loro secondo tour negli Stati Uniti d'America (supportati per l'occasione dai giovani Iron Maiden).\nNel \"Blackout World Tour\" gli Scorpions useranno per la prima e unica volta una mascotte nei loro concerti: era la cover della copertina di Blackout. Da \"Blackout\" in poi, nei loro concerti gli Scorpions crearono \"la piramide\": tutti i componenti formavano una piramide umana, altre volte la piramide era formata solo da Rudolf Schenker (sempre alla sinistra), Matthias Jabs (sempre alla destra) e Klaus Meine che stava sempre sulle gambe dei compagni.\nIl 29 maggio 1983 il gruppo partecip\u00f2 al US Festival che si tenne al Glen Helen park a San Bernadino, California, in qualit\u00e0 di co-headliners con i Van Halen davanti a ben 300.000 persone. In loro compagnia suonarono anche altre famose band tra le quali: Judas Priest, Ozzy Osbourne, U2, The Clash e altri.\nL'apice: \"Love at First Sting\".\nNel 1984 il nuovo album, intitolato \"Love at First Sting\", uno degli album pi\u00f9 venduti della storia del rock, catapult\u00f2 gli Scorpions nell'empireo del Rock e li trasform\u00f2 in star internazionali.\nIl disco scal\u00f2 le classifiche e divenne doppio platino ma fu nuovamente criticato a causa della sua copertina che mostrava un uomo baciare una donna facendole allo stesso tempo un tatuaggio sulla coscia.\nMolti negozi rifiutarono di vendere questo disco, e il fatto divenne una gag del film satirico \"This Is Spinal Tap\". MTV fece inoltre a lungo girare i video di \"Rock You Like a Hurricane\", \"Bad Boys Running Wild\", \"Big City Nights\" e \"Still Loving You\", contribuendo di fatto al successo del disco.\nNel 1985 gli Scorpions registrarono il live album \"World Wide Live\", che giunse alla posizione n. 17 delle classifiche americane. Sempre nel 1985 gli Scorpions suonarono al famoso \"Rock in Rio\" tenutosi a Rio de Janeiro in compagnia di altri storici gruppi quali AC/DC, Iron Maiden, Queen, Whitesnake, Yes e Ozzy Osbourne.\nNel 1986 si esibirono al Monsters of Rock, per la prima volta in un paese oltre la cosiddetta cortina di ferro, in un periodo in cui i due blocchi orientale e occidentale erano ancora contrapposti dalla guerra fredda.\n\"Savage Amusement\" e \"Crazy World\".\nNel 1988 la band registr\u00f2 un nuovo album, intitolato \"Savage Amusement\". L'album si piazz\u00f2 al numero tre delle classifiche annuali statunitensi e al primo in quelle Europee, e fu seguito da un ennesimo tour mondiale. Il disco nonostante presentasse un sound a tratti pi\u00f9 vicino alle sonorit\u00e0 pop paragonabili allo stile dei Def Leppard, si rivel\u00f2 un buon successo e vendette bene.\nDurante il \"Savage Amusement tour\" gli Scorpions furono tra i primi gruppi dell'ovest a suonare nell'Unione Sovietica con un concerto a San Pietroburgo. Nel 1988 gli Scorpions andarono al \"Monster of Rock\" per la seconda volta facendo da headliner insieme ai Van Halen.\nL'anno seguente la band torn\u00f2 nuovamente in Russia per un'apparizione al \"Moscow Music Peace Festival\" e, come risultato, ottenne un'ottima popolarit\u00e0 in quest'area: era l'agosto 1989 e in compagnia di altre band occidentali, quali Bon Jovi, M\u00f6tley Cr\u00fce, Skid Row, Cinderella e Ozzy Osbourne, si esibirono di fronte a 260.000 rock fan russi, al Moscow's Lenin Stadium. Durante questa serie di esibizioni Meine sosterr\u00e0 di aver visto i soldati dell'Armata Rossa piangere alle note di \"Holiday\" e questo gli diede l'ispirazione che lo porter\u00e0 a scrivere successivamente la nota hit \"Wind of Change\". Per chiudere il contratto con la casa discografica EMI, gli Scorpions pubblicano nel 1989 un album antologico intitolato \"Best of Rockers 'n' Ballads\" in cui spicca il brano inedito \"Can't Explain\" (cover dei The Who) e alcune versioni remixate dei loro successi. L'album ottiene un inaspettato successo vincendo il disco d'oro (il settimo della band) negli States e questo permette agli Scorpions di partecipare al megaconcerto organizzato da Roger Waters nel 1990 e chiamato appunto \"The Wall\" per celebrare la caduta del muro di Berlino cantando la canzone \"In the Flesh\". Il gruppo ha un ruolo importante tra gli artisti ospiti, eseguendo o accompagnando quattro canzoni.\nVolendosi definitivamente distaccare dal suono prodotto nell'ultimo album, gli Scorpions licenziarono Dieter Dierks e assunsero come nuovo manager Keith Olsen. Tornati in studio, dopo il trionfante tour europeo la band incise \"Crazy World\", disco che, grazie a un nuovo sound e a testi pi\u00f9 partecipi alla travagliata scena politica del periodo, divenne un successo di vendite: con la sola \"Wind of Change\", che fu pubblicata come singolo, la band riusc\u00ec a incassare una mostruosa somma di denaro, circa 7 milioni di dollari.\nLa ballata \"Wind of Change\" fu la canzone hit del 1991 in tutto il mondo, occupando la posizione numero 1 delle hit parade di 11 nazioni e ricevendo il \"World Music Award\" come miglior canzone che un gruppo tedesco abbia mai fatto.\nGli anni novanta.\nNel 1992 Francis Buchholz venne licenziato dal gruppo a causa dei suoi grossi problemi con il fisco tedesco e fu sostituito da Ralph Rieckermann. Il bassista compare tuttavia sulla copertina dell'album antologico \"Still Loving You\" uscito in estate e contenente una collezione di ballads pi\u00f9 l'inedito \"Living for Tomorrow\".\nNel 1993 gli Scorpions pubblicarono \"Face the Heat\" con il nuovo produttore Bruce Fairbairn. Il sound del disco si rivel\u00f2 pi\u00f9 metallico e fece s\u00ec che molti fans, insoddisfatti, abbandonassero la band. Nonostante questo fatto i singoli \"Alien Nation\" e \"Under the Same Sun\" ottennero un buon successo, imparagonabile per\u00f2 a quello raggiunto dal precedente \"Wind of Change\".\nIn un'intervista su \"Face the Heat\", Klaus Meine disse:\nNel 1994 gli Scorpions vinsero per la seconda volta il \"World Music Award\", successo amplificato da un concerto in tributo a Elvis Presley, assieme a Michael Jackson, tenutosi a Memphis. Nel 1995 fu pubblicato un nuovo live album, \"Live Bites\", il quale document\u00f2 le esibizioni dal \"Savage Amusement Tour\" del 1988 al \"Face the Heat Tour\" del 1994. Sono presenti anche due brani inediti in versione studio: \"White Dove\" e \"Heroes Don't Cry\".\nPrima dell'uscita del tredicesimo disco da studio, \"Pure Instinct\" del 1996, il batterista Herman Rarebell lasci\u00f2 il gruppo per fondare una casa discografica. Curt Cress suon\u00f2 sull'album prima che James Kottak divenisse il sostituto permanente. \"Pure Instinct\" present\u00f2 una notevole quantit\u00e0 di ballate e i singoli \"Wild Child\" e \"You and I\" ottennero un moderato successo.\nNel 1999 fu pubblicato \"Eye II Eye\" che present\u00f2 un cambio stilistico del gruppo, il quale utilizz\u00f2 elementi mixati di derivazione pop e techno.\nIl disco fu mal accolto dai fan e il video del singolo \"To Be No. 1\", ispirato alla storia di Monica Lewinsky, rimase simbolo dell'insuccesso di questo album. Sulla \"cover\" di \"Eye to Eye\" erano presenti solo i membri storici, ovvero Jabs, Meine e Schenker.\nCon la collaborazione della Berlin Philharmonic, il gruppo pubblic\u00f2 un nuovo album, \"Moment of Glory\", che fece riaffiorare le critiche sulla band, accusata di aver imitato l'idea della thrash metal band Metallica presentata nell'album live \"S&amp;M\", composto con la collaborazione della San Francisco Symphony.\nGli Scorpions si difesero sostenendo che questo progetto era gi\u00e0 nato nel 1995 ma non aveva mai trovato modo di realizzarsi, ma comunque il disco si rivel\u00f2 scarso in qualit\u00e0 e vendette poche copie.\nNel 2001 gli Scorpions pubblicarono \"Acoustica\", album live con rivisitazioni in chiave acustica dei loro brani pi\u00f9 celebri. Neanche quest'album, scarsamente apprezzato dai fan, riusc\u00ec a risollevare le sorti del gruppo.\n\"Unbreakable\" (2004-2006).\nNel 2004 gli Scorpions decisero di tornare al suono dei vecchi tempi e pubblicarono \"Unbreakable\", disco che present\u00f2 un sound pi\u00f9 pesante e ben gestito da tracce come \"New Generation\", \"Love 'em Or Leave 'em\" e \"Deep and Dark\", che vendette pi\u00f9 dei precedenti. L'album (che vede l'entrata in scena del nuovo bassista Pavel Maciwoda) port\u00f2 a un tour mondiale tra il 2005 e il 2006 (fatto in compagnia dei Judas Priest): di questo tour spicca la data del concerto al \"Wacken Open Air Festival\" dell'edizione 2006, concerto che si tiene annualmente a Wacken, vicino a Amburgo in Germania. Intitolato \"A Night To Remember\" il concerto dur\u00f2 quasi 3 ore con un totale di 62.000 fans. Quella sera al di fuori della line-up corrente della band (Rudolf Schenker, Klaus Meine, Matthias Jabs, James Kottak, Pawe\u0142 M\u0105ciwoda) erano presenti anche Uli Jon Roth (chitarrista della band tra il 1973 e il 1978), Michael Schenker (anche lui chitarrista, nella band tra il 1969 e il 1972 e 1979, fratello minore di Rudolf Schenker), Herman Rarebell (batterista dal 1977 al 1995). Come ospite ci fu anche Tyson Schenker, il figlio di Michael e chitarrista di ottimo livello che esegu\u00ec il famoso \"Bolero di Ravel\". Questo concerto \u00e8 stato filmato. Il DVD \u00e8 stato messo in commercio ufficialmente il 10 dicembre in tutto il mondo. L'altro grande momento di questo tour ha avuto luogo durante l'estate del 2006 (8 luglio), quando gli Scorpions hanno dato un grande concerto in Canada, a Qu\u00e9bec per il \"Quebec City Summer Festival\", davanti a pi\u00f9 di 80.000 persone. Sempre nel 2006 gli Scorpions pubblicarono il DVD \"1 Night in Vienna\" che present\u00f2 14 tracce live e un documentario completo sul gruppo.\n\"Humanity - Hour 1\" e \"Sting in the Tail\" (2007-2010).\nIl 25 maggio 2007 \u00e8 uscito in tutto il mondo un nuovo album del gruppo, intitolato \"Humanity - Hour 1\", il 21\u00ba degli Scorpions, che ha presentato sonorit\u00e0 inedite per la band e pi\u00f9 vicine al nu metal. Il 2 giugno 2007 gli Scorpions si sono esibiti, dopo 8 anni di assenza, in Italia per suonare al festival \"Gods of Metal\" all'idroscalo di Milano.\nCi sar\u00e0 \"Humanity Hour II\"?, parole del cantante Klaus Meine: \nNel gennaio 2010 viene riportata dal sito della \"band\" la notizia che al termine della lunga tourn\u00e9e Get Your Sting and Blackout World Tour che seguir\u00e0 il nuovo album \"Sting in the Tail\" la band si scioglier\u00e0 definitivamente, chiudendo dopo quasi 50 anni la sua storia.\n\"Sting in the Tail\" \u00e8 stato pubblicato il 17 marzo 2010 (14 marzo in Grecia), e rappresenta l'ultimo album in studio degli Scorpions. Presenta un suono diverso dai suoi diretti predecessori, in quanto si avvicina molto ai suoni Hard rock/Hard n'Heavy degli anni ottanta, con un suono fresco e pulito e dunque moderno, una sorta di \"regalo di addio\" ai fans, in particolare a quelli di lunga data.\nIl 27 marzo 2010 si sono esibiti nel programma \"Wetten Dass..?\" assieme al soprano finlandese Tarja Turunen nel primo singolo del nuovo album: \"The Good Die Young\"!\n\"Return to Forever\" e \"Born to Touch Your Feelings - Best of Rock Ballads\" (2014-presente).\nIl gruppo, pur annunciando nel gennaio 2010 il ritiro, nel finire del 2014 annuncia la pubblicazione di un nuovo album in studio che viene pubblicato nei primi mesi del 2015; si tratta di un album di brani scritti negli anni 80, in seguito ripresi e registrati tra il 2011 e il 2014.\nNel 2015 gli Scorpions hanno annunciato il diciottesimo album in studio, intitolato \"Return to Forever\" e previsto per il 20 febbraio dello stesso anno. Per questo album, il gruppo ha realizzato 19 brani: 12 presenti nella versione standard e 16 in quella deluxe. Ad anticipare la pubblicazione \u00e8 stato il singolo \"We Built This House\", pubblicato il 30 gennaio per il download digitale.\nL'11 marzo 2016 \u00e8 uscito in edizione limitata una riedizione dell'album denominata \"Tour Edition\" contenente 3 dischi di cui il primo \u00e8 il CD composto dalle 19 tracce registrate per questo album, gli altri sono due DVD che contengono le registrazioni di due concerti del tour 2015; DVD 1 (Live in Brooklyn, 12 settembre 2015), DVD 2 (Live at Hellfest Francia, 20 giugno 2015).\nIl 12 settembre 2016 Mikkey Dee, gi\u00e0 batterista dei King Diamond e Mot\u00f6rhead, entra a far parte del gruppo. Dee era gi\u00e0 turnista dal gennaio 2016, quando aveva sostituito James Kottak.\nIl 24 novembre 2017 \u00e8 stata pubblicata dalla RCA Records la raccolta \"Born to Touch Your Feelings - Best of Rock Ballads\" inclusi tre nuovi inediti.\nIl 28 aprile 2020, gli Scorpions hanno pubblicato (sul loro canale YouTube) una nuova canzone (un cortometraggio di 2 minuti e 16 secondi) intitolata \"Sign of Hope\", ispirata alla pandemia COVID-19. Tra il 2018 e il 2020 il gruppo ha lavorato all'incisione di un nuovo album di inediti che dovrebbe essere pubblicato nel 2021.\nStile ed influenze.\nIl suono hard rock/heavy metal prodotto dagli Scorpions ispir\u00f2 molte band successive a loro, come Krokus, Accept, M\u00f6tley Cr\u00fce, Iron Maiden e molti altri, ma soprattutto i connazionali Bonfire, considerati i veri eredi del gruppo tedesco. Gli Scorpions ebbero un ruolo notevole di ispiratori, contribuendo molto alla nascita di vari sottogeneri dell'heavy metal e del rock in generale. Nella sua giovent\u00f9, Rudolf Schenker si \u00e8 detto molto influenzato da gruppi come i Rolling Stones, mentre Klaus Meine \u00e8 stato influenzato da gruppi meno aggressivi, come i Beatles. Dalle sue notevoli influenze degli anni sessanta, Rudolf Schenker ha mantenuto un modo di suonare settantiano, a differenza di Matthias Jabs che presenta uno stile fluido e veloce caratteristico degli anni ottanta. Il loro primo album, \"Lonesome Crow\", \u00e8 fortemente orientato sul rock psichedelico allora in voga in Germania (nominato \"Krautrock\"). Con il loro secondo album, \"Fly to the Rainbow\", il gruppo inizier\u00e0 a raggiungere l'hard rock di cui sono noti (tra cui spicca il brano \"Speedy's Coming\"). Ma \u00e8 con il successivo album, \"In Trance\", che gli Scorpions stabiliscono definitivamente il loro genere: l'hard rock psichedelico. In quel momento il loro stile era unico grazie al chitarrista Ulrich Roth, largamente influenzato da Jimi Hendrix, con una vena di neo-classicismo che poteva essere trovata in Ritchie Blackmore dei Deep Purple al momento. Le loro influenze sono visibili: si tratta di gruppi come Led Zeppelin, Deep Purple, Blue \u00d6yster Cult e Alice Cooper.\nIn seguito alla partenza di Roth il gruppo intraprender\u00e0 un punto di svolta per la loro carriera nella modernizzazione del loro genere. Il punto di svolta avvenne con \"Lovedrive\", del 1979, ed \u00e8 dovuta al contributo decisivo del nuovo chitarrista Matthias Jabs, con il suo suono pi\u00f9 moderno di quello di Roth e pi\u00f9 vicino a uno stile paragonabile a quello di Eddie Van Halen. Questo \u00e8 il suono che si riunir\u00e0 nel corso degli anni ottanta, sinonimo di successo internazionale per il gruppo.\nGli Scorpions sono considerati importanti esponenti dell'heavy metal, hanno influenzato molti gruppi ed hanno rappresentato il suono heavy metal caratteristico degli anni ottanta. Le loro canzoni nella loro cristallinit\u00e0, i loro arpeggi hanno influenzato gruppi come Dokken, Def Leppard, Ronnie James Dio, Bon Jovi. \"Lovedrive\", \"Blackout\" e \"Love at First Sting\" sono considerati tra i pi\u00f9 grandi album di heavy metal, mentre \"Tokyo Tapes\" e \"World Wide Live\" sono considerate come parte dei migliori live rock. Gli Scorpions sono stati nominati la 46a pi\u00f9 grande band di hard rock di VH1. La rivista Rolling Stone ha definito gli Scorpions \"gli eroi dell'heavy metal\"."}
{"id": "2776775", "revid": "404338", "url": "https://it.wikipedia.org/wiki?curid=2776775", "title": "Carattere autosomico", "text": ""}
{"id": "2776777", "revid": "404338", "url": "https://it.wikipedia.org/wiki?curid=2776777", "title": "Ectodermico", "text": ""}
{"id": "2776778", "revid": "404338", "url": "https://it.wikipedia.org/wiki?curid=2776778", "title": "Mesodermico", "text": ""}
{"id": "2776784", "revid": "486946", "url": "https://it.wikipedia.org/wiki?curid=2776784", "title": "Rosi Pachmeyer", "text": ""}
{"id": "2776789", "revid": "125942429", "url": "https://it.wikipedia.org/wiki?curid=2776789", "title": "Anatolij Aleksandrovi\u010d Sob\u010dak", "text": "Biografia.\nAnatolij Sob\u010dak \u00e8 nato a \u010cita, SFSR russa, Unione Sovietica, il 10 agosto 1937. Suo padre, Aleksandr Antonovi\u010d, era un ingegnere ferroviario e sua madre, Nade\u017eda Andreevna Litvinova, una contabile. Anatolij era uno dei quattro fratelli. Nel 1939, la famiglia si trasfer\u00ec in Uzbekistan, dove Anatolij visse fino al 1953 prima di entrare nello Stavropol Law College. Nel 1954 si trasfer\u00ec all'Universit\u00e0 statale di Leningrado.\nDopo la laurea in Scienze giuridiche, ha lavorato per tre anni come avvocato a Stavropol, quindi nel 1962 \u00e8 tornato all'Universit\u00e0 statale di Leningrado per un dottorato di ricerca, in seguito ha insegnato legge alla scuola di polizia di Leningrado e all'Istituto di tecnologia delle industrie della carta e della cellulosa di Leningrado (1965\u20131973). Dal 1973 al 1990 ha poi insegnato all'Universit\u00e0 statale di Leningrado. Nel 1982 \u00e8 stato nominato Professore e Capo del Dipartimento di Common Law in Socialist Economics. Era molto popolare tra gli studenti di legge, soprattutto per i suoi commenti leggermente anti-governativi. Durante il suo lavoro presso l'universit\u00e0, ha stabilito stretti rapporti con Vladimir Putin. \nLegislatore.\nNel 1989, dopo le leggi elettorali modificate durante la Perestrojka, \u00e8 stato eletto come candidato indipendente al Congresso dei deputati del popolo dell'Unione Sovietica. Era uno dei pochi deputati ad avere un background legale, quindi ha contribuito enormemente alla maggior parte delle leggi create dal 1989 al 1991. \u00c8 diventato uno dei fondatori e co-presidente del Gruppo Interregionale dei Deputati insieme ad Andrej Sacharov e Boris El'cin. \u00c8 stato anche presidente della Commissione parlamentare per le indagini sugli eventi del 9 aprile 1989 a Tbilisi: la Commissione ha condannato i militari, accusati di molte morti durante la dispersione dei manifestantie la sua relazione ha reso pi\u00f9 difficile l'uso della forza militare contro le manifestazioni civili in Russia. \n\u00c8 stato membro del Consiglio consultivo del presidente durante il mandato di Michail Gorba\u010d\u00ebv e ha contribuito alla legislazione che proveniva dall'amministrazione presidenziale. \nDopo lo scioglimento dell'Unione Sovietica nel 1991, Sob\u010dak non era un membro del Parlamento centrale ma era membro del Consiglio presidenziale di El'cin e il presidente dell'Assemblea costituzionale che ha preparato la Costituzione della Federazione Russa nel 1993. La costituzione \u00e8 spesso chiamata informalmente \"la costituzione di Sob\u010dak\", sebbene i suoi veri autori siano stati un po' meno conosciuti. \nSindaco di San Pietroburgo.\nNell'aprile 1990, Sob\u010dak \u00e8 stato eletto deputato del consiglio comunale di Leningrado e in maggio \u00e8 diventato presidente del consiglio. Fin dall'inizio, la sua leadership \u00e8 stata caratterizzata da una tendenza fortemente autoritaria. Il Consiglio ha deciso di cambiare la struttura del governo della citt\u00e0 in modo da avere un sindaco eletto mediante elezioni dirette. La prima di queste elezioni del giugno 1991 \u00e8 stata combinata con il referendum sul nome della citt\u00e0. Sob\u010dak ha vinto le elezioni e la citt\u00e0 ha votato per tornare al suo nome storico di San Pietroburgo. Il cambio di nome \u00e8 stato stabilito in una delle ultime sessioni del Congresso dei deputati del popolo dell'Unione Sovietica, tenutosi il 12 settembre 1991. Il cambiamento necessitava di un emendamento alla Costituzione dell'Unione Sovietica e il suo passaggio ha richiesto molto impegno da parte di Sob\u010dak. \nSob\u010dak \u00e8 stato sindaco di San Pietroburgo dal 1991 al 1996. Durante il suo mandato, la citt\u00e0 \u00e8 diventata un luogo di eventi culturali e sportivi. La maggior parte del controllo quotidiano della struttura della citt\u00e0 era gestito da due vice del sindaco: Vladimir Jakovlev e Vladimir Putin; i critici hanno poi parlato di deterioramento delle infrastrutture cittadine, crescente corruzione e criminalit\u00e0 durante questo periodo. \nNelle elezioni del sindaco del 1996, Sob\u010dak si \u00e8 opposto al suo ex primo vice Vladimir Jakovlev e ha perso con un margine dell'1,2%. Il punto principale della campagna di Jakovlev era che il patrocinio di Sob\u010dak per le arti (con i soldi della citt\u00e0) e il coinvolgimento nella politica federale gli hanno impedito di risolvere i veri problemi della citt\u00e0. \nAll'estero.\nNel 1997 \u00e8 iniziata un'indagine penale contro Sob\u010dak. \u00c8 stato accusato di irregolarit\u00e0 nella vendita del suo appartamento, di quello della figlia maggiore e dello studio d'arte della moglie. Per gli standard degli anni '90 in Russia, le accuse erano relativamente minori (sebbene le presunte perdite per le finanze cittadine fossero ancora nell'ordine delle decine di migliaia di dollari). Pertanto, i sostenitori di Sob\u010dak hanno visto il procedimento penale come una specie di repressione politica. Secondo Ksenija Sob\u010dak, una figlia, questa campagna \u00e8 stata avviata nel 1995 da Mosca per impedire a suo padre di candidarsi alle future elezioni presidenziali. \nPer fuggire a quell'inchiesta penale, il 7 novembre 1997, Sob\u010dak \u00e8 volato a Parigi su un aereo privato. Il motivo formale della sua partenza \u00e8 stato il trattamento medico in un ospedale di Parigi per le sue condizioni cardiache, ma Sob\u010dak non si \u00e8 mai presentato all'ospedale. Tra il 1997 e il 1999 ha vissuto la vita tipica di un emigrato politico a Parigi. \nNel giugno 1999, il suo amico Vladimir Putin \u00e8 diventato molto pi\u00f9 forte politicamente (in poche settimane \u00e8 diventato il primo ministro della Russia), ed \u00e8 stato in grado di far cadere le accuse contro Sob\u010dak. Il 12 giugno 1999 Sob\u010dak \u00e8 tornato in Russia, diventando un sostenitore molto attivo di Putin nella sua ricerca per la presidenza russa. \nLa morte.\nMor\u00ec nel 2000 mentre si trovava in tour per la campagna elettorale di Putin per le presidenziali. Causa ufficiale fu un attacco cardiaco. Fu sepolto nel cimitero di Nikolskoe presso il monastero di Aleksandr Nevskij a San Pietroburgo, vicino alla tomba di Galina Starovojtova.\nVita privata.\nNel 1958 si \u00e8 sposato con Nonna Gandzjuk, studentessa. Hanno avuto una figlia di nome Maria Sob\u010dak, nata nel 1965 (avvocato di San Pietroburgo) e un figlio, Gleb Sob\u010dak, nato nel 1983.\nNel 1980 si \u00e8 risposato con Ljudmila Narusova, a quel tempo studentessa di storia presso l'Accademia di cultura sovietica di Leningrado e in seguito parlamentare. Una figlia, Ksenija Sob\u010dak, la pi\u00f9 giovane candidata nella storia russa alle elezioni presidenziali del 2018."}
{"id": "2776790", "revid": "1305772", "url": "https://it.wikipedia.org/wiki?curid=2776790", "title": "Giuseppe Spatrisano", "text": "Biografia.\nAllievo di Ernesto Basile, Giuseppe Spatrisano si laure\u00f2 in architettura a Roma. Li entr\u00f2 in contatto con la scuola del Razionalismo italiano. Nel 1935 progett\u00f2 la Casa del Mutilato di Palermo, completato nel 1938, che fu uno dei migliori esempi di questo stile.\nIn gruppo con Edoardo Caracciolo, Luigi Piccinato, Luigi Epifanio e Vittorio Ziino, partecipa nel 1939 al concorso per il Piano regolatore generale di Palermo (primo premio \"ex aequo\"). \nNel 1946 fece parte del gruppo di lavoro che progett\u00f2 la ricostruzione del centro storico di Palermo, dopo i bombardamenti. Fu incaricato dei lavori di restauro del Palazzo Steri, sede del Rettorato a Palermo, ma lasci\u00f2 l'incarico in polemica con altri professionisti palermitani, per la loro decisione di eliminare alcuni tra i segni fondamentali della storia del palazzo, come la Scala dei Baroni, l'antico orologio, la piattaforma dei condannati, le gabbie interne, e tutto ci\u00f2 che in qualche modo potesse ricordare i suoi orribili trascorsi, legati all'Inquisizione. \nStudi\u00f2 l'architettura cinquecentesca di Palermo, alla quale dedic\u00f2 diversi libri. Insegn\u00f2 poi all'Universit\u00e0 di Palermo.\nNel 1957 fu uno dei fondatori della sezione palermitana dell'Associazione Italia Nostra.\nArchivio.\nIl fondo \"Giuseppe Spatrisano\" \"\"\u00e8 stato donato alla donato, per volont\u00e0 testamentaria dello stesso architetto, alla Fondazione Culturale Lauro Chiazzese della Sicilcassa, che lo ha custodito, fino al 2004, nella sede \"storica\" di palazzo Branciforte; nel 2004 avviene la fusione con la Fondazione Banco di Sicilia, la cui sede \u00e8 a Palermo, presso la Villa Zito."}
{"id": "2776791", "revid": "729019", "url": "https://it.wikipedia.org/wiki?curid=2776791", "title": "Alberto Sterz", "text": "Biografia.\nMarchese tedesco, si rec\u00f2 in Francia per partecipare alla guerra dei cent'anni a sostegno degli Inglesi. Alla fine della battaglia, con la pace di Br\u00e9tigny fond\u00f2 insieme all'inglese Giovanni Acuto la Compagnia Bianca, in cui presero parte mercenari inglesi, guasconi e tedeschi. Nel 1361, con le sue milizie attacc\u00f2 e devast\u00f2 la Provenza, sino ad arrivare ad Avignone. In questo comune si ferm\u00f2 dopo che il papa Innocenzo VI gli diede un compenso di 100.000 fiorini e si allontan\u00f2 dalla regione.\nNel 1362 pass\u00f2 al soldo del marchese di Monferrato, con i suoi 2.000 uomini, e mentre si dirigeva in Piemonte, devast\u00f2 nuovamente la Provenza, tra i borghi di Marsiglia e Nizza. Arrivato nella regione, venne fronteggiato dalle milizie di Luchino Dal Verme, che li costrinse alla ritirata. Nel mese di novembre, si alle\u00f2 con i genovesi guidati da Luchino Novello Visconti per combattere contro il conte Amedeo VI di Savoia. Assedi\u00f2 diverse localit\u00e0 nel novarese, e lo stesso conte, insieme ad Edoardo di Savoia-Acaia ed altri, vennero fatti prigionieri, poi rilasciati in cambio di 180.000 fiorini.\nNel 1363, avvenne lo scontro con la Grande Compagnia guidata dal Conte Lando alleata dei Visconti. La battaglia si svolse a Novara e vide, nel mese di aprile, la netta vittoria della Compagnia Bianca sulla compagnia avversaria, che venne completamente annientata e distrutta, e l'uccisione del Lando. Nel mese di luglio, pass\u00f2 al servizio di Pisa contro Firenze. Nella guerra contro i fiorentini la sua compagnia ebbe a disposizione oltre 4.000 uomini, dur\u00f2 circa tre mesi, vennero distrutte e saccheggiate diverse localit\u00e0 e si concluse con la vittoria dei pisani.\nNel 1364, abbandon\u00f2 il servizio ai pisani, sciolse la Compagnia Bianca e insieme ad Anichino di Bongardo e Ugo della Zucca, diede vita ad una nuova compagnia di ventura, la Compagnia della Stella. Nel mese di luglio, venne assoldato da Firenze contro Siena, devastandone per molto tempo il territorio circostante, e poi contro Perugia. Nel 1365, lo Sterz e la sua compagnia entrarono al servizio dello Stato della Chiesa e del Regno di Napoli. Affront\u00f2 nuovamente i perugini guidati da Anichino di Bongardo, che gli inflissero una dura sconfitta. Lo Sterz e le sue truppe si allontanarono e si diressero in Toscana dove vennero attaccati e sconfitti dalle truppe pontificie e angioine.\nNel novembre 1366, fu assoldato da Perugia sempre contro i pontifici. I perugini poi non fidandosi dello Sterz, lo accusarono di tradire il comune a favore del cardinale e condottiero pontificio Egidio Albornoz, e per ci\u00f2 lo arrestarono e lo decapitarono."}
{"id": "2776795", "revid": "1573940", "url": "https://it.wikipedia.org/wiki?curid=2776795", "title": "Saga pedo", "text": "La stregona dentellata (\"Saga pedo\" ) \u00e8 un ortottero appartenente alla famiglia Tettigoniidae.\nDescrizione.\nLa stregona dentellata \u00e8 uno degli insetti pi\u00f9 grandi d'Europa raggiungendo anche 12 cm da adulto di cui 4 costituiti dall'ovopositore. Presenta delle antenne lunghe e filiformi, sulle forti zampe anteriori e mediane sono presenti delle spine che servono a catturare le prede di cui si nutre, le zampe posteriori sono invece molto gracili e non consentono all'animale di compiere grossi salti. Ai lati del corpo di colore verde ci sono due strisce di colore bianco-rosa. \nLe femmine sono completamente attere, mentre i pochissimi maschi (assenti in alcuni luoghi) presentano tegmine squamiformi.\nBiologia.\nAlimentazione.\n\"Saga pedo\" \u00e8 uno dei pochi ortotteri zoofagi, si nutre di altri piccoli insetti che cattura con le zampe anteriori raptatorie, in maniera simile alle mantidi.\nRiproduzione.\n\"Saga pedo\" si riproduce per partenogenesi.\nNella specie sono infatti presenti quasi solo femmine e i maschi sono davvero rarissimi. \nLe uova vengono deposte nel terreno alla fine dell'estate, prima che gli adulti muoiano. Rimangono in incubazione anche per anni, le ninfe nascono in primavera, compiono svariate mute fino a raggiungere le dimensioni dell'adulto durante l'estate. Muoiono dopo aver deposto le uova all'arrivo dei primi freddi autunnali.\nDistribuzione e habitat.\n\"Saga pedo\" vive in zone aride dei seguenti Stati: Armenia, Austria, Azerbaigian, Bulgaria, Cina, Repubblica Ceca, Francia, Germania, Ungheria, Italia, Kazakistan, Kirghizistan, Romania, Russia, Serbia, Grecia, Montenegro, Slovacchia, Spagna, Svizzera, Tagikistan, Turkmenistan, Ucraina, Uzbekistan.\nNegli Stati Uniti \u00e8 presente una popolazione introdotta."}
{"id": "2776796", "revid": "767487", "url": "https://it.wikipedia.org/wiki?curid=2776796", "title": "Connecting Rooms", "text": "Connecting Rooms \u00e8 un film del 1970 scritto e diretto da Franklin Gollings. La sceneggiatura \u00e8 basata sul racconto \"Cellist\" di Marion Hart"}
{"id": "2776798", "revid": "308179", "url": "https://it.wikipedia.org/wiki?curid=2776798", "title": "Libri Scheiwiller", "text": ""}
{"id": "2776801", "revid": "1543377", "url": "https://it.wikipedia.org/wiki?curid=2776801", "title": "Los Angeles Film Critics Association Awards 1976", "text": "La 2\u00aa edizione dei Los Angeles Film Critics Association Awards si \u00e8 tenuta il 21 dicembre 1976."}
{"id": "2776804", "revid": "1521874", "url": "https://it.wikipedia.org/wiki?curid=2776804", "title": "21 settembre", "text": "Il 21 settembre \u00e8 il 264\u00ba giorno del calendario gregoriano (il 265\u00ba negli anni bisestili). Mancano 101 giorni alla fine dell'anno.\nFeste e ricorrenze.\nCivili.\nInternazionali:\nNazionali:\nReligiose.\nCristianesimo:\nWicca:"}
{"id": "2776812", "revid": "104458", "url": "https://it.wikipedia.org/wiki?curid=2776812", "title": "Bobbista", "text": ""}
{"id": "2776814", "revid": "599013", "url": "https://it.wikipedia.org/wiki?curid=2776814", "title": "Armelle Faesch", "text": "Gioca nel ruolo di palleggiatrice nel ASPTT Mulhouse Volley-Ball.\nCarriera.\nArmelle Faesch inizia a giocare a pallavolo nelle giovani del Saint-Louis Volley-Ball dal 1991 fino al 1996, anno in cui passa all'IFVB Tolosa: resta fino al 1999.\nNel 1999 fa il suo esordio nella pallavolo professionista, nel massimo campionato francese, con il titolato club di Cannes: in tre stagioni vince tre scudetti consecutivi, tre Coppe di Francia e una Champions League nel 2002: proprio lo stesso anno ottiene la sua prima convocazione nella nazionale francese, anche se per diversi anni successivi sar\u00e0 la riserva di Karine Salinas.\nDopo due stagioni nel La Rochette Volley e una nel Volley Ball Club Riom Auvergne, nel 2005 viene ingaggiata dalla squadra della sua citt\u00e0 natale, l'ASPTT Mulhouse Volley-Ball, dove milita ancora oggi: pur non riuscendo a vincere pi\u00f9 nulla, \u00e8 arrivata per tre volte al secondo posto in campionato e una volta al secondo posto in Coppa di Francia, sempre alle spalle del Cannes. Con l'addio alla nazionale di Karine Salinas, dal 2008 \u00e8 diventata la prima palleggiatrice della nazionale francese."}
{"id": "2776818", "revid": "1566286", "url": "https://it.wikipedia.org/wiki?curid=2776818", "title": "L'abisso - Storia di una madre e di una figlia", "text": "L'abisso - Storia di una madre e di una figlia (\"Strangers: The Story of a Mother and Daughter\") \u00e8 un film per la televisione del 1979 diretto da Milton Katselas.\nBette Davis e Gena Rowlands sono madre e figlia che per diversi anni hanno vissuto come delle estranee e tentano di ricucire il loro rapporto quando alla figlia viene diagnosticato un tumore.\nPer la sua performance Bette Davis vinse il Premio Emmy come migliore attrice in una produzione televisiva."}
{"id": "2776822", "revid": "287204", "url": "https://it.wikipedia.org/wiki?curid=2776822", "title": "Salvador Cabanas", "text": ""}
{"id": "2776828", "revid": "767487", "url": "https://it.wikipedia.org/wiki?curid=2776828", "title": "Provincia di Huancabamba", "text": "La provincia di Huancabamba \u00e8 una provincia del Per\u00f9, situata nella regione di Piura.\nGeografia antropica.\nSuddivisioni amministrative.\n\u00c8 divisa in 8 distretti:"}
{"id": "2776830", "revid": "291370", "url": "https://it.wikipedia.org/wiki?curid=2776830", "title": "Matteo Salvatore", "text": "Biografia.\nCompositore e cantante di musica popolare, oltre che interprete di canti tradizionali del Gargano, Matteo Salvatore trascorre l'infanzia nella povert\u00e0 che affligge la terra nat\u00eca e l'Italia intera dopo la Prima guerra mondiale, tanto che proprio infanzia e povert\u00e0 diventano i temi maggiormente ricorrenti nei testi delle sue canzoni.\nFin dagli anni Cinquanta compone ed esegue \"ballate\" tipicamente pervase da un'aura di allegria e comicit\u00e0, e arricchite di aneddoti divertenti narrati attraverso un linguaggio caratterizzato da particolare irriverenza.\nViene scoperto da Claudio Villa, che gli fa firmare un contratto per la sua stessa etichetta, la Vis Radio: debutta cos\u00ec nel 1955 con i primi tre 78 giri, pubblicati lo stesso giorno e contenenti sei brani registrati in un'unica sessione.\nPur avendo vissuto una giovinezza di miseria e di analfabetismo, grazie all'affermarsi del talento musicale e alla forza poetica delle sue parole riesce a trovare il proprio riscatto, suscitando l'apprezzamento del pubblico e la stima da parte di diversi intellettuali, tra cui Italo Calvino, il quale afferma che \nNel 1973 la sua carriera conosce un altol\u00e0: viene infatti arrestato con l'accusa di aver ammazzato la sua compagna, la cantante Adriana Doriani; sconta una pena mite (appena 7 anni, poi diventati 4 per buona condotta), secondo le leggi della Repubblica di San Marino ove era avvenuto l'omicidio.\nTra i suoi estimatori anche Vinicio Capossela, che durante il concerto del Primo Maggio 2010 lo ha identificato come \"il pi\u00f9 grande cantore sullo sfruttamento\".\nIn una sua recente canzone, \"Italia minore\", Eugenio Bennato descrive in pochi versi il grande artista pugliese:"}
{"id": "2776837", "revid": "1005847", "url": "https://it.wikipedia.org/wiki?curid=2776837", "title": "Distretto di Huancabamba (Pasco)", "text": "Il distretto di Huancabamba \u00e8 uno degli otto distretti della provincia di Oxapampa, in Per\u00f9. Si trova nella regione di Pasco e si estende su una superficie di 1.161,78 chilometri quadrati.\nIstituito il 27 novembre 1944, ha per capitale la citt\u00e0 di Huancabamba."}
{"id": "2776840", "revid": "122876123", "url": "https://it.wikipedia.org/wiki?curid=2776840", "title": "Gordon Herbert", "text": ""}
{"id": "2776845", "revid": "118340716", "url": "https://it.wikipedia.org/wiki?curid=2776845", "title": "Drake Demon", "text": "Drake D\u00e9mon \u00e8 un personaggio secondario della serie televisiva \"Streghe\". \u00c8 interpretato dall'attore Billy Zane.\nEgli appare per la prima volta alla Scuola di Magia in sella a una motocicletta, di fronte a Paige Matthews, proponendosi come insegnante di Letteratura. Per mostrarsi degno di tal posto snocciola alla preside dell'istituto le sue credenziali: ha studiato alla Juilliard, ha recitato a Broadway e sta scrivendo un libro di memorie che (a detta sua) terminer\u00e0 nel suo letto di morte. \nDi lui sappiamo che era un Demone Mercureo, trasformato in umano da uno Stregone (Sebastian Roch\u00e9), con tre clausole: la prima che pu\u00f2 mantenere totalmente i suoi poteri, la seconda che, se li user\u00e0 in modo offensivo, gli verranno requisiti dallo stesso e lui brucer\u00e0 tra le fiamme per l'eternit\u00e0 e la terza che gli d\u00e0 un anno di vita esatto. Ci\u00f2 \u00e8 accaduto con l'aiuto del \"fantasma\" di Cole Turner che, sebbene non possa pi\u00f9 avere Phoebe, manda Drake a farle capire che non deve smettere di cercare l'amore, indicandogli lo Stregone che lo render\u00e0 umano.\nApparizioni.\nNell'episodio \"Il principe dei ladri\", a causa di un incantesimo dello Stregone (atto a far rinascere in lui la natura demoniaca ma che viene interrotto a met\u00e0 da Piper), creder\u00e0 di essere Robin Hood, ma verr\u00e0 fatto rinsavire uccidendo lo Stregone che tentava di ottenere i suoi poteri.\nNe \"Il cabaret incantato\", Drake torna nel passato assieme a Phoebe per salvare le anime dei morti al Cabaret Phantom. In questa puntata, inoltre, il suo corpo viene posseduto dallo spirito del Conte Roget, che lo usa per fuggire dalla prigione temporale.\nPassa infine l'ultimo giorno della sua vita aiutando le sorelle a ritrovare Leo, fatto sparire dagli Anziani. Poco prima di morire, convincer\u00e0 Phoebe a non rinunciare all'amore, e poi sparir\u00e0 per sempre.\nCarattere.\nDrake \u00e8 simpatico e teatrale, fin dalla sua prima apparizione, quando si presenta in tenuta da motociclista. Inoltre, per divertire le sorelle, si trasforma nel Cyrano de Bergerac o in Robin Hood.\nNonostante questa sua componente scanzonata, \u00e8 in realt\u00e0 un personaggio molto profondo e, nonostante sia stato un demone, molto buono. Infatti, come lui stesso ci dice, da quando \u00e8 nato ha letto molti libri, dai quali ha appreso i sentimenti umani, per i quali non \u00e8 mai riuscito a uccidere un innocente, mentre si sa che ha sterminato molti demoni.\nMostrer\u00e0 tutta la sua saggezza nell'ultimo dialogo con Phoebe nell'episodio \"L'amore ritrovato\", ove la convincer\u00e0 a proseguire nella ricerca del vero amore.\nInfine, dopo essere morto lontano dagli occhi dell'amata, la sua anima umana trover\u00e0 pace, dopo aver ringraziato Cole Turner per l'opportunit\u00e0 datagli.\nPoteri Magici.\nSecondo il libro delle ombre, in quanto Demone Mercureo, Drake dovrebbe poter lanciare scariche di energia termica, in grado di uccidere molti demoni minori in una sola volta; tuttavia questo potere non viene mai usato, secondo l'accordo preso con lo Stregone che l'ha reso umano. Inoltre pu\u00f2 trasformare il proprio aspetto e quello degli altri. Pu\u00f2 inoltre teletrasportarsi ovunque voglia.\nLo vediamo inoltre utilizzare alcune formule magiche nell'episodio \"Il cabaret incantato\"."}
{"id": "2776847", "revid": "1005847", "url": "https://it.wikipedia.org/wiki?curid=2776847", "title": "Provincia di Ayabaca", "text": "La provincia di Ayabaca \u00e8 una provincia del Per\u00f9, situata nella regione di Piura.\nGeografia antropica.\nSuddivisioni amministrative.\n\u00c8 divisa in 10 distretti:"}
{"id": "2776850", "revid": "92723", "url": "https://it.wikipedia.org/wiki?curid=2776850", "title": "Diocesi di Battery", "text": ""}
{"id": "2776858", "revid": "767487", "url": "https://it.wikipedia.org/wiki?curid=2776858", "title": "Flying over Everest", "text": "Flying over Everest \u00e8 un documentario del 2004 diretto da Fabio Toncelli e prodotto da SD Cinematografica.\nIl film \u00e8 stato presentato al centro fieristico le Ciminiere a Catania ed \u00e8 stato proiettato in varie manifestazione a livello internazionale anche in Nuova Zelanda, Stati Uniti, Italia, Spagna, Francia, Canada e Russia. Ha vinto diciotto premi tra cui un premio al Mountainfilm in Telluride e uno al Festival cinematografico internazionale di Mosca.\nTrama.\nRacconta l'avventura di Angelo D'Arrigo, primo uomo a sorvolare l'Everest in deltaplano."}
{"id": "2776859", "revid": "92723", "url": "https://it.wikipedia.org/wiki?curid=2776859", "title": "Arcidiocesi malankarese di Trivandrum", "text": ""}
{"id": "2776867", "revid": "110157", "url": "https://it.wikipedia.org/wiki?curid=2776867", "title": "Sassenburg", "text": "Sassenburg \u00e8 un comune di 10.956 abitanti della Bassa Sassonia, in Germania.\nAppartiene al circondario (\"Landkreis\") di Gifhorn (targa GF)."}
{"id": "2776876", "revid": "1396213", "url": "https://it.wikipedia.org/wiki?curid=2776876", "title": "Film con maggiori incassi nella storia del cinema", "text": "Questa \u00e8 la classifica dei film che hanno incassato maggiormente in tutto il mondo. In totale sono 48 i film che hanno incassato pi\u00f9 di 1 miliardo di dollari e 5 di questi (\"Avatar\", ', \"Titanic\", ' e \"\") hanno incassato pi\u00f9 di 2 miliardi. Tenendo invece conto del tasso d'inflazione (del 2020), sono 4 i film che hanno incassato pi\u00f9 di 3 miliardi di dollari (\"Via col vento\", \"Avatar\", \"Titanic\" e \"Guerre stellari\").\nIl botteghino mondiale ha come moneta di riferimento il dollaro statunitense, inoltre questa classifica non tiene conto del tasso d'inflazione e della variazione del cambio della moneta delle singole nazioni in cui il film \u00e8 uscito, e non tiene conto del sovrapprezzo delle uscite in 3D o IMAX. Da considerare inoltre che nell'ultimo decennio si \u00e8 verificata una crescita enorme dei mercati asiatici (soprattutto Cina e Corea del Sud) che per alcuni film possono anche rappresentare pi\u00f9 del 25% dell'incasso complessivo. Da notare infine che tutti i film in classifica sono stati prodotti e/o distribuiti da una delle \"cinque grandi\" case di produzione.\nClassifica dei film con maggiori incassi.\nLa classifica sottostante, non corretta secondo il tasso d'inflazione, \u00e8 aggiornata al 27 febbraio 2022."}
{"id": "2776878", "revid": "298229", "url": "https://it.wikipedia.org/wiki?curid=2776878", "title": "Eamon Wood", "text": "Eamon \u00e8 un tennista diversamente abile e gioca su una carrozzina."}
{"id": "2776880", "revid": "110157", "url": "https://it.wikipedia.org/wiki?curid=2776880", "title": "Barwedel", "text": "Barwedel \u00e8 un comune di 1.057 abitanti della Bassa Sassonia, in Germania.\nAppartiene al circondario (\"Landkreis\") di Gifhorn (targa GF) ed \u00e8 parte della comunit\u00e0 amministrativa (\"Samtgemeinde\") di Boldecker Land."}
{"id": "2776881", "revid": "339392", "url": "https://it.wikipedia.org/wiki?curid=2776881", "title": "Telesphore Toppo", "text": ""}
{"id": "2776884", "revid": "599013", "url": "https://it.wikipedia.org/wiki?curid=2776884", "title": "Cr\u00e9tonne", "text": ""}
{"id": "2776885", "revid": "92723", "url": "https://it.wikipedia.org/wiki?curid=2776885", "title": "Diocesi di Marthandom", "text": ""}
{"id": "2776886", "revid": "767487", "url": "https://it.wikipedia.org/wiki?curid=2776886", "title": "Ben Weekes", "text": "Ben \u00e8 un tennista diversamente abile e gioca su una carrozzina. Il suo coach \u00e8 Kathy Fahim. La sua superficie preferita \u00e8 il cemento."}
{"id": "2776888", "revid": "1718925", "url": "https://it.wikipedia.org/wiki?curid=2776888", "title": "Strangelove (singolo)", "text": "Strangelove \u00e8 il primo singolo dei Depeche Mode estratto dall'album \"Music for the Masses\", pubblicato il 27 aprile del 1987.\n\u00c8 arrivata alla posizione numero 16 in Regno Unito, alla 76 negli Stati Uniti, alla 16 in Italia e alla posizione numero 2 in Germania e Sudafrica.\nCi sono tre versioni del brano: la versione originale dura 3\u00a0min e 47\u00a0s, la versione del 1988 6\u00a0min e 32\u00a0s e la versione del disco dura 4\u00a0min e 55\u00a0s.\nLa canzone \u00e8 presente nelle raccolte \"The Singles 86-98\", \"The Best of Depeche Mode, Volume 1\" e in versione remixata nella raccolta remix \"Remixes 81-04\"\nVideo musicale.\nIl video \u00e8 stato diretto da Anton Corbijn che ha utilizzato riprese in Super 8 e in bianco e nero, effettuate in vari scenari di Parigi, sia in interni che in esterni. La band \u00e8 anche protagonista di sequenze montate al contrario e di animazione e appare muta in tutte le situazioni tranne il ritornello eseguito da Gahan. La sceneggiatura prevede la presenza di due modelle (una delle quali era la compagna del regista) dallo stile dark. Le parti in cui comparivano in abbigliamento discinto furono respinte da MTV Usa per cui fu ripresentata un'edizione censurata, sostituendole con altre immagini del gruppo.\nUna parte del video \u00e8 stata utilizzata nella successiva \"Martyr\".\nStrangelove '88.\nNel 1988 la canzone venne ripubblicata come singolo solo negli Stati Uniti.\nQuesta nuova versione \u00e8 arrivata alla posizione numero 50.\nVideo.\nIl video di questa versione \u00e8 diretto da Martyn Atkins. \u00c8 stato inserito nella raccolta The Videos 86&gt;98.\nPerformance dal vivo.\nIl brano venne eseguito dal vivo durante il \"Music for the Masses Tour\" nel 1987-1988 ed il \"The World Violation Tour\" nel 1990 per essere poi accantonato nei tour successivi, compreso il The Singles Tour. Dopo una lunga assenza, la canzone fu riproposta durante il \"Tour of the Universe\" nel 2009.\nIl brano venne suonato al Festivalbar 1987 assieme a \"Never Let Me Down Again\"."}
{"id": "2776894", "revid": "125135308", "url": "https://it.wikipedia.org/wiki?curid=2776894", "title": "Zubair", "text": "Il giacimento di Zubair \u00e8 un campo petrolifero che si trova nel sud dell'Iraq, a ovest di Bassora. \u00c8 uno dei maggiori giacimenti del mondo. Fu scoperto nel 1949. Ha 4,5 Gbbl di riserve provate a attualmente (gennaio 2010) produce circa 200 kbbl/g ma i prossimi anni, secondo i piani di espansione del giacimento, la produzione dovrebbe raggiungere 1,2 Mbbl/g\nLo sviluppo del giacimento \u00e8 in mano ad un consorzio guidato da Eni (32.81%) con Occidental Petroleum Corporation (23.44%), Korea Gas Corporation (18.75%) e la compagnia statale irachena Missan Oil Company (25%)."}
{"id": "2776898", "revid": "92723", "url": "https://it.wikipedia.org/wiki?curid=2776898", "title": "Eparchia di Pathanamthitta", "text": "Leparchia di Pathanamthitta (in latino: \"Eparchia Pathanamthittensis\") \u00e8 una sede della Chiesa cattolica siro-malankarese in India suffraganea dell'arcieparchia di Trivandrum. Nel 2019 contava 40.420 battezzati su 1.333.500 persone. \u00c8 retta dall'eparca Samuel Mar Irenios (Kattukallil).\nTerritorio.\nL'eparchia estende la sua giurisdizione sui fedeli cattolici di rito siro-malankarese del distretto di Pathanamthitta nello stato indiano del Kerala.\nSede eparchiale \u00e8 la citt\u00e0 di Pathanamthitta, dove si trova la cattedrale di San Pietro.\nIl territorio \u00e8 suddiviso in 100 parrocchie.\nStoria.\nL'eparchia \u00e8 stata eretta il 25 gennaio 2010, ricavandone il territorio dall'arcieparchia di Trivandrum.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava su una popolazione di 1.333.500 persone 40.420 battezzati, corrispondenti al 3,0% del totale."}
{"id": "2776902", "revid": "92723", "url": "https://it.wikipedia.org/wiki?curid=2776902", "title": "Eparchia di Puthur", "text": "L'eparchia di Puthur (in latino: \"Eparchia Puthurensis\") \u00e8 una sede della Chiesa cattolica siro-malankarese in India suffraganea dell'arcieparchia di Tiruvalla. Nel 2019 contava 3.500 battezzati. \u00c8 retta dall'eparca George Kalayil.\nTerritorio.\nL'eparchia estende la sua giurisdizione sui fedeli cattolici di rito siro-malankarese dei distretti di Kannada Meridionale, Udupi, Mysore, Chamarajanagar, Kodagu, Hassan, Chickmagalur, Shimoga e Mandya nello stato indiano del Karnataka.\nSede eparchiale \u00e8 la citt\u00e0 di Puthur, dove si trova la procattedrale di Santa Maria.\nIl territorio \u00e8 suddiviso in 29 parrocchie.\nStoria.\nL'eparchia \u00e8 stata eretta il 25 gennaio 2010, ricavandone il territorio dall'eparchia di Battery.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 3.500 battezzati."}
{"id": "2776906", "revid": "884077", "url": "https://it.wikipedia.org/wiki?curid=2776906", "title": "Serie A1 1997-1998 (rugby a 15)", "text": "La serie A1 1997-98 fu il 68\u00ba campionato nazionale italiano di rugby a 15 di prima divisione.\n su un'insolita struttura a gironi con ripescaggio della prima squadra classificata della poule-salvezza, e inizi\u00f2 a novembre con un calendario che favorisse i raduni della Nazionale impegnata nei \"test match\" con le squadre dell'allora Cinque Nazioni.\nTale torneo vide il tramonto definitivo dell' targato Silvio Berlusconi, alla sua ultima stagione di sempre in prima divisione e, di fatto, l'inizio della fine del club che si protrasse per tutto il primo decennio del secolo successivo: la squadra, dopo il previsto smantellamento della polisportiva rossonera, e privata di alcuni elementi di rilievo, non riusc\u00ec a qualificarsi ai \"play-off\" e a fine stagione, pur non essendo retrocessa, cedette giocatori e titolo sportivo al che, dalla stagione successiva, prese il nome di \"Amatori &amp; Calvisano\". Anche una volta riacquisito il proprio titolo sportivo nel 2002, l'Amatori non ritorn\u00f2 mai in pi\u00f9 in massima divisione prima dello scioglimento societario nel 2011.\nIl giunse alla sua decima finale sulle undici edizioni di campionato a \"play-off\" fino ad allora disputati; avversario di turno il che, allo stadio Dall'Ara di Bologna, fu regolato al termine di una gara chiusa e senza mete finita 9-3 per i trevigiani, frutto di tre piazzati di Lance Sherrell per il Benetton e di uno di Clive Berry per i padovani.\nIl e il retrocedettero in serie A2; da segnalare, inoltre, il ritorno in A1 delle a 19 anni dal loro scioglimento avvenuto nel 1978; il gruppo sportivo della Polizia di Stato, nel frattempo migrato da Padova a Roma passando anche per Milano, riusc\u00ec a guadagnare un'agevole salvezza.\nFormula.\nIl campionato fu diviso in due fasi: la prima fase di due gironi da sei squadre ciascuno: le prime tre di ogni girone accedettero alla Poule scudetto mentre le ultime tre alla Poule salvezza.\nDi quest'ultima, la quinta e la sesta classificata retrocedettero in serie A2, mentre la prima fu ripescata per il turno preliminare di \"play-off\" scudetto.\nDella Poule scudetto accedettero ai \"play-off\" per il titolo le prime quattro; la terza classificata dovette affrontare un turno preliminare contro la vincitrice del campionato di A2, mentre la quarta incroci\u00f2 la vincitrice della Poule salvezza.\nEntrambi gli incontri furono in gara unica in casa delle due squadre provenienti dalla Poule scudetto, e i vincitori furono ammessi alle semifinali rispettivamente come terza e quarta classificata.\nIn semifinale la vincitrice della Poule scudetto affront\u00f2 la quarta classificata, e la seconda affront\u00f2 la terza; le gare furono con la formula dell'andata e ritorno, con la seconda gara in casa della miglior classificata nella Poule.\nLa finale fu in gara unica tra le due vincitrici delle semifinali."}
{"id": "2776911", "revid": "339392", "url": "https://it.wikipedia.org/wiki?curid=2776911", "title": "Phoebe Baxter", "text": ""}
{"id": "2776913", "revid": "33528", "url": "https://it.wikipedia.org/wiki?curid=2776913", "title": "Migrante", "text": ""}
{"id": "2776915", "revid": "486946", "url": "https://it.wikipedia.org/wiki?curid=2776915", "title": "Reingegnerizzazione inversa", "text": ""}
{"id": "2776918", "revid": "57342", "url": "https://it.wikipedia.org/wiki?curid=2776918", "title": "Teatrino Clandestino", "text": "Teatrino Clandestino \u00e8 una compagnia teatrale italiana fondata a Bologna nel 1989 da Fiorenza Menni e Pietro Babina e dal 2009 non pi\u00f9 attiva.\nStoria del Teatrino Clandestino.\nIl Teatrino Clandestino fu fondato nel 1989 da Fiorenza Menni e Pietro Babina e si \u00e8 affermato sulla scena teatrale italiana come gruppo dedito alla ricerca teatrale, sperimentando diversi metodi di comunicazione anche legati all'utilizzo, sulla scena, di novit\u00e0 tecnologiche. In questo senso, importante fu il percorso intrapresero con \"Si prega di non discutere di casa di bambola\" del 1999, che li vide indagare il rapporto tra l'attore e l'immagine digitale. Sulla stessa linea furono spettacoli come \"Otello\", \"Hedda Gabler\", \"Iliade e Madre e Assassina\".\nNel 2004 il loro spettacolo \"Madre assassina\" ha vinto il premio Ubu.\nSecondo le affermazioni dei suoi creatori, Teatrino Clandestino opera una ricerca soprattutto formale, in modo tale che contenuti universali possano trovare veicolo in un linguaggio contemporaneo.\nLa compagnia ha cessato la sua attivit\u00e0 nel 2009."}
{"id": "2776920", "revid": "647919", "url": "https://it.wikipedia.org/wiki?curid=2776920", "title": "Pan di zucchero (Sardegna)", "text": ""}
{"id": "2776922", "revid": "47767", "url": "https://it.wikipedia.org/wiki?curid=2776922", "title": "Pan di zucchero", "text": ""}
{"id": "2776923", "revid": "92723", "url": "https://it.wikipedia.org/wiki?curid=2776923", "title": "Arcidiocesi di Trivandrum dei siro-malankaresi", "text": ""}
{"id": "2776929", "revid": "1652635", "url": "https://it.wikipedia.org/wiki?curid=2776929", "title": "Rosate", "text": "Rosate (\"Ros\u00e0a\" in dialetto locale, : ) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nIdrografia.\nIl territorio del comune di Rosate \u00e8 attraversato da numerosi canali artificiali per l'irrigazione dei campi. Tutti questi canali derivano (tranne due) dal Naviglio Grande, l'imponente via d'acqua che collega il fiume Ticino a Milano. Il comune \u00e8 inoltre attraversato, lungo il suo confine occidentale, in prossimit\u00e0 di Morimondo, dal Naviglio di Bereguardo.\nRosate \u00e8 priva di bacini idrici naturali o artificiali di dimensioni considerevoli, tuttavia sono presenti alcuni fontanili attivi con acqua sorgiva.\nStoria.\nLe origini.\nL'antico villaggio di Rosate era abitato sin dall'epoca romana e dimostrazione di questo fatto sembra essere un frammento marmoreo ascrivibile all'epoca imperiale rinvenuto proprio nel territorio comunale ove si pu\u00f2 distinguere chiaramente la scritta [...]AVLLVS COM[...], accompagnata da un fascione di decorazione con foglie di acanto.\nSi ha ragione di credere ad ogni modo che il borgo fosse gi\u00e0 importante in epoca precedente, ovvero al tempo della dominazione dei Celti come sembrerebbe suggerire il toponimo tipicamente terminante in -ate, a indicare luoghi attorniati da boschi.\nIl periodo altomedievale.\nBorgo importante durante tutto l'alto medioevo, Rosate fu uno dei capoluoghi storici del \"Contado di Burgaria\", una delle contee che suddividevano la Marca di Lombardia, durante le dominazioni di Longobardi, Franchi e in parte sotto il Sacro Romano Impero Germanico. Nel X secolo divenne sede della Pieve di Santo Stefano da cui giunsero a dipendere una quarantina di parrocchie nell'area.\nIn paese si trasfer\u00ec la dinastia degli Avogadri (o Avvocati) che discendevano da un ramo collaterale della potente famiglia dei da Besate; questi iniziarono a costruire un fortilizio che finir\u00e0 con lo svilupparsi nei secoli successivi in un vero e proprio castello fortificato. Tra il 1018 ed il 1031, l'arcivescovo di Milano Ariberto da Intimiano, infeud\u00f2 la terra di Rosate ad Anselmo IV Avogadri per ricompensarlo dell'attivit\u00e0 da lui svolta come avvocato della Curia milanese, aggiungendovi la possibilit\u00e0 di erigere altri castelli nell'area, come appunto far\u00e0 a Basiano (oggi frazione del comune di Morimondo).\nIl basso medioevo.\nNel 1159 abbiamo notizia certa nel borgo di un castello (ancora oggi presente per quanto riconvertito nei secoli ad ospitare il municipio locale), che venne assaltato da Federico Barbarossa una prima volta, poi nuovamente nel 1167 ed infine dalle forze armate di Pavia nell'anno 1200. Per far fronte a questi continui attacchi, la comunit\u00e0 di Rosate deliber\u00f2 la realizzazione di nuove fortificazioni con del legname acquistato dall'abbazia di Morimondo tra il 1236 ed il 1265.\nNel 1190 Rosate ottenne il permesso di tenere settimanalmente mercato e lo sviluppo della cittadina continu\u00f2 a met\u00e0 Duecento con l'istituzione di una pescheria per l'allevamento e la pesca di prodotti ittici che veniva diretta ed amministrata per conto dei feudatari dai frati Crociferi o dai Templari; tale pescheria era attiva ancora all'epoca del Catasto Teresiano in pieno Settecento.\nPur essendo feudatari in loco, gli Avogadri non avevano ad ogni modo il controllo completo di tutta la terra dal momento che gli arcivescovi di Milano disponevano ancora di notevoli possedimenti che, a partire dal 1239, vennero infeudati dall'arcivescovo Guglielmo I da Rizolio alla famiglia nobile milanese dei Pusterla. Gli Avogadri, come valvassori degli arcivescovi milanesi, a partire dal 1180 subinfeudarono a loro volta la riscossione delle decime della pieve di Rosate dapprima alla famiglia Da Rosate e poi ai Terzaghi. La presenza della vicina abbazia di Morimondo sicuramente influenz\u00f2 la nascita sul territorio di numerose cascine ed aree agricole produttive sul modello delle grange certosine, con esempi nelle cascine Bertora e Canobbia, sopravvissute sino ai nostri pur con notevoli alterazioni.\nIl dominio visconteo e sforzesco.\nNel 1325 il castello che fu degli Avogadri, pass\u00f2 a Marco Visconti, il quale diede ordine di costruire un nuovo fortilizio che per\u00f2 non si sovrapponesse a quello esistente. A partire dalla met\u00e0 del Quattrocento, la casata degli Avogadri poteva dirsi ormai completamente decaduta al punto che non deteneva pi\u00f9 cariche pubbliche in loco e pertanto il feudo di Rosate venne rivenduto alla regia camera ducale che lo assegn\u00f2 agli Stampa e poi ai Varese (che ebbero appunto il suffisso \"da Rosate\") che dal 1493 ottennero titolo comitale grazie ad Ambrogio Varese da Rosate, protomedico di Ludovico il Moro.\nNel 1494 a Rosate sorse inoltre il monastero di Santa Maria della consolazione detto popolarmente \"della Stella\", fondato da fratelli Montanari e Candiani di Milano, retto dalle monache agostiniane. Il convento venne ad ogni modo trasferito a Milano gi\u00e0 dal 1502.\nCon la caduta di Ludovico il Moro, l'avvento dei francesi ed il ritorno degli Sforza, nel 1512 il conte Ambrogio Varese da Rosate fece formale richiesta per vedersi ripristinato il titolo di cui era stato spogliato durante la dominazione straniera; ottenne l'assenso di Massimiliano Sforza, ma nel 1521 venne nuovamente privato del titolo a favore del conte Francesco Stampa. La famiglia Varese da Rosate rientr\u00f2 in possesso del proprio titolo nel 1551.\nIl periodo spagnolo.\nNel 1523 il territorio di Rosate dovette sopportare la permanenza dell'esercito francese sceso in Italia a contrapporsi a quello imperiale per il dominio sul ducato di Milano e comandato dall'ammiraglio Bonnivet. I soldati portarono con loro la peste e la popolazione rosatese, per scampare al pericolo, fece voto di erigere una cappella campestre dedicata a San Rocco, patrono degli appestati, sulla strada che dal cimitero del paese conduceva verso Casorate Primo.\nNel 1573 san Carlo Borromeo fece la propria prima visita sul territorio della pieve di Rosate, premurandosi anche di verificare l'avvenuta chiusura del convento degli Umiliati presente sul territorio come disposto dalla bolla papale di Pio V emanata nel 1571 a seguito di un attentato subito dal Borromeo per mano di un frate di quell'ordine. Nel 1584 l'abitato venne colpito da una epidemia di vaiolo.\nNell'ottobre del 1629, anche Rosate venne colpita dalla peste manzoniana e nel giugno del 1636 a Rosate si accamparono le truppe spagnole dirette verso il ducato di Mantova dove era scoppiata da poco una guerra di successione. I franco-piemontesi, vincitori a Vigevano, invasero ed occuparono anche Rosate.\nIl dominio austriaco.\nDopo le alterne vicende del panorama storico europeo tra la fine del Seicento e l'inizio del Settecento, nel 1746 il rosatese venne occupato dapprima dagli spagnoli di Filippo V e poi dagli austriaci di Maria Teresa.\nIn questo stesso periodo le campagne di Rosate, largamente coltivate a vite, vennero intaccate dalla filossera e subirono notevoli problemi.\nCon le riforme religiose volute dall'imperatore Giuseppe II del Sacro Romano Impero sul finire del XVIII secolo, il governo austriaco incamer\u00f2 i beni del monastero di Vigano Certosino ed il castello di Coazzano che dipendevano dalla pieve di Rosate, Nel 1786 Rosate fu inserita nella provincia di Pavia. sopprimendo inoltre il capitolo canonicale della pieve che venne poi ripristinato sotto il regno di suo fratello e successore, Leopoldo II.\nDall'epoca napoleonica alla seconda guerra d'indipendenza.\nIl capitolo della pieve di Rosate venne nuovamente soppresso nel 1796 con l'avvento della Repubblica Cisalpina napoleonica ed i suoi beni vennero incamerati dal demanio. Il periodo napoleonico apport\u00f2 a Rosate la costruzione delle principali vie di comunicazione in direzione di Vermezzo. Nel 1797 il comune di Rosate venne inserito nel dipartimento del Ticino.\nCol ritorno degli austriaci nel 1815, Rosate venne integrata nel V distretto di Pavia e vennero istituite le prime scuole elementari comunali, dirette dal parroco di Gaggiano. Il 1815 fu inoltre l'anno della mote di Niccol\u00f2 Varese da Rosate, ultimo conte feudatario della citt\u00e0. Il 1823 fu l'anno in cui il rosatese Giuseppe Maria Bozzi, dopo essere stato per diversi anni prevosto ad Abbiategrasso, divenne vescovo di Mantova, e quasi contemporaneamente si manifest\u00f2 tra gli abitanti della cittadina il desiderio di ingrandire e rimodernare la propria chiesa parrocchiale, i cui lavori si conclusero quasi un decennio dopo.\nCon lo scoppio della prima guerra d'indipendenza italiana nel 1848, Rosate contribu\u00ec con notevole slancio patriottico alle spese sostenute dal governo provvisorio di Milano dopo la cacciata degli austriaci a seguito delle Cinque Giornate di Milano, inviando un ostensorio in argento, due candelabri, un aspersorio e un secchiello per l'acqua benedetta.\nNel 1859, nel pieno della seconda guerra d'indipendenza italiana, Rosate fu nuovamente al centro dei movimenti militari per l'unificazione nazionale, subendo l'occupazione delle truppe austriache che bivaccarono a lungo nelle cascine circostanti il paese per poi spostarsi dal 29 aprile di quello stesso anno in direzione di Abbiategrasso dove contavano di sorprendere i franco-piemontesi invasori; i generali francesi puntarono invece sull'attraversamento del Ticino a Ponte Nuovo di Magenta, riuscendo cos\u00ec a giocare sul tempo le lente truppe imperiali. Dopo la Battaglia di Magenta, il 7 giugno 1859 a Rosate entr\u00f2 trionfante il generale francese Neil.\nDall'unit\u00e0 d'Italia a oggi.\nNel 1860, appena dopo la cacciata degli austriaci dalla Lombardia, l'ormai libero comune di Rosate deliber\u00f2 l'acquisto dell'antica e pericolante chiesa di San Maurizio nel centro cittadino con l'intento di costruirvi in loco la nuova sede del municipio locale che venne completata nove anni dopo.\nNel 1911 venne aperto il primo asilo infantile comunale, mentre al 1888 risaliva l'idea della costruzione delle prime scuole elementari che verranno completate in seguito.\nDurante la prima guerra mondiale, il comune di Rosate ebbe 57 caduti in tutto, ma ancor pi\u00f9 vittime miet\u00e9 in quello stesso periodo l'influenza spagnola, portata in paese da un militare al fronte che ne era infetto che riusc\u00ec ad essere arginata solo l'anno successivo.\nNel periodo del fascismo, venne realizzata a Rosate un'importante opera pubblica consistente in una fognatura comunale che andava a sostituirsi a un canale di scolo generale realizzato anni prima.\nDopo la fine della seconda guerra mondiale e l'istituzione della Repubblica Italiana, Rosate venne chiamata a fronteggiare un nuovo dramma: dopo settimane di intense piogge, per lo straripamento di molti dei canali irrigatori presenti sul territorio comunale, quasi tutto il paese rimase allagato, con picchi in alcune case di un metro d'altezza. La medesima alluvione si ripet\u00e9 anche nel 1967.\nSimboli.\nLa descrizione araldica dello stemma \u00e8 la seguente:\nLa descrizione araldica del gonfalone \u00e8 la seguente:\nLo stemma del comune di Rosate \u00e8 uno stemma \"parlante\" in quanto richiama apertamente l'origine del nome del borgo stesso, che deriva dall'elaborazione dei due antichi stemmi delle due famiglie pi\u00f9 note nella storia del comune, i \"da Roxato\" di origine longobarda e i Varese da Rosate. Il primo, riportato nel XV secolo nello \"Stemmario Trivulziano\", \u00e8 cos\u00ec blasonabile: \"D'argento, alla rosa recisa di rosso, bottonata d'oro, i sepali, lo stelo e le foglie di verde\". Quello dei Varese da Rosate \u00e8 invece noto dal 1493 e blasonato poi nel Dizionario storico-blasonico del Crollalanza.\nMonumenti e luoghi d'interesse.\nArchitetture religiose.\nChiesa Prepositurale di Santo Stefano.\nLa chiesa prepositurale di Rosate affonda le proprie radici all'istituzione della pieve locale nel X secolo, con la costruzione di un primo tempio sacro di stile romanico a partire dal 1059. L'antichit\u00e0 della struttura \u00e8 dimostrata dalla presenza di un battistero (da cui il termine di chiesa battesimale concesso a tutte le capopievi) di forma esagonale che gi\u00e0 viene rilevata in una planimetria dell'edificio del 1573 e che era sicuramente pi\u00f9 antica.\nDopo diverse mutazioni, la chiesa venne ricostruita nelle forme attuali a partire dal 1836. Gi\u00e0 dal 1803 erano ad ogni modo stati intrapresi dei primi lavori: su iniziativa del prevosto Giandomenico Rognoni e col contributo popolare, il campanile della chiesa prepositurale era stato rialzato. Il primo progetto per la costruzione della chiesa venne preso in considerazione nel 1827 e venne affidato a Luigi Cagnola, celebre architetto dell'Arco della Pace di Milano, il quale per\u00f2 present\u00f2 un progetto giudicato eccessivamente monumentale e dispendioso e per questo si ripieg\u00f2 su un progetto pi\u00f9 modesto presentato alla commissione incaricata dall'architetto Annibale Ratti che mirava a recuperare il campanile e alcune parti del presbiterio gi\u00e0 esistenti in loco. La cifra necessaria a realizzare il nuovo progetto viene reperita tramite un mutuo contratto col Pio Istituto Elemosiniere di Pavia, oltre ad accettare un prestito del facoltoso rosatese Mario Corsi ed a vendere la chiesa di San Salvatore a Bettola e quella di San Martino di Rosate, concedendo per\u00f2 alla parrocchia di continuare ad officiare le messe in quest'ultima sino a quando non fosse stata completata la fabbrica della nuova chiesa.\nSul campanile della chiesa prepositurale troviamo un concerto di 8 campane in Sib2 fuse dalla Fonderia Barigozzi di Milano nel 1888; la sesta campana venne rifusa nel 1952 dalla Fonderia Luigi Ottolina di Seregno. Sul campanile \u00e8 inoltre stata recuperata e ripristinata la vecchia tastiera per il suono \"a festa\" delle campane.\nIl campanile \u00e8 alto in tutto 44 metri.\nIl Sib2 ha un diametro di 161\u00a0cm, superando la campana maggiore di Casorate Primo (Si2) di soli 10\u00a0cm. Inoltre il concerto avendo 8 campane \u00e8 uno dei 2 concerti pi\u00f9 grandi per numero del decanato di Abbiategrasso, alla pari dei concerti di Vermezzo con Zelo (Chiesa di San Zenone) anche questo con 8 campane\nArchitetture civili.\nCastello.\nIl castello sito nel borgo di Rosate ha origine nel pieno medioevo, probabilmente ricalcando quella che era la piantina di un antico fortilizio romano. Le prime notizie di una struttura difensiva a Rosate risalgono al 1159 quando esso venne assediato e conquistato dalle truppe di Federico Barbarossa, per poi subire un nuovo assedio dalle forze armate della citt\u00e0 di Pavia nell'anno 1200. Esso venne ricostruito nelle forme attuali tra il 1323 ed il 1329 dalla famiglia milanese dei Torriani, ma gi\u00e0 con l'avvento alla signoria di Milano dei Visconti esso perse gran parte delle proprie funzioni difensive.\nLa struttura, pesantemente rimaneggiata nel corso dei secoli, si presenta oggi come una costruzione in mattoni ed intonaco, caratterizzata da una torretta a tre piani, contraddistinta in facciata da una pregevole finestra ad arcate multiple in cotto, il tutto sovrastato da una merlatura alla ghibellina. Sono ancora chiaramente visibili degli scassi nei muri per i bolzoni del ponte levatoio che un tempo garantiva o bloccava l'accesso alla struttura.\nLo scrittore e storico Tommaso Grossi, raccont\u00f2 nel suo romanzo \"Marco Visconti\" una tragedia consumatasi proprio a Rosate. Invaghitosi della giovane Bice Del Balzo, figlia del conte Del Balzo, Marco decise di sposarla ad ogni costo, anche a costo di scontrarsi col cugino che con lei aveva promesso di sposarsi. Tra i due scoppi\u00f2 il duello, ma intanto Marco aveva dato ordine di far rapire segretamente la ragazza e di rinchiuderla nei sotterranei del castello di Rosate. Pentitosi del male causato, Marco si riappacific\u00f2 col cugino, gli diede il suo consenso al matrimonio e si port\u00f2 con lui a prelevare la ragazza, ma si rese conto che questa, presa dalla disperazione, si era gi\u00e0 uccisa.\nI mulini e le pile.\nDelle decine di mulini e pile per il riso (luoghi ove si eseguiva meccanicamente la pilatura dei chicchi) attivi in Rosate, fino agli anni cinquanta del novecento, solo il mulino di via Gallotti (mulino delle Umiliate) rimane attivo e regolarmente funzionante.\nLe cascine.\nCascina Contina.\nDal 1997 la cascina e i terreni circostanti ospitano una comunit\u00e0 di recupero per situazioni disagiate di vario genere. Nasce dall'esperienza della Associazione di Volontariato Comunit\u00e0 Agricola Tainate, che ha iniziato nel 1981 la propria attivit\u00e0 nel campo dell'accoglienza e del recupero dei giovani tossicodipendenti.\nCascina Gaggianese.\nIl nome della cascina deriva da \"gaggio\", parola longobarda traducibile in \"propriet\u00e0 recintata\", quindi di uso esclusivo, ed \u00e8 un indizio quasi sicuro dell'antichit\u00e0 del luogo. Ci\u00f2 non significa che gli edifici siano altrettanto antichi; comunque nel catasto del 1558 la localit\u00e0 appare staccata da Rosate e censita a parte, almeno fino al '700.\nCascina Longona.\nIl nome della cascina deriva dalla famiglia che l'ebbe costruita. Precisamente si tratta di Giovanni Longoni, commerciante milanese, che nel 1476 inizi\u00f2 l'attivit\u00e0 con un mulino mosso dalla roggia Gambirone che usciva dal Naviglio Grande (poi chiamata Longona fino alla cascina), dopo aver ottenuto il permesso ducale. Presso la cascina sorgeva pure un oratorio dedicato a Sant'Ambrogio.\nAttualmente \u00e8 di propriet\u00e0 della Famiglia Invernizzi che praticano l'allevamento di bovini da latte. In passato, dagli anni sessanta fino al 1972, parte della cascina era utilizzata dall'allevamento di suini di Antonio Codazzi.\nCascina di Mezzo.\nRistrutturata nei primi anni '90, dal 2009 ha convertito la sua attivit\u00e0 produttiva, destinando circa 2 ha alla produzione di frutti di bosco: in particolare viene coltivato il mirtillo gigante americano, oltre a fragole, more e lamponi. La produzione viene destinata alla vendita diretta, presso i locali della stessa azienda. Nel 2015 \u00e8 stato impiantato un frutteto con prevalenza di variet\u00e0 antiche; nel 2016 \u00e8 stato realizzato un impianto di bamb\u00f9 gigante destinato alla commercializzazione.\nLa cascina \u00e8 visitabile e vanta un antico forno, dove in tempi lontani confluivano da altre fattorie per panificare. Anticamente faceva parte del podere della cascina Confaloniera.\nCascina Confaloniera.\nRecentemente ristrutturata e adibita a residenza condominiale, la cascina Confaloniera \u00e8 uno dei luoghi storici del paese. Sorge a ridosso degli antichi fossati a sud del borgo, ed \u00e8 ancora visibile la parte antica, originaria, costituita dalla porzione comprendente la colombaia, evoluzione di un luogo fortificato un tempo utilizzato come punto di avvistamento. Le colombaie o \"colombere\" erano edifici abitati da nobili secondo il modello delle case-torri; l'allevamento dei colombi era infatti praticato solo da famiglie benestanti che potevano adattare a tale scopo l'ultimo piano della loro casa.\nIl nome della cascina trae origine da una delle nobili famiglie che l'ebbero in propriet\u00e0 dal 1619 alla prima met\u00e0 del '700: i Confalonieri.\nLa troviamo invece citata per la prima volta col nome di \"Cascina di Sopra\", in un atto catastale redatto nel 1558. Qui vengono riportati per ogni localit\u00e0 i maggiori proprietari dei quali si fornisce, tra parentesi, la superficie espressa in pertiche relative alle sole abitazioni (ASCMi fondo localit\u00e0 foresi, cartella 339 e 40). Negli atti risulta che la cascina apparteneva a Fabrizio Avvocati (o Avogadri) la cui propriet\u00e0 si estendeva per 685 pertiche. Dal Catasto Teresiano del 1755 si evince invece il passaggio della propriet\u00e0 dai Confalonieri ai Visconti: proprietario della cascina \u00e8 ora il conte Giovan Battista Visconti del fu Giuseppe.\nNel foglio 547 la cascina viene descritta come \"casa da massaro con pila\" in mappa al n.544 ed aia al n.545 di 14 pertiche (9.163,252\u00a0m\u00b2) per un valore catastale di 152 scudi e lire 4.\nDal 1761 fittavoli erano i fratelli Cattaneo mentre nella seconda met\u00e0 dell'800 pass\u00f2 di propriet\u00e0 al deputato socialista Giuseppe Gallotti che alla sua morte, il 14 marzo 1887, la lasci\u00f2 in eredit\u00e0 al figlio. Nei primi anni del '900 fittavoli erano i Torriani, anni in cui il fondo fu diviso in tre distinte propriet\u00e0.\nIl Dojo dei Cordini\nL'antico Dojo dei Cordini risale probabilmente secondo gli esperti al VI secolo a.C. Progettato e strutturato da Fidia il famoso architetto e scultore della Magna Grecia, questo meraviglioso tempio aureo fu costruito con l'intenzione di ospitare i Cordini, i quali secondo la leggenda lombarda erano esseri mostruosi, dalle sembianze analoghe ai capelli di Medusa,I quali erano giunti in Terra a dominare il popolo rosatese, per poi tornare al loro luogo d'origine ovvero la Citt\u00e0 d'Argento, oggi comunemente conosciuta come Motta Visconti\nSociet\u00e0.\nEvoluzione demografica.\nGli abitanti di Rosate possono assumere due nomi: Rosatesi o Rosatini.\nRosatesi sono coloro che si sono trasferiti da altro comune, Rosatini invece usano autodefinirsi i nativi del luogo.\nCultura.\nBiblioteche.\nLa biblioteca parrocchiale don Luigi Negri, collocata in fronte alla piazza principale del paese, fu fondata nel 1985, nel 2019 \u00e8 stata ceduta dalla Diocesi al Comune in comune accordo.\nMusica.\nRosate \u00e8 la localit\u00e0 in cui vive il cantautore Renato Pareti co-autore del brano \"come si cambia\" portato al successo da Fiorella Mannoia.\nArte.\nA Rosate risiede l'artista figurativo Pietro Dell'Aversana autore di meravigliose opere paesaggistiche.\nSport.\nHa sede nel comune la societ\u00e0 di calcio Polisportiva Rosatese, che ha disputato campionati dilettantistici regionali. \nNell\u2019Oratorio San Luigi \u00e8 presente anche la squadra dell\u2019Olimpia 94. Sono inoltre presenti altre societ\u00e0 sportive di volley, basket, arti marziali."}
{"id": "2776936", "revid": "155634", "url": "https://it.wikipedia.org/wiki?curid=2776936", "title": "Australian Open 1993 - Singolare maschile", "text": "Jim Courier ha battuto in finale Stefan Edberg 6-2 6-1 2-6 7-5."}
{"id": "2776937", "revid": "92723", "url": "https://it.wikipedia.org/wiki?curid=2776937", "title": "Arcidiocesi di Tiruvalla", "text": ""}
{"id": "2776944", "revid": "465169", "url": "https://it.wikipedia.org/wiki?curid=2776944", "title": "Finlandia all'Eurovision Song Contest 2010", "text": "La Finlandia ha scelto la sua canzone per l'Eurovision Song Contest 2010 attraverso il Laulukilpailu, uno show organizzato in quattro serate, tre semifinali ed una finale. Il nuovo sistema di selezione finlandese, il \"Laulukilpailu\", ha sostanzialmente le stesse caratteristiche dell\"'Euroviisut\", utilizzato in passato.I vincitori del Laulukilpailu sono risultati essere i Kuunkuiskaajat, con una canzone folk lappone, \"Ty\u00f6lki ell\u00e4\u00e4\".\nPartecipanti al \"Laulukilpailu\".\nSelezione via internet.\nPer la prima volta, YLE ha deciso di lasciare al pubblico finlandese la possibilit\u00e0 di scegliere tre canzoni attraverso una selezione via internet. Tra i partecipanti alla selezione, il pi\u00f9 conosciuto in ambito eurovisivo era Geir R\u00f6nnig, rappresentante della Finlandia nel 2005 con la canzone \"Why?\"\nI tre vincitori del round preliminare di selezione via internet sono stati:\nAll'Eurofestival.\nLa Finlandia garegger\u00e0 nella prima semifinale, il 25 maggio, e si esibir\u00e0 tra i primi otto, come stabilito dall'estrazione effettuata il 7 febbraio."}
{"id": "2776945", "revid": "154326", "url": "https://it.wikipedia.org/wiki?curid=2776945", "title": "Ayatollah Kashani", "text": ""}
{"id": "2776946", "revid": "339392", "url": "https://it.wikipedia.org/wiki?curid=2776946", "title": "Pearl Russel", "text": ""}
{"id": "2776947", "revid": "29478", "url": "https://it.wikipedia.org/wiki?curid=2776947", "title": "Porto Principe", "text": ""}
{"id": "2776949", "revid": "287204", "url": "https://it.wikipedia.org/wiki?curid=2776949", "title": "Pan di Zucchero (Alpi Cozie)", "text": "Il Pan di Zucchero (3.208 - \"Pain de Sucre\" in francese) \u00e8 una montagna delle Alpi del Monviso nelle Alpi Cozie, lungo la frontiera tra Italia e Francia.\nCaratteristiche.\nLa montagna \u00e8 collocata tra il Colle dell'Agnello e la Rocca Rossa; proseguendo la cresta si arriva al Pic d'Asti. Il suo versante occidentale digrada abbastanza dolcemente verso il colle dell'Agnello mentre gli altri versanti sono molto pi\u00f9 aspri. In particolare il versante sud precipita sui prati sottostanti.\nLa vetta si presenta come una cresta di direzione ovest-est. Sul punto pi\u00f9 elevato \u00e8 collocata una piccola croce.\nSalita alla vetta.\nla via normale di salita alla vetta si sviluppa lungo il suo versante ovest in territorio francese e non presenta particolari difficolt\u00e0. Si pu\u00f2 partire dal \"Rifugio Agnel\" (2.550\u00a0m) e passando dal \"Col Vieux\" (2.806\u00a0m); in alternativa si pu\u00f2 partire nei pressi del colle dell'Agnello e salire seguendo da vicino la linea di confine tra l'Italia e la Francia. Con gli sci si pu\u00f2 salire da Chianale con un itinerario scialpinistico per \"Ottimi Sciatori\" (OS)."}
{"id": "2776950", "revid": "281901", "url": "https://it.wikipedia.org/wiki?curid=2776950", "title": "Rinnovazione del bosco", "text": ""}
{"id": "2776954", "revid": "729019", "url": "https://it.wikipedia.org/wiki?curid=2776954", "title": "Castello marchesale", "text": "Il Castello marchesale \u00e8 sito a Palmoli, in provincia di Chieti.\nIl castello venne costruito dai Pandulfo-Di Sangro dei Conti di Monteodorisio. Nel 1095, mentre il palazzo marchesale risale al XV secolo e la cappella di San Carlo al 1772 costruito dal marchese Severino di Gagliati. Recenti scavi archeologici hanno portato alla luce dei resti di ceramica invetriata dell'XI secolo emersi perlopi\u00f9 nell'intercapedine posta tra la torre circolare vecchia e la torre poligonale.\nDescrizione.\nIl castello \u00e8 posto nel quartiere nord del paese chiamato Le Coste a difesa del fiume Treste. Il maniero consta di una torre di forma dodecagonale forse di origine cinquecentesca che ha inglobato una torre circolare, il palazzo dei Severino-Longo e la chiesa di San Carlo Borromeo. Fino agli inizi del XX secolo vi era anche una torre detta il \"Torrione\" provvista di muri verticali privi di scarpa. Un giardino interno al castello \u00e8 munito di casematte per la difesa del palazzo marchesale. Il materiale prevalente per la costruzione \u00e8 la pietra calcarea locale e talora ben squadrata (nei cantonali d'angolo o negli archi di sostegno. Per i cornicioni viene usato il laterizio (mattoni e coppo disposti su file e sporgenti sulla facciata. I ballatoi dei balconi sono realizzati in pietra calcarea pi\u00f9 compatta detta pietra d'Istria. Sparsi qua e l\u00e0 si possono ammirare degli elementi architettonici in arenaria di colore grigio-verdastro come nel palazzo marchesale. Delle indagini hanno portato alla luce delle mura urbane ed un condotto idrico in mattoni limitrofo alla scarpa del lato sud del torrione poligonale.\nMuseo della civilt\u00e0 contadina e dei castelli abbandonati del Vastese.\nIl museo \u00e8 sito in un'ala del castello. La collezione comprende una mostra di reperti archeologici. Nel 2007 \u00e8 stata allestita la sezione etnografica.\nBibliografia.\nAutori Vari, \"Palmoli - Il Castello\" in Guida ai Castelli d'Abruzzo, pag. 142, Carsa Edizioni, 2000 Pescara ISBN 88-85854-87-7"}
{"id": "2776957", "revid": "1782831", "url": "https://it.wikipedia.org/wiki?curid=2776957", "title": "The Game (Disturbed)", "text": "The Game \u00e8 un brano di \"The Sickness\", album d'esordio del gruppo musicale alternative metal statunitense Disturbed."}
{"id": "2776959", "revid": "399", "url": "https://it.wikipedia.org/wiki?curid=2776959", "title": "Museo della civilt\u00e0 contadina e dei castelli abbandonati del Vastese", "text": ""}
{"id": "2776960", "revid": "339392", "url": "https://it.wikipedia.org/wiki?curid=2776960", "title": "P. Baxter", "text": ""}
{"id": "2776971", "revid": "110157", "url": "https://it.wikipedia.org/wiki?curid=2776971", "title": "Chiesa di Santa Maria delle Grazie (Palmoli)", "text": "La chiesa di Santa Maria delle Grazie \u00e8 sita in via Veneto a Palmoli in provincia di Chieti.\nGi\u00e0 esistente in precedenza, fu interamente ricostruita nel XVII secolo, sotto il patronato dei marchesi Gagliati. La torre campanaria realizzata in arenaria \u00e8 del XVI secolo. Anticamente doveva fungere da torre difensiva.\nLa facciata consta di rosone quadrangolare con gli angoli arrotondati verso l'interno e di timpano. Il campanile, con base quadrangolare, ha una cuspide piramidale.\nL'interno della chiesa \u00e8 a tre navate. Nella cantoria \u00e8 posto un organo con prospetto suddiviso da paraste e decorazioni lignee dorate. L'organo non \u00e8 suonabile, le canne sono 25 e distribuite su tre campate.\nNell'interno \u00e8 custodito dal 1824 il corpo di san Valentino, di cui era presente gi\u00e0 nel 1704 la reliquia del braccio. La cappella fu realizzata tra il 1898 ed il 1904 su progetto dell'ingegner Rota.\nCollegamenti esterni.\nInformazioni tratte dal testo e dalle foto della del sito TrignosinelloTurismo"}
{"id": "2776972", "revid": "1632387", "url": "https://it.wikipedia.org/wiki?curid=2776972", "title": "Dubstep", "text": "La Dubstep \u00e8 un genere di musica elettronica nata ufficialmente a Londra nei primi anni 2000 nella scena garage del Regno Unito. Deriva dalla 2step e dal Reggae, con ritmi di batteria principalmente hip-hop a quelli classici (da non confondere con ritmiche sincopate) . Dalla nascita del genere sono nati altri sottogeneri: brostep, hybrid trap, briddim, chillstep, deathstep, post-dubstep, metalstep, tearout.\nStoria.\nUna delle prime sperimentazioni Proto-Dubstep che portarono alla nascita del genere \u00e8 il brano \"Flat Beat\" dell'artista francese Mr. Oizo che raggiunse la prima posizione in classifica in UK nell'anno 1999, successivamente artisti come El-B o Zed Bias portarono la UK garage, attorno all'anno 2000, verso uno stile pi\u00f9 cupo e psichedelico indirizzandolo verso l'halfstep.\nIl genere divent\u00f2 tale grazie al trio londinese Skream, Benga e DJ Hatcha e cos\u00ec attraverso sperimentazioni la dubstep divenne indipendente. Una caratteristica di certi filoni di dubstep \u00e8 il basso di wobble, spesso definito come il \"wub\", in cui una nota di basso estesa viene manipolata ritmicamente. Questo tipo di basso viene tipicamente prodotto utilizzando un oscillatore a bassa frequenza per manipolare determinati parametri di un sintetizzatore come volume, distorsione o taglio del filtro. Il suono risultante \u00e8 un timbro punteggiato da variazioni ritmiche nel volume, nel taglio del filtro o nella distorsione. Questo stile di basso \u00e8 un fattore trainante in alcune varianti di dubstep, in particolare nella parte pi\u00f9 vicina al club dello spettro.\nVa ricordato anche Mick Harris, batterista dei Napalm Death che con gli Scorn e il disco Stealth del 2007 ebbe una forte influenza sul trip hop e quindi sul moderno dubstep,\nCaratteristiche.\nIl tempo si colloca intorno ai 140/150 battiti al minuto fino ad arrivare in alcuni casi a 180 bpm, le ritmiche sono spesso sincopate, reggae e usualmente contengono un solo colpo di rullante onedrop, di solito sul terzo quarto. Questo differenzia il Dubstep dagli altri generi \"da ballo\" come la house e la techno poich\u00e9 la ritmica risulta meno scontata, rallentata e spesso enfatizzata pi\u00f9 dalla linea del basso (per via delle contaminazioni da parte del dub) che dalle percussioni.\nMusicalmente, Il Dubstep \u00e8 riconoscibile per il suo ritmo 2-step che si divide nel onedrop, steppers (con tempo terzinato) o il rocker (tutti tempi derivanti dal reggae), l'enfasi sui rullanti simili a quelli della 2-step garage, e per la particolare attenzione alle linee di basso, potenti, cupe e molto sintetiche. Il dubstep assume sonorit\u00e0 provenienti da molti generi di musica, dall'elettronica fino alla musica house (joy orbison) o alla techno di Detroit (martyn). Se inizialmente il genere andava virando verso sonorit\u00e0 dub \"incattivite\" o ritmi 2step di nuova concezione, negli ultimi anni la dubstep ha assunto un ruolo importante nell'elettronica grazie all'eclettismo di molti artisti.\nIl brostep con suoni aggressivi, batteria pesante e 150 bpm, \u00e8 la pi\u00f9 energetica\nL'Hybrid Trap possiede influenze dalla trap, \nIl Riddim \u00e8 caratterizzato da suoni e ritmi molto monotoni, sia dal punto di vista ritmico che melodico. \nIl chillstep si presenta con ritmi calmi e atmosfere molto tranquille.\nIl Melodic Dubstep, caratterizzato da accordi potenti.\nSottogeneri.\nUno dei sottogeneri pi\u00f9 conosciuti del dubstep \u00e8 il melodic dubstep (che \u00e8 differente dal Chillstep), il quale d\u00e0 grande importanza ad accordi, melodie euforiche e parti vocali, spesso caratterizzate dalla presenza di una voce femminile e vocals corretti nell'intonazione (autotune), a differenza del dubstep classico che si basa molto sulla linea di basso e sulle percussioni.\nUn altro sottogenere molto conosciuto \u00e8 il drumstep: con i suoi 175/190 bpm, \u00e8 spesso influenzata da elementi ritmici e melodici tipici del drum n bass.\nCome genere che vuole unire le caratteristiche del trap con il dubstep c'\u00e8 l' hybrid trap, chiamata spesso trapstep.\nLa deathstep (che comprende anche la Minatory), invece, si riconosce per le ritmiche pi\u00f9 marcate e pesanti, il timbro pi\u00f9 violento e aggressivo dei bassi, le melodie inquietanti con diffusi accenni alla musica orchestrale e le sonorit\u00e0 sinistre derivate da temi horror, arricchite con i richiami ritmici del genere industrial. Alcuni artisti di questo sottogenere sono per esempio Code: Pandorum (ora INHUMAN), MOTH, Influx e Havel.\nIl genere conosciuto, invece, come metalstep consiste nell'unione tra la dubstep e l'heavy Metal. I suoi pi\u00f9 importanti esponenti sono Sullivan King, Kai Watch e PhaseOne.\nIl sottogenere chiamato con il nome di tearout ha come caratteristica la presenza di suoni molto profondi e forti, che sono simili a quelli del sottogenere deathstep. I primi, per\u00f2, sono pi\u00f9 \u201cpuliti\u201d, in gergo, in numero minore, pi\u00f9 forti ed estremi. Anche la batteria diventa pi\u00f9 complessa e dura, pur mantenendo lo stesso ritmo. L\u2019unico considerato il tale da riuscire a eseguire questo sottogenere alla perfezione e nelle sue pi\u00f9 estreme forme \u00e8 il producer e DJ Marauda, un tempo chiamato Mastadon.\nI sottogeneri che si buttano di pi\u00f9 nel genere House sono la Complextro e la bass-house, caratterizzati da una linea ritmica (di stampo electro nel caso del complextro, UK garage nel caso della bass house) che quindi ricalca molto la musica house, unita alla linea di basso caratteristica del genere dubstep.\nWobble Bass.\nIl basso che caratterizza il genere (denominato con la parola onomatopeica \"wobble\"), consiste in una nota di basso estesa che viene modulata nei suoi parametri (yxz), come distorsione, taglio del filtro o nelle caratteristiche della forma d'onda. \nPer la modulazione si utilizza in genere un oscillatore a bassa frequenza (detto LFO nei sintetizzatori) \nIl suono risultante, dunque, \u00e8 un timbro punteggiato da variazioni ritmiche nel volume, nel taglio del filtro o nella distorsione. \nQuesta operazione di modulazione della linea di basso \u00e8 un fattore notevole in alcune varianti del dubstep. Spesso il suono viene inoltre arricchito da ulteriori effetti, come flanger, bitcrusher o risuonatori. Infatti nel riddim, ad esempio, le linee di basso sono pi\u00f9 metalliche e percussive a causa di ci\u00f2.\nBass House.\nNegli ultimi anni l\u2019uso di questo suono \u00e8 diventato molto frequente, tanto da dare vita ad un nuovo stile musicale: la \"Bass House\". La canzone \u201cpromotore\u201d di questo sottogenere musicale \u00e8 Rock The Party, brano di Jauz ed Ephwurd, pubblicata tramite Spinnin Records nel 2015. \nNuovi giovani artisti emergenti si sono messi in risalto con questo genere, come Curbi, Atrip, Jvst Say Yes, Dustycloud, Subshock &amp; Evangelos, Quiet Disorder e molti altri. Altri artisti gi\u00e0 presenti nella scena musicale hanno fatto di questo stile il loro punto di forza, come gli stessi Virtual Riot Jauz ed Ephwurd, Joyryde, Skrillex, Pegboard Nerds, Zeds Dead, Sikdope, Autoerotique, Lucky Charmes (per citarne alcuni). Lo stile influenz\u00f2 anche vari artisti di fama mondiale specializzati in musica EDM, come Ti\u00ebsto, Bassjackers, R3hab, Curbi, Tony Junior, Henry Fong, Ummet Ozcan, Yves V, Pep &amp; Rash e molti altri ancora. Nacquero inoltre numerose etichette discografiche relative al nuovo stile musicale, come la \"Bass House Records\" o la \"Bite This!\", fondata da Jauz.\nCronologia.\n1999-2002.\nI primi suoni di proto-dubstep provenivano originariamente dalle produzioni del 1999-2000 da produttori come Oris Jay, El-B, Steve Gurley e Zed Bias.\nProduzioni che influenzano night club.\nLe prime case discografiche che iniziarono ad accettare canzoni Proto-dubstep furono Tempa, Soulja, Road, Vehicle, Shelflife, Texture, Lifestyle e Bingo.\nIl termine \u00abdubstep\u00bb si inizi\u00f2 ad usare intorno al 2002."}
{"id": "2776973", "revid": "767487", "url": "https://it.wikipedia.org/wiki?curid=2776973", "title": "La signora Paradiso", "text": "La signora Paradiso \u00e8 un film del 1934 diretto da Enrico Guazzoni."}
{"id": "2776976", "revid": "599013", "url": "https://it.wikipedia.org/wiki?curid=2776976", "title": "Saad Assis", "text": "Carriera.\nClub.\nMancino, ha giocato le sue prime partite di calcio a 5 con Atletico Minero. Prima di passare al campionato spagnolo ha giocato anche una stagione con lo Sport Club Ulbra. Nel 2001 ha firmato per il PSG M\u00f3stoles dove ha giocato per una sola stagione prima di ritornare in Brasile dove ha giocato con il Banespa e poi, di nuovo, per Ulbra. \u00c8 tornato in Europa per la stagione 2005-06, ma questa volta in Italia con la Luparense con la quale ha vinto una Coppa Italia. Nel 2006 ritorna al M\u00f2stoles, in Spagna, per poi passare nel 2008 nelle file del Barcellona con cui vince due Coppe UEFA. Nell'estate del 2016 si trasferisce al Kaos, ritornando cos\u00ec a giocare nel campionato italiano dopo 10 anni di assenza.\nNazionale.\nIn possesso della doppia cittadinanza, ha esordito nella Nazionale di calcio a 5 dell'Italia il 25 settembre 2007 nell'amichevole contro la Serbia, vinta dagli \"azzurri\" per 5-3. Campione d'Europa con la nazionale italiana nel 2014."}
{"id": "2776977", "revid": "81195", "url": "https://it.wikipedia.org/wiki?curid=2776977", "title": "Legge di Ostwald", "text": "La legge di Ostwald delle diluizioni permette di mettere in relazione la costante di dissociazione di un elettrolita debole con la conduttivit\u00e0 ionica equivalente.\nFu sviluppata nel 1888 da Wilhelm Ostwald.\nLa formula di Arrhenius.\nPoich\u00e9 la conduttivit\u00e0 ionica equivalente di un elettrolita debole, a parit\u00e0 di condizioni ambientali e solvente, dipende dal numero effettivo di ioni presenti in soluzione, si ha \ndove K \u00e8 una costante di proporzionalit\u00e0 ed \u03b1 \u00e8 il grado di dissociazione.\nA diluizione infinita \u03b1 = 1 e \u039b si identifica con \u039b0, per cui\ne dividendo \u039b per \u039b\u221e si ottiene\nQuest'ultima \u00e8 nota col nome di formula di Arrhenius ed \u00e8 applicabile per elettroliti deboli in soluzione diluita, quindi nei casi in cui le interazioni ioniche sono trascurabili.\nLa legge di Ostwald.\nIn base alla formula di Arrhenius \u00e8 possibile calcolare la costante di dissociazione di un elettrolita debole. Consideriamo il generico equilibrio chimico AB formula_4 A+ + B-, le concentrazioni all'equilibrio, in funzione del grado di dissociazione, sono le seguenti:\nche inserite nell'espressione della costante di equilibrio\ndanno \ne sostituendo il grado di dissociazione ottenuto tramite la formula di Arrhenius, si ha\nQuesta \u00e8 la legge di Ostwald e permette di calcolare, ad una data temperatura, il valore della costante di dissociazione di un elettrolita debole conoscendo la sua conduttivit\u00e0 ionica equivalente e la sua conduttivit\u00e0 ionica equivalente limite. Questa legge \u00e8 applicabile per soluzioni diluite di elettroliti deboli. Nel caso di un elettrolita forte o di media forza, i presupposti di validit\u00e0 originari vengono a mancare ed occorre esprimere l'equilibrio in termini di attivit\u00e0.\nTale equazione pu\u00f2 essere linearizzata nel modo seguente, ottenendo come intercetta il reciproco di \u039b0, mentre la pendenza permette di ricavare la costante di dissociazione Keq \nInoltre applicando la relazione precedentemente descritta\nricavando \u03b3 da misure di conducibilit\u00e0 ed assumendo \u039b = \u039b0, a causa delle condizioni molto diluite dell'equilibrio di precipitazione, \u00e8 possibile calcolare il valore del prodotto di solubilit\u00e0 di un elettrolita poco solubile ricavando la normalit\u00e0 N e risalendo alla concentrazione molare."}
{"id": "2776979", "revid": "15756", "url": "https://it.wikipedia.org/wiki?curid=2776979", "title": "Convento della Madonna del Carmine", "text": "Il convento di Santa Maria del Carmine \u00e8 sito in contrada Santa Maria del Carmine presso Palmoli in provincia di Chieti, nella zona chiamata un tempo \"dei Vignali\". \n\u00c8 un santuario dedicato al culto cattolico mariano, meta di pellegrinaggi: ancor oggi vengono a piedi da Frosolone, Roccavivara, Montefalcone, Dogliola.\nStoria.\nIl santuario Madonna SS. del Carmine \u00e8 di origine antichissima.\nSecondo il sacerdote palmolese don Domenico D'Adamio, poi canonico a Vasto, conoscitore di cose palmolesi, il santuario di Palmoli risale al duecento e sarebbe il pi\u00f9 antico santuario dedicato alla Vergine nei dintorni (la documentazione \u00e8 andata distrutta).\nAll'inizio il santuario era una piccola chiesa rurale \"extra moenia\" (fuori le mura) con l'entrata a lato rispetto all'attuale chiesa ed era grancia e badia arcipetrale della chiesa matrice ricettizia innumerata di S. Maria delle Grazie.\nIl nome originario del santuario fu \u201cS. Maria del monte Carmelo\u201d; ma sotto l'influsso della dominazione spagnola nel Regno di Napoli, subentr\u00f2 il titolo di \u201cS. Maria del Carmine\u201d. Spesso, per\u00f2, compaiono indifferentemente ora l'uno ora l'altro.\nNei lavori di ristrutturazione della cantoria sopra la porta di ingresso, eseguiti su disegno e sotto la direzione dell'ing. Silvino Cieri nel 1948, fu rinvenuta una nicchietta con ampolle contenenti olio, vino e sale (a propiziazione, come si usava allora) e la data 1525, che potrebbe riferirsi o alla costruzione della cantoria o all'ampliamento della chiesa.\nLa pi\u00f9 antica documentazione scritta ora in possesso, data ai 14 maggio 1568, quando mons. Oliva, arcivescovo di Chieti (1568 e 1576) proveniente da Tufillo, facendo la visita pastorale a \u201cPalmore\u201d, Ecclesiam S. Maria del Carminio, cuius est rector Rev.mus Dominus Joannes Antonius de Sangro, satis actam custodiam vidit (vide la chiesa di S. Maria del Carmine, di cui \u00e8 rettore il don Giovanni Antonio di Sangro, abbastanza ben tenuta e custodita).\nNel 1583, per opera dei frati minori osservanti di san Francesco, accanto al santuario sorge il convento di S. Maria del Monte Carmelo che accrebbe il decoro, il culto e il prestigio.\nPer tutto il '600, il '700 e quasi tutto l'800, il santuario fu meta di piet\u00e0 popolare e anche luogo di sepoltura.\nIl 26 gennaio 1662, vi viene seppellito \u201comni qua decet funerali pompa\u201d (coi pi\u00f9 solenni funerali, quali si conveniva) il primo barone di Palmoli, Camillo Severino.\nE all'ombra del santuario santamente visse e vi mor\u00ec ai 18 gennaio 1696 il beato fr\u00e0 Girolamo da Palmoli, dei frati minori osservanti.\nIl convento S. Maria di Monte Carmelo e i frati francescani.\nNel 1583, la parrocchia di S. Maria delle Grazie di Palmoli cedette la chiesa S. Maria del Carmine ai frati minori osservanti della provincia di S. Ferdinando di Puglia, I quali vi costruirono a fianco il convento che in un primo tempo prese il nome di S. Maria di Loreto e quindi quello di S. Maria del Monte Carmelo.\nCon l'avvento dei francescani, la vita e le sorti del santuario e del convento s'intrecciano.\nIl santuario acquist\u00f2 lustro e importanza, grazie anche alle simpatie e alla protezione della famiglia Severino di Napoli, marchese di Gagliati e barone di Palmoli, arricchendosi di opere pregevoli, quali la statua ligne policroma di sant'Antonio da Padova, il quadro della Vergine del Carmine con i santi Sebastiano e Antonio da Padova, il quadro della Madonna del Rosario con san Domenico e santa Caterina da Siena.\nIl 30 aprile 1854, per l'interessamento del padre guardiano fra Sebastiano da Celenza, arriv\u00f2 l'attuale statua della Madonna del Carmine, dono di don Domenico Severino Longo, marchese di Gagliati e barone di Palmoli, in sostituzione della precedente ormai fatiscente.\nAperto e chiuso varie volte, fu chiuso definitivamente nel 1886 e convento e santuario furono incamerati dallo Stato, che li cedette nel 1869 al comune di Palmoli, il quale nomin\u00f2 custodi o eremiti per la gestione, senza destinarlo ad alcun uso.\nIl santuario, meta di pellegrinaggi alla Vergine, si conserv\u00f2 abbastanza bene, il convento deper\u00ec a tal punto che fu ridotto per i \u00be ad un cumulo di macerie.\nIl collegio S. Famiglia e i \u201cFigli della S. Famiglia\u201d.\nNel 1937, i figli della S. Famiglia fondati in Spagna dal beato Giuseppe Manyanet (1833-1901), profughi dalla guerra civile spagnola, desiderosi di aprire in Italia una casa di formazione per aspiranti alla vita religiosa e al sacerdozio, chiesero ed ottennero dall'arcivescovo di Chieti, Giuseppe Venturi, il diruto convento del Carmine, avendo i frati minori della provincia apruntina di S. Bernardino da Siena rinunciato ad ogni diritto di rivalsa.\nLa Congregazione dei figli della S. Famiglia pag\u00f2 al comune di Palmoli la somma di \u20a4 10000.\nIl 3 maggio 1939, espletate tutte le formalit\u00e0, convento e santuario, con l'orto e le rispettive adiacenze, furono ceduti in perpetuo dallo stesso arcivescovo ai figli della S. Famiglia.\nNonostante le difficolt\u00e0 della II guerra mondiale, con 60 aspiranti da mantenere, sotto la guida del superiore generale, padre Antonio Sam\u00e0, riuscirono a ricostruire e ristrutturare il vecchio convento ed abbellire il santuario.\nIl vecchio convento fu inaugurato , sotto il nome di collegio S. Famiglia, il 16 ottobre 1938 dal superiore generale padre Antonio Sam\u00e0 e dall'arcivescovo di Chieti-Vasto, Giuseppe Venturi.\nI lavori del santuario, iniziati il 4 novembre 1942, terminarono nel 1943, con la consacrazione del nuovo altare, il 15 agosto, sempre da parte di Giuseppe Venturi.\nDurante gli ultimi anni del conflitto mondiale, il collegio fu prima ospedale militare dei tedeschi e poi sede del comando alleato.\nIl 28 luglio 1963, in occasione della prima festa centenaria in onore della Madonna del Carmine, la venerata Immagine fu incoronata di corona d'oro, a nome di papa Paolo VI, da Luigi Traglia, suo vicario, giunto per l'occasione da Roma.\nNella notte tra l'8 e il 9 maggio 1976, approfittando della grande bufera scatenatasi nella zona, ignoti ladri rubarono le corone della Vergine e del bambino, il prezioso collier, gli orecchini d'oro.\nNel 1978, venute a mancare le vocazioni, i pochi aspiranti nell'Istituto Nazareth a Roma e il Collegio rimase con solo due o tre sacerdoti in cura del Santuario e della parrocchia, situazione ancora attuale.\nLa Sacra Immagine.\nLa statua originale, antica, molto pi\u00f9 simile alle varie immagini classiche della Madonna del Carmine, \u00e8 stata sostituita dall'attuale, opera napoletana del diciannovesimo secolo, che ha una certa somiglianza con la statua della Madonna delle grazie della parrocchia di Palmoli.\nPer l'interessamento del padre guardiano fra Sebastiano da Celenza, allora guardiano del convento del Carmine di Palmoli, e dono di don Domenico Severino Longo, marchese di Gagliati e barone di Palmoli, consultore di Stato di Ferdinando II di Napoli, la statua attuale fu portata ai primi di aprile del 1854 da Napoli a S. Giuliano e poi da qui a Palmoli, a spalle, da 20 uomini assistiti da due caporali, giungendo al santuario il 30 aprile 1854.\nLa statua della Madonna, di legno, rivestita, misura circa m. 1,40, base compresa. La Vergine, in atteggiamento accogliente, ha nella mano sinistra il bambino e con la destra porge lo Scapolare o Abitino. Ai suoi piedi, vi sono due angioletti nudi con rosa e giglio d'argento in mano, uno seduto e l'altro in piedi su due piccole nubi. Il manto originale era di ornesino celeste, foderato di levantina color carmelitano, trapunto con 30 stelle ricamate. Grazie alla piet\u00e0 popolare, altri manti pi\u00f9 o meno preziosi son venuti ad aggiungersi, oltre alle nuove corone d'oro, per impegno diretto di padre Beniamino Maurizio s.f.\nNelle feste in onore della Vergine del Carmine, la statua rivestita delle vesti pi\u00f9 nuove e di preziosi, viene portata a braccia dalle donne, che si contendono quest'onore.\nIl santuario.\nL'impianto della chiesa \u00e8 a navata unica con soffitto a capriate, abside e volta a crociera. Sulle pareti vi sono dei dipinti murali e degli affreschi votivi, nonch\u00e9 degli altari minori in legno.\nIl portale della chiesa \u00e8 tra due paraste sormontato da due finestre. La facciata \u00e8 a capanna.\nIl campanile \u00e8 posto alla sinistra della facciata ed ha base quadrangolare. il convento presenta delle finestre su tre livelli di cui, quelle sui due livelli superiori sono suddivise da paraste ed incorniciate. Le finestre sul secondo livello sono ad arco ribassato."}
{"id": "2776981", "revid": "110157", "url": "https://it.wikipedia.org/wiki?curid=2776981", "title": "Nokia 6275i", "text": "Il Nokia 6275i \u00e8 un telefono cellulare prodotto dall'azienda finlandese Nokia e messo in commercio nel 2007. \u00c8 la versione \"candybar\" del Nokia 6265."}
{"id": "2776985", "revid": "1847786", "url": "https://it.wikipedia.org/wiki?curid=2776985", "title": "Shingo Kunieda", "text": "Shingo \u00e8 un tennista in carrozzina, attuale numero 1 del ranking mondiale, capace di vincere tutte le prove del Grande Slam tranne il torneo di Wimbledon, e due volte medaglia d'oro ai Giochi paralimpici, ove vanta anche un bronzo.\nCarriera.\nLa carriera di Shingo inizia in Giappone alla Japan Cup 2001 dove otterr\u00e0 anche il suo primo successo in carriera; vincer\u00e0 poi anche il successivo torneo a Kanagawa. Nel 2002 Shingo otterr\u00e0 due successi in singolare e due in doppio. Nel Sydney International 2002 otterr\u00e0 la vittoria sia in singolare che in doppio, mentre l'altro successo in singolare arriver\u00e0 al Salzburg Open 2002. Nel 2003 Shingo vincer\u00e0 ben sette tornei in doppio, tra cui l'Invacare World Team Cup 2003 contro i Paesi Bassi in finale. Alla sua bacheca Shingo ha potuto aggiungere tra gli altri il trofeo della Peace Cup 2003 sia in singolare che in doppio.\nIl 2004, anno delle Olimpiadi di Atene, si apre con la vittoria in singolare del New Zealand Open 2004 per poi continuare con la vittoria sia in singolo che in doppio al Korea Open 2004. Ai Giochi Olimpici Shingo ottiene la vittoria fino ad allora pi\u00f9 importante, quella del doppio del torneo in coppia con Satoshi Saida. Perder\u00e0 invece la finale del singolo contro David Hall. Il 2005 per Shingo parte molto bene con due vittorie in singolare e una in doppio; entro la fine dell'anno avr\u00e0 conquistato altri due tornei in singolare e cinque in doppio. Anche il 2006 si aprir\u00e0 bene con la vittoria degli Australian Open 2006 in doppio. Dopo la sconfitta invece ai quarti di finale del singolo egli otterr\u00e0 ben 18 vittorie consecutive che lo porteranno a conquistare 4 tornei. Verr\u00e0 fermato solo nelle semifinali degli Open di Francia 2006. Vincer\u00e0 poi in doppio Wimbledon 2006 e gli US Open 2006 in singolo.\nIl 2007 si apre con le vittorie sia in singolo che in doppio degli Australian Open 2007. Fino alla fine dell'anno Shingo perder\u00e0 solo 11 partite, di cui solo una fino alla fine di maggio. Otterr\u00e0 due importanti vittorie come il singolo degli US Open 2007 e il doppio degli Open di Francia 2007. Shingo sapr\u00e0 fare di meglio nel 2008 perdendo solo due partite di doppio, una delle quali nella semifinale dei Giochi Olimpici di Pechino. Otterr\u00e0 comunque la vittoria del torneo in singolo come agli Open di Francia 2008 o agli Australian Open 2008. Anche il 2009 riserver\u00e0 molte soddisfazioni a Shingo che perder\u00e0 solo cinque partite tutte in doppio e quindi si aggiudicher\u00e0 tornei come gli Australian Open 2009, gli Open di Francia 2009 e gli US Open 2009, oltre ad altri importanti tornei come il British Open 2009 di Nottingham e il Sydney International 2009."}
{"id": "2776987", "revid": "74801", "url": "https://it.wikipedia.org/wiki?curid=2776987", "title": "A.J. Price", "text": ""}
{"id": "2776988", "revid": "155634", "url": "https://it.wikipedia.org/wiki?curid=2776988", "title": "Australian Open 1992 - Singolare maschile", "text": "Jim Courier ha battuto in finale Stefan Edberg 6-3 3-6 6-4 6-2."}
{"id": "2776990", "revid": "300067", "url": "https://it.wikipedia.org/wiki?curid=2776990", "title": "A. J. Price", "text": ""}
{"id": "2776991", "revid": "152625", "url": "https://it.wikipedia.org/wiki?curid=2776991", "title": "Wild Boys", "text": ""}
{"id": "2776992", "revid": "287204", "url": "https://it.wikipedia.org/wiki?curid=2776992", "title": "4937 Lintott", "text": "4937 Lintott \u00e8 un asteroide della fascia principale. Scoperto nel 1986, presenta un'orbita caratterizzata da un semiasse maggiore pari a 2,5964318\u00a0UA e da un'eccentricit\u00e0 di 0,1625710, inclinata di 16,95094\u00b0 rispetto all'eclittica.\nL'asteroide \u00e8 dedicato all'astrofisico britannico Christopher John Lintott."}
{"id": "2777002", "revid": "300067", "url": "https://it.wikipedia.org/wiki?curid=2777002", "title": "Phil Ramelli", "text": ""}
{"id": "2777003", "revid": "1543377", "url": "https://it.wikipedia.org/wiki?curid=2777003", "title": "Katrine Camilleri", "text": "Gestisce il Servizio dei Gesuiti per i Rifugiati (\"Jesuit Refugee Service, JRS\") di Malta e il 18 settembre 2007 \u00e8 stata insignita del Premio Nansen per i Rifugiati dall'Alto Commissariato delle Nazioni Unite per i Rifugiati.\nKatrine Camilleri, dopo essersi laureata all'Universit\u00e0 di Malta nel 1994, inizi\u00f2 a lavorare in uno studio legale, dove entr\u00f2 in contatto con i rifugiati. Nel 1997, inizialmente come volontaria, cominci\u00f2 a lavorare nell'ufficio maltese del Jesuit Refugee Service, organizzazione da poco giunta nell'isola.\nA partire dal 2002, il numero dei richiedenti asilo a Malta cominci\u00f2 a crescere di importanza; Katrine Camilleri scelse quindi di dedicarsi completamente al JRS, organizzando nuovi progetti che offrivano servizi sanitari, istruzione ed assistenza sociale per i rifugiati. La Camilleri ha anche promosso l'istituzione di un corso di studio all'Universit\u00e0 di Malta riguardante le tematiche dei richiedenti asilo.\nNel 2006 \u00e8 anche stata oggetto di gesti di intolleranza e attentati per la sua attivit\u00e0 a favore dei rifugiati."}
{"id": "2777007", "revid": "124593506", "url": "https://it.wikipedia.org/wiki?curid=2777007", "title": "Personaggi de I ragazzi della 3\u00aa C", "text": "Quello che segue \u00e8 l'elenco dei personaggi della serie televisiva italiana \"I ragazzi della 3\u00aa C\", realizzata sul finire degli anni 80. I protagonisti sono un gruppo di studenti di liceo.\nVista la natura comica della serie, i protagonisti sono piuttosto particolari ed eccentrici, spesso legati all'uso di caratteristiche espressioni ricorrenti, alcune delle quali sarebbero diventate dei veri e propri \"tormentoni\". Oltre ai componenti della classe, la serie \u00e8 animata da altri personaggi: il professore di italiano, interpretato da Antonio Allocca, severo ed inflessibile, il cartolaio sempre pronto a vendere a Bruno Sacchi oggetti inutili a prezzi esorbitanti e le famiglie degli studenti, ognuna caratterizzata da abitudini e status da cui la trama ha sempre tratto spunto nelle innumerevoli scenette ironiche.\nStudenti della Terza C.\nGli studenti protagonisti della serie sono nove: quattro ragazzi e cinque ragazze (nella terza serie le ragazze si riducono a quattro). Ognuno di loro rappresenta un \"tipo\" di studente, con le sue caratteristiche e il suo \"background\" culturale. Di alcuni di loro vengono mostrati anche i genitori, spesso la causa primaria dei loro comportamenti stravaganti. Anche se non era previsto un protagonista assoluto, i personaggi di Chicco, Massimo e Bruno sono quelli maggiormente coinvolti nel vivo dell'azione e della trama, in tutti gli episodi. In particolare Chicco \u00e8 da considerare come il vero \"leader\" della classe. Anche se i personaggi sovente si prendono in giro gli uni con gli altri, oppure vi sono delle rivalit\u00e0 interne, il gruppo appare sempre molto unito e pronto ad aiutare i compagni in difficolt\u00e0.\nEnrico \"Chicco\" Lazzaretti.\nChicco \u00e8 il carismatico trascinatore della classe in tutte le sue iniziative, sempre pronto a difendere i suoi compagni (persino Elias e Tisini) dai soprusi della 3\u00aa F, con cui la sua classe \u00e8 sempre in competizione. \u00c8 lo studente pi\u00f9 anziano della classe, eterno ripetente, nell'episodio \"Andiamo a vivere da soli\" si scopre che ha 24 anni. \u00c8 in eterno conflitto con Mazzocchi della 3\u00aa F perch\u00e9 entrambi si autoproclamano gli studenti pi\u00f9 anziani dell'istituto. Nonostante la serie non si conceda facilmente a momenti di riflessione troppo profondi, anche per non perderne il ritmo comico, nel secondo episodio, \"Chicco a Superstrike\", si capisce che Chicco considera la sua classe come una famiglia, perch\u00e9 i suoi genitori vivono da separati in casa, creando un ambiente familiare poco piacevole, in cui il ragazzo deve fare da tramite alle comunicazioni dei due genitori.\nEcco perch\u00e9 Chicco, volontariamente, ha scelto di farsi bocciare per tutti questi anni e passa pochissimo tempo in casa. Tuttavia, nella puntata conclusiva della seconda serie, \"Gli esami di maturit\u00e0\", non riesce a farsi bocciare agli esami di maturit\u00e0, anche grazie all'intercessione del professore di italiano che non ne pu\u00f2 pi\u00f9 (surreale la scena dell'esame orale, dove l'insegnante fa di tutto per promuovere lo studente che, al contrario, punta ad autoboicottarsi), ed \u00e8 promosso con incredulit\u00e0 dello stesso Chicco consolato dai compagni e da Puccio. \u00c8 un grandissimo appassionato di calcio e tifoso della .\nBruno Sacchi.\nBruno \u00e8 il tipico ragazzo di periferia, esageratamente coccolato dai suoi genitori e poco esperto del mondo esterno. Grosso e mammone, \u00e8 sostanzialmente il pi\u00f9 ingenuo ed indifeso, ma anche quello che ispira pi\u00f9 tenerezza e simpatia e il pi\u00f9 sensibile nei confronti dei compagni. Proprio il suo buon cuore fa s\u00ec che venga sempre convinto a rendersi partecipe in marachelle ai danni di terzi, o azioni improbabili, come una sfida a pugilato o nella recita dell'Otello. \u00c8 il pi\u00f9 sfortunato del gruppo, il capro espiatorio pi\u00f9 comune, anche se a volte riesce a prendersi delle rivincite, come la vittoria nelle elezioni scolastiche, oppure nell'episodio \"War games\", dove si arma di coraggio e diventa determinante per la vittoria in un \"wargame\" \"paintball\" contro la 3\u00aaF.\nNonostante si impegni molto nello studio, condivide con Chicco la peculiarit\u00e0 di essere insufficiente in tutte le materie (anche se prender\u00e0 un 10 in italiano, dedicando un suo tema ad una donna amata). Le sue reazioni agli eventi spiacevoli sono diventate i suoi tormentoni: si passa dalla faccia imbronciata, rivolta verso il basso, ma con gli occhi che sbirciano l'interlocutore, fino al pianto infantile. Quando invece viene proposto per qualche azione dall'esito incerto o rischioso, inizia a guardare i compagni affermando \"Tutto, ma non questo! Potete anche ammazzarmi, ma io non lo faccio\" anche se l'inquadratura successiva fa capire che non \u00e8 riuscito a dissuaderli.\nSenza dubbio un personaggio fondamentale per la riuscita della serie, probabilmente il pi\u00f9 amato dal pubblico ed in bilico con Chicco sul quale possa essere considerato il protagonista assoluto della serie, al punto che entrambi possono essere considerati come una coppia comica in cui Chicco \u00e8 la \"mente\" della classe mentre Bruno \u00e8 spesso il suo \"braccio\", come una sorta di Gianni e Pinotto in cui il pi\u00f9 impacciato \u00e8 quello costretto a seguire gli ordini del suo superiore, per poi subirne le conseguenze. Insieme ad Elias \u00e8 inoltre il protagonista del video della sigla di chiusura della prima stagione, \"Un giro nel cuore\" (testi di Enrico Vanzina e musica di Augusto Martelli). Come si evince dall'ultima puntata \"Dieci anni dopo\" della terza stagione, \u00e8 nato il 18 aprile 1969.\nMassimo Conti.\nIl belloccio e sportivo del gruppo. \u00c8 grande amico di Chicco, ma talvolta \u00e8 in contrasto con lui poich\u00e9 entrambi sono attratti da Sharon Zampetti. Nonostante Massimo tenda ad autoesaltare le sue doti fisiche e atletiche, soprattutto con le ragazze, non incarna il personaggio fin troppo stereotipato \"tutto muscoli e niente cervello\", spesso antipatico. Bench\u00e9 il suo rendimento scolastico ci sia poco noto (nella prima puntata \"La sfida\", Chicco gli ricorda che ha 18 impreparati in Storia dell'Arte), dimostra invece di essere una persona di cuore, decisamente sveglia e mai spocchiosa. Ama molto l'atletica, la boxe e pratica le arti marziali ma, a differenza degli altri protagonisti maschili, non \u00e8 particolarmente abile nel calcio e \u00abcrede che la Coppa Italia sia un gelato\u00bb, come dice Chicco. Della sua famiglia si conosce solo la madre; \u00e8 vedova, come confessa al Signor Zampetti durante l'episodio \"Le elezioni scolastiche\". \u00c8 una donna ancora piacente che oltre a far ribollire il sangue di Chicco e Bruno, quando li ospita in casa, ricambia le avances del Signor Zampetti.\nSharon Zampetti.\nBella e ricca figlia di un industriale milanese (nell'ambito dei salumi), \u00e8 la pi\u00f9 snob della compagnia. Le maniacali attenzioni del padre la costringono ad andare a scuola scortata da due gorilla oppure in settimana bianca assieme al domestico Aziz. Anche lei \u00e8 nuova nella 3\u00aa C: prima di allora, infatti, studiava in un collegio, mentre la sorella Chiara (che non compare mai nella serie), frequentava il liceo Leopardi, ma il padre decise di scambiare loro di posto. Questo stratagemma ha permesso di creare una rivalit\u00e0 \"alla pari\" tra Chicco e Massimo, altrimenti il secondo sarebbe stato lievemente pi\u00f9 avvantaggiato, in quanto avrebbe conosciuto Sharon da pi\u00f9 tempo dell'amico ripetente.\nSharon accenna anche a una sorella di 12 anni che Chicco auspica di conoscere perch\u00e9, come lui stesso afferma, \"...il mio contratto con la scuola scade nel 2001\". Attorno a Sharon ruotavano molte delle vicende della classe, dato che la bellezza spesso la metteva al centro dell'attenzione (come quando, per vendere il giornalino di classe, viene annunciata la pubblicazione di sue foto senza veli). Era una dei testimonial che pi\u00f9 richiamavano i \"cornetti\" Algida nelle pubblicit\u00e0 presenti all'interno del telefilm.\nSharon \u00e8 l'unica a non comparire nell'episodio pilota dove al suo posto vi era una ragazza mora che \u00e8 perfettamente visibile nel video clip che accompagna i titoli di coda di tutta la prima serie. La mora in questione era appunto la sorella Chiara, interpretato da una attrice sconosciuta e che rifiuta all'ultimo momento, dopo l'episodio pilota, di continuare la serie. Ecco il perch\u00e9 della giustificazione di Sharon ai compagni nelle sue prime battute di presentazione nel primo episodio della prima serie (giustificazioni inutili al pubblico, dato che l'episodio pilota non verr\u00e0 mai trasmesso).\nDaniele Rutelli.\nParla e si atteggia come un bambino cresciuto, al punto che dorme succhiandosi il pollice. \u00c8 anche molto imbranato ma la sua caratteristica fondamentale \u00e8 quella di essere perennemente in ritardo a tutti gli appuntamenti e un accanito dormiglione. Dalla prima elementare \u00e8 fidanzato con Rossella, con cui \u00e8 perennemente in un rapporto conflittuale, proprio a causa dei suoi ritardi, ma che tenta sempre di risolvere in maniera pacifica. Ha una caratteristica e rumorosa risata. Mentre nella prima serie girava in Vespa, nella seconda \u00e8 passato ad una moto Aprilia. Per via della sua forte caratterizzazione, che consentiva poche variazioni sul personaggio, ha faticato a ritagliarsi grandi spazi nella serie, se non in piccole gag oppure in episodi dedicati a lui e Rossella (come quello in cui lei rimane incinta: \"Rossella's baby\"); nell'episodio \"Il derby\" si \u00e8 mostrato un buon giocatore di calcio segnando il gol della vittoria contro la 3\u00aa F. Della sua famiglia si sa solo che il nonno era generale dei Carabinieri (episodio \"Il mistero della merendina\").\nRossella Schnell.\nForse la pi\u00f9 normale fra i protagonisti, anche se un po' frignona, \u00e8 l'eterna fidanzata di Daniele. Pur essendo spesso imbronciata con lui, arrivando al punto di minacciarlo pi\u00f9 volte di lasciarlo, oppure negando il loro rapporto, si dimostra sempre fedele e legata a Daniele. Subisce sovente le avances di Mazzocchi, ma davanti a lui afferma che Daniele sar\u00e0 sempre il suo unico amore. Nella puntata finale della prima serie, \"Rossella's baby\", si scopre che il padre \u00e8 un medico di origine olandese (che, da giovane, aveva le stesse attitudini di Daniele, tra cui succhiarsi il pollice), e che ha quattro sorelle pi\u00f9 giovani, e la sua famiglia viene mostrata molto comprensiva sia verso le chiamate notturne di Daniele, sia verso la sua gravidanza. Questi fatti, probabilmente, spiegano la sua enorme pazienza verso il fidanzato e la sua innata voglia di accudirlo.\nBenedetta Valentini.\nLa bella dark, appassionata di letteratura e cinema orientale, specialmente coreano, film horror, cucina alternativa, meditazione. \u00c8 la \"strana\" e \"creativa\" del gruppo, spesso parla utilizzando giri di parole, cita artisti sconosciuti, passa le lezioni a consultare i tarocchi o la sfera di cristallo, altrimenti si concede a letture alternative rispetto alla lezione in corso. Veste sempre di nero e si mostra come disillusa dal mondo e dalla societ\u00e0 contemporanea. La sua esclamazione tipica \u00e8 \"Che angoscia!\". Le poche volte che sono apparsi, i genitori Piero e Rita si mostravano come due personaggi stravaganti, che recitano a memoria gli slogan degli spot televisivi e appassionati dei telequiz, a dispetto di una figlia amante del cinema d'essai e che in TV guarda solo \"Fuori Orario\".\nIn alcuni episodi si \u00e8 notata una certa attrazione di Bruno nei suoi confronti. All'esame di maturit\u00e0 consegue il voto pi\u00f9 adatto al suo personaggio: 47, morto che parla, come precisato dal presidente della commissione dopo che Benedetta ha tentato di illustrargli la sua elegia tratta dal poema \"Para loculo\" (presso le bare). Terminata la scuola, Benedetta parte per un viaggio in Corea del Nord ed il suo personaggio scompare dalla terza serie. \u00c8 per\u00f2 citata negli episodi \"Vacanze al mare\" quando Rossella informa i ragazzi del suo viaggio in Corea, \"Colpo grosso al liceo Leopardi\" e \"Dieci anni dopo\" quando Bruno prima riceve una sua cartolina dall'India e poi quando vede esposto nella cartoleria di Ciro il libro che ha pubblicato: \"Accidenti all'occidente\". La decisione di abbandonare il telefilm fu presa dalla stessa Nicoletta Elmi, intenzionata a non proseguire la carriera di attrice per mancanza di ruoli a lei adatti.\nElias e Tisini.\nElias e Tisini sono le \"secchione\" della classe e per questo vengono derise dagli altri studenti, in particolare da Chicco (che per\u00f2 non tollera che siano prese in giro da studenti di altre classi), a cui rispondono quasi sempre con \"Quanto sei cretino, carino!\" (dove \"carino\" viene pronunciato solo da Tisini). Si possono quasi considerare come un personaggio unico: si presentano sempre in coppia, vestite allo stesso modo, sempre pronte a fare i complimenti ai professori e preferendo un compito a sorpresa piuttosto che la settimana bianca. Non si conoscono neppure i loro nomi, dato che vengono sempre chiamate per cognome.\nUna particolarit\u00e0 per\u00f2 le divide: Tisini viene mostrata come spocchiosa e arrogante, disgustata da chi le \u00e8 \"inferiore\", soprattutto dai maschi; Elias, invece, a volte ha dei momenti di \"normalit\u00e0\" e non disdegna le attenzioni dei ragazzi, anche se queste sono dovute a burle oppure all'alcool (come quando Daniele - che in realt\u00e0 la scambia per Rossella - va a trovarla in camera nella famosa \"Settimana bianca\"). Elias, anche quando risponde in malo modo alle prese in giro, sembra ben consapevole della sua situazione di esclusa dal gruppo, al punto di arrivare ad ammettere questa cosa anche davanti a Rossella (per scusarsi dell'incidente con Daniele) e di essere succube di Tisini, che invece \u00e8 orgogliosa di quello che \u00e8 e tenta di tenersi stretta l'amica.\nInsieme a Chicco e Bruno, anche se con esiti diametralmente opposti, sono gli unici personaggi di cui conosciamo il rendimento scolastico. Tuttavia Tisini, a causa di un diverbio con la commissione, sar\u00e0 l'unica della classe ad essere bocciata alla maturit\u00e0, riuscendo per\u00f2 a superarla dopo aver presentato ricorso. Elias, insieme a Bruno Sacchi, \u00e8 la protagonista del video della sigla di chiusura della prima stagione, \"Un giro nel cuore\" (testi di Enrico Vanzina e musica di Augusto Martelli). Nell'episodio \"Gli esami di maturit\u00e0\" della seconda serie, scopriamo che Elias ha una sorella, Silvia, diametralmente opposta a lei: alta, bella ed affascinante.\nWoodstock.\nPersonaggio secondario che appare solo nella seconda serie, \u00e8 un ragazzo perennemente spettinato e dall'aria stralunata. Come dichiarato dallo stesso attore che interpretava il personaggio in un'intervista, la sua partecipazione alla serie fu richiesta dall'amico Fabio Ferrari. Teoricamente doveva essere solo una comparsa, ma pian piano gli fu concesso sempre pi\u00f9 spazio, fino a renderlo protagonista dell'episodio \"Il mistero della merendina\". Tuttavia il suo nome non comparve mai nei titoli di testa. Nell'episodio \"Scuola Guida\" si scopre che il vero cognome di Woodstock \u00e8 Reale, esattamente come quello dell'attore.\nAltri studenti.\nGli altri studenti della classe sono personaggi praticamente ininfluenti, che raramente hanno un ruolo negli episodi, anzi un confronto tra gli episodi della prima e della seconda serie dimostra che le comparse che figurano nella classe non sono sempre state le stesse. Nella prima serie l'unico personaggio a cui vengono affidate un paio di battute - e che risulta riconoscibile rispetto agli altri per la vaporosa capigliatura - \u00e8 Umberto Ricci (di cui si sa il nome perch\u00e9 chiamato cos\u00ec da un compagno ne \"La Sfida\", ed il cognome perch\u00e9 viene richiamato dal professore), che altro non \u00e8 che la \"prima versione\" di quello che sar\u00e0 Woodstock, anche se interpretato da un altro attore. Chicco, per prenderlo in giro, lo chiama \"Porcospino\".\nSi ricorda appena, nella prima stagione, il compagno di banco di Ricci, un ragazzo con gli occhiali, interpretato dal figlio d'arte Andrea Garinei; anche lui, talvolta recita qualche battuta. Nel primo episodio sono inoltre inserite alcune scene, probabilmente tratte dall'episodio \"pilota\", in cui appare un compagno di classe - tale Cresti (cos\u00ec viene chiamato nell'appello dal professore d'italiano) - che mai pi\u00f9 comparir\u00e0 in seguito. Ancora, nell'episodio \"Rossella's baby\" \u00e8 invece una ragazza bionda (anch'essa mai presente negli altri episodi, con eccezione dell'episodio pilota) a recitare qualche battuta. Tra i restanti compagni, nella puntata \"Chicco a Superstrike\" viene una sola volta nominata, dal Professore, una studentessa - seduta al primo banco - che di cognome fa Petrazzuoli.\nNella seconda serie, nella prima puntata \"La settimana bianca\", all'arrivo in albergo vengono nominate le alunne D'Angelo e Sbaligia; durante la puntata \"Il Mistero della Merendina\", sono invece nominati gli alunni Aleandri, Belletti e Bortolazzi (che recitano una battuta a testa, e saranno nominati anche ne \"Il Professore cerca casa\").\nAltri personaggi.\nAmalia e Spartaco Sacchi.\nI genitori di Bruno, sono molto amorevoli e premurosi con il figlio, tanto che durante alcuni momenti \"cruciali\" della sua vita, come quando decide di andare a vivere da solo o di prendere la patente, la loro reazione \u00e8 sempre esagerata. Amano la buona cucina e sono persone semplici e schiette. Hanno poca familiarit\u00e0 con il mondo moderno e molto spesso, nel tentare di usare o capire parole pi\u00f9 grandi di loro, commettono degli strafalcioni linguistici su cui sono basate gran parte delle loro gag: nell'episodio \"Tutti al mare\", quando Bruno telefona a casa sente la voce registrata del padre che dice: \"Questa \u00e8 la segretaria stereofonica di Amalia e Spartaco Sacchi...\". Dagli episodi \"La settimana bianca\" e \"Wargames\" della seconda serie, apprendiamo che Spartaco ha fatto la Campagna di Russia (il che fa intuire che sia lui che la moglie abbiano superato i sessant'anni), mentre nella puntata \"Le elezioni scolastiche\" scopriamo che \u00e8 un grandissimo tifoso della Roma \"da 46 anni, guerra compresa\".\nLa loro esclamazione tipica \u00e8 la classica e romanesca \"Ah\u00f3!\". Anche se relegati tra i personaggi secondari, possono essere considerati tra i protagonisti della serie, sempre presenti in tutti gli episodi. Dalla terza serie, a causa di motivi di salute, Ennio Antonelli verr\u00e0 sostituito da Paolo Panelli, attore pi\u00f9 navigato, che per\u00f2 non ottiene lo stesso successo tra il pubblico perch\u00e9 ha trasformato il personaggio di Spartaco Sacchi da uomo di borgata, dallo spiccato accento romanesco, ad un uomo pi\u00f9 mite e convenzionale.\nIl professore di italiano.\nIl professore pi\u00f9 presente nella serie, \u00e8 probabilmente anche il pi\u00f9 temuto. Nella prima serie, in cui comparivano anche altri professori, aveva un ruolo pi\u00f9 limitato, mentre nella seconda diventa di fatto uno dei protagonisti, nonch\u00e9 unico professore visibile durante le scene ambientate in aula, mentre nella terza serie la sua presenza \u00e8 limitata a tre episodi, in particolare \"Colpo grosso al Liceo Leopardi\" (memorabile la scena in cui viene pedinato da Bruno, Chicco, Massimo e Daniele, i quali vogliono rubargli la chiave della segreteria). Nel primo episodio della seconda serie \"La settimana bianca\" si scopre che il suo nome \u00e8 Giuseppe, ma non si conosce il suo cognome; in un episodio \"Il mistero della merendina\", Chicco lo chiama \"Sig. Voiello\" (come una marca di pasta), ma \u00e8 facile pensare che sia uno dei soliti soprannomi con cui i personaggi si chiamano tra di loro, mentre nell'episodio della terza serie \"La sfilata\", Chicco lo chiama Allocca, il vero nome dell'attore. Chicco, Bruno e Massimo per prenderlo in giro lo chiamano \"rospo\".\nNon esita a interrogare a sorpresa: le sue vittime preferite sono Chicco e Bruno. I suoi tormentoni sono i nomi di Sacchi e Lazzaretti urlati quando questi disturbano o si fanno cogliere mentre non seguono la lezione. Il suo tormentone pi\u00f9 celebre \u00e8 \"\"Sacchi...\"\" Tre!!!\"\", che diventa un \"due\" quando l'interrogato \u00e8 Lazzaretti. Nella prima serie, tale gesto era sottolineato da un effetto sonoro. Quando la classe sfugge al suo controllo, per richiamare l'attenzione inizia a fare un verso simile a quello delle galline. Memorabile l'episodio \"La settimana bianca\" ambientato a Terminillo (Rieti) in cui il professore interroga Bruno in camera di albergo, registrando l'ennesimo brutto voto per lo studente. \u00c8 sposato con una donna bassa e grassa (come da lui descritta ma non compare mai), ed \u00e8 un accanito tifoso del . Ha una figlia di nome Francesca, che compare solo nel quarto episodio della seconda serie \"Il mistero della merendina\". \u00c8 un grande appassionato di poesia, specialmente di Dante e dell'ottocento italiano, oltre che (da come si scopre nell'episodio \"La settimana bianca\") delle canzoni del Festival di Sanremo.\nCommendator Camillo Zampetti.\nIl padre di Sharon, industriale nel ramo degli insaccati. Tipiche le sue frasi \"\"Taac!\", \"L'idea mi esalta!\", \"Animali!\" e \"Enne ci esse, non ci siamo!\"\". Diventa spesso lo \"sponsor\" ufficiale delle strane iniziative della 3\u00aa C, accettando di aiutare i ragazzi in cambio di pubblicit\u00e0 ai suoi prodotti (spesso con effetti esilaranti, come quando i ragazzi si cimentano in parodie di alcune fra le pi\u00f9 famose pubblicit\u00e0 dell'epoca, spostando l'attenzione su salami e zamponi). \u00c8 ossessionato dal voler difendere la figlia dai malintenzionati (compresi i suoi compagni di classe). Considera tutti come dei suoi inferiori ed \u00e8 spesso in rapporto conflittuale con la famiglia Sacchi, da lui descritta come selvaggia. Ha una relazione extraconiugale con la madre di Massimo; la moglie Annabella intuisce, ma \u00e8 una donna remissiva e sopporta la situazione. \u00c8 tifosissimo del Milan, anche se in due puntate della prima stagione (\"Chicco al Superstrike\" e \"Le elezioni scolastiche\"), viene raffigurato come acceso tifoso interista.\nSignora Annabella Zampetti.\nMoglie del Commendator Camillo e madre di Sharon, ha un ruolo prevalentemente di contorno. \u00c8 una donna apparentemente placida, ma in realt\u00e0 nasconde una grande emotivit\u00e0 che le causa svenimenti, che il marito ed il domestico Aziz curano subito con sali ed aceto. Donna sovrappeso e non particolarmente affascinante, intuisce in varie occasioni le avances del marito nei confronti di pi\u00f9 giovani ed attraenti signore, ma ogni volta sembra sopportare, e difendere pi\u00f9 volte il marito e le sue opinioni, per non rompere l'equilibrio famigliare; solo una volta, nell'episodio \"La festa\", manifesta al marito la sua segreta attrazione nei confronti di Bruno Vespa e Mario Pastore. \u00c8 assai premurosa nei confronti della figlia Sharon, e si dimostrer\u00e0 intelligente e conciliatrice quando, nell'episodio \"Le elezioni scolastiche\", consiglier\u00e0 al marito la tattica del compromesso da seguire per vincere le elezioni. Nell'episodio \"La Recita\" scopriamo che si chiama Annabella (proprio come l'attrice che la interpreta, Annabella Schiavone).\nTotip.\nTotip \u00e8 il proprietario del bar \"Splendido\", dove i ragazzi trascorrono il loro tempo dopo la scuola. Si mostra spesso infastidito dall'invadenza della classe nel suo bar e dal fatto che Chicco ha un conto aperto con lui di svariate centinaia di migliaia di lire. Tuttavia non gli rifiuta mai le ordinazioni o i gettoni del telefono. Nell'episodio \"Il derby\" si scopre che \u00e8 tifoso della Fiorentina, che il suo vero nome \u00e8 Enio Marchini e viene da Pistoia, nonostante nell'episodio \"Il giornalino di classe\" sia chiamato Matteo. Solo nell'episodio \"La sfida\" \u00e8 soprannominato \"Gano\" da Chicco. Dall'episodio \"Voglio morire\" si sa che \u00e8 sposato con una certa Maria.\nCiro.\nCiro \u00e8 un cartolaio. In moltissimi episodi Bruno si rivolge a lui in cerca di qualcosa che lo aiuti a superare il problema di turno ed ogni volta l'abile venditore lo convince ad acquistare, ad una cifra mai inferiore alle centomila Lire (tranne una volta, quando gli ha dato cento Lire di resto), un numero indefinito di cose di ogni tipo, spesso inutili, e solo vagamente legate al problema iniziale. Rincuora Bruno dicendogli: \"Stai in una botte de fero!\" e fra una parola e l'altra lo prende spesso a schiaffi. Nell'episodio della prima serie \"Buon Natale\" riesce a raggirare anche Chicco e Massimo, facendosi versare in anticipo la quota per quella che si riveler\u00e0 un'inesistente settimana bianca natalizia a Cervinia in compagnia di avvenenti ragazze svedesi, comprendente anche una foto ricordo con Reinhold Messner il giorno di Capodanno. Si cimenta anche come aiuto regista in \"Ciak si gira\", come coach di boxe e istruttore di samba in \"La Sfida\", e come allenatore in \"Il derby\".\nMazzocchi.\n\u00c8 uno studente della 3\u00aa F, classe in perenne competizione con la 3\u00aa C. Ha un rapporto particolarmente conflittuale con Lazzaretti (Mazzocchi contende il primato di \"anzianit\u00e0\" a Chicco) e con Daniele, dato che spera di soffiargli Rossella. Verso la fine della seconda serie, in cui le sue apparizioni sono notevolmente diminuite, vi \u00e8 la riappacificazione con Chicco (e conseguentemente di entrambe le classi) dopo la sfida al paintball di \"War Games\".\nLele.\nL'altro leader della 3\u00aa F. Insieme a, e come Mazzocchi, \u00e8 acerrimo nemico di Chicco Lazzaretti, dal momento che pretende di detenere il \"record\" di essere stato bocciato pi\u00f9 volte di lui. Nella prima serie viene chiamato Fef\u00e8 (e, nel primo episodio \"La sfida\", si scopre che ha un fratello di nome Lele).\nAntonello Bufalotti detto Puccio.\n\u00c8 un \"tuttofare\" amico di Chicco, che come lui \u00e8 stato un pluriripetente e che tenta di arrangiarsi con lavori estemporanei. I ragazzi si rivolgono a lui per servizi particolari (specie per quelli non troppo \"puliti\"). Il suo tormentone \u00e8 \"E fateme lavora'! Fateme lavora'!\". Compare nell'episodio \"La recita\" della prima serie (solo in questo episodio col soprannome di \"Neno\") come un sedicente professore inglese, per poi diventare un personaggio fisso nella seconda.\nMauro.\n\u00c8 il cugino di Puccio e ne prende il posto nella terza serie perch\u00e9 quest'ultimo \u00e8 \"in villeggiatura a spese dello Stato\", quindi in prigione.\nAziz.\nAziz \u00e8 il cameriere di colore di casa Zampetti. Impersona lo stereotipo del servo di colore, che parla come gli indigeni nei film di esploratori, ma con un forte accento romanesco. Viene talvolta coinvolto, suo malgrado, nelle avventure dei ragazzi. \u00c8 spesso comicamente in contrasto con il signor Zampetti il quale, per ribadire la sua autorit\u00e0, lo chiama con nomignoli che alludono ironicamente al colore della sua pelle; avendo per\u00f2 conseguito il diploma, a differenza del suo datore di lavoro, nell'episododio \"Gli esami di maturit\u00e0\" si prender\u00e0 per\u00f2 la sua rivincit\u00e0 scolastica definendo l'industriale \"asinello\". Nell\u2019episodio \u2018\u2019Il derby\u2019\u2019 dimostra ottime doti da calciatore e avrebbe dovuto prendere parte al match contro la 3^F in qualit\u00e0 di straniero della 3^C ma viene messo fuori da Lele e Mazzocchi.\nIgor.\nIgor era l'assistente di un mago. Dopo la sua scomparsa, armato del suo libro di magia, ha fatto in modo di far fuggire tutti coloro che volevano acquistarne la casa, per non rimanere in mezzo alla strada. Dopo il trasferimento dei ragazzi nella casa e la sua scoperta, rimane a far loro da maggiordomo.\nJona.\nJona \u00e8 il bidello del liceo Leopardi. Considerato un grande jettatore, viene utilizzato dai ragazzi per vincere alcune sfide sportive. Jona, non solo non si mostra infastidito dall'essere considerato un menagramo, ma aiuta molto volentieri gli studenti della 3\u00aa C contro la 3\u00aa F, mettendo a loro disposizione le sue \"doti\".\nLuana.\nLuana \u00e8 un'amica di Bruno, anche lei pendolare sul treno che lo porta a scuola. Nell'episodio \"Il giornalino di classe\" si intuisce che \u00e8 appassionata di fotoromanzi. Compare solamente nella prima serie.\nBruno Kaiser.\nInterpretato dal caratterista Max Turilli, lo ritroviamo in due episodi della seconda serie, a scapito soprattutto di Chicco, Bruno, Massimo e Daniele. In \"La settimana bianca\" \u00e8 un maestro di sci, mentre in \"Corso di sopravvivenza\" \u00e8 il severissimo istruttore, insieme al suo aiutante (John Armstead).\nLaura.\nInterpretata da Cristina Dotti, partecipa agli episodi \"Tutti al mare\" e \"War Games\". \u00c8 una ragazzina che fa amicizia con Bruno, per il quale sembra provare una timida ma sincera attrazione -di cui per\u00f2 lui non s'accorger\u00e0 mai.\nMarzia.\nInterpretata da Sonia De Gaudenz, \u00e8 la ragazza che illude Bruno nell'episodio \"Il fidanzamento di Bruno\"."}
{"id": "2777012", "revid": "599013", "url": "https://it.wikipedia.org/wiki?curid=2777012", "title": "DeWayne Jefferson", "text": ""}
{"id": "2777013", "revid": "1718925", "url": "https://it.wikipedia.org/wiki?curid=2777013", "title": "Tower Hill", "text": "Tower Hill \u00e8 un punto elevato della citt\u00e0 di Londra a nord-ovest della Torre di Londra, presso London Borough of Tower Hamlets.\nNei pressi del London Wall \u00e8 presente dal 1980 la Statua di Traiano di Londra - Tower Hill.\nStoria.\nIl fatto che questo quartiere sia una delle parti pi\u00f9 antiche di Londra lo dimostrano i ritrovamenti archeologici presenti sull'altura che risalgono all'et\u00e0 del bronzo, ed altri successivi riconducibili all'epoca dell'occupazione romana con tracce di un villaggio distrutto dalla regina Boudicca.\nLa chiesa di All Hallows-by-the-Tower \u00e8 rinomata perch\u00e9 ingloba parti di architettura romanica databile a prima del 680.\nQuesta collina fu inoltre uno dei luoghi divenuti noti per le importanti esecuzioni che nel corso della storia inglese vi ebbero luogo. Tra i personaggi pi\u00f9 conosciuti qui giustiziati ricordiamo:"}
{"id": "2777014", "revid": "287204", "url": "https://it.wikipedia.org/wiki?curid=2777014", "title": "Francois Mauriac", "text": ""}
{"id": "2777016", "revid": "161273", "url": "https://it.wikipedia.org/wiki?curid=2777016", "title": "XO-3 b", "text": " \nXO-3 b \u00e8 un pianeta extrasolare orbitante intorno alla stella XO-3 nota anche come GSC 03727-01064. Il pianeta \u00e8 situato nella costellazione della Giraffa a circa 260 parsec di distanza dalla Terra. \nScoperta.\nXO-3 b \u00e8 stato scoperto, come tanti altri pianeti extrasolari, grazie ad alcuni suoi transiti davanti alla stella madre XO-3.\nFormazione.\nBench\u00e9 siano ancora solo teorie, gli scienziati hanno ipotizzato che XO-3 b si sia formato come un normale pianeta, grazie al disco di polvere che ha agli inizi circondava XO-3. Questa teoria, accettata da molti, porterebbe a concludere che la classificazione di XO-3 b sia decisamente quella di pianeta. Infatti, le nane brune, si formano dal collasso gravitazionale di una nube interstellare.\nParticolarit\u00e0.\nCome CoRoT-3 b, anche XO-3 b presenta la particolarit\u00e0 di avere una massa di circa 13 masse gioviane e ci\u00f2 pone il problema di decidere se creare o meno una nuova classe di oggetti celesti, in quanto 13 masse gioviane presenta il limite di grandezza stabilito tra i pianeti e le nane brune. \nXO-3 b, inoltre, dovrebbe avere un'orbita circolare a causa della sua vicinanza alla stella madre (in quanto ci\u00f2 crea intensi effetti mareali), mentre come accertato dal telescopio Keck I, l'orbita di XO-3 b \u00e8 un'evidente ellisse. L'unica spiegazione finora trovata \u00e8 che XO-3 b non abbia ancora completato il processo che rende circolare l'orbita ellittica di un pianeta.\nXO-3 b, dunque, \u00e8 unico tra i pianeti extrasolari e crea tre problemi agli scienziati:\n1) Pianeta o nana bruna?\n2) Perch\u00e9 l'orbita \u00e8 inclinata?\n3) Perch\u00e9 l'orbita non \u00e8 circolare?"}
{"id": "2777017", "revid": "574302", "url": "https://it.wikipedia.org/wiki?curid=2777017", "title": "El Salvador ai Giochi olimpici", "text": "El Salvador ha partecipato per la prima volta ai Giochi olimpici nel 1968.\nGli atleti salvadoregni non hanno mai vinto medaglie ai Giochi olimpici estivi, n\u00e9 hanno mai partecipato ai Giochi olimpici invernali.\nIl Comitato Olimpico di El Salvador, creato nel 1949, venne riconosciuto dal CIO nel 1962."}
{"id": "2777020", "revid": "2169270", "url": "https://it.wikipedia.org/wiki?curid=2777020", "title": "Associazione Calcio Venezia 2001-2002", "text": "Questa voce raccoglie le informazioni riguardanti l'Associazione Calcio Venezia nelle competizioni ufficiali della stagione 2001-2002.\nStagione.\nIl Venezia conferm\u00f2 Cesare Prandelli in panchina, operando poi diverse trattative sul mercato: approdarono in neroverde Bressan, Algerino e Bazzani (dopo una stagione in prestito a Perugia). L'avvio di campionato fu estremamente negativo, con i lagunari sempre sconfitti nelle prime 5 giornate. La formazione risultava - in quel momento - l'unica a non aver ancora mosso la propria classifica: malgrado le iniziali rassicurazioni giunte da Zamparini, Prandelli fu poi esonerato dallo stesso presidente. Al suo posto fu chiamato Buso, che dopo aver ottenuto un pareggio sul campo del Milan, rassegn\u00f2 le dimissioni. La panchina venne quindi affidata al sessantenne Alfredo Magni, che consegu\u00ec le prime vittorie soltanto a met\u00e0 dicembre. Il destino del Venezia apparve gi\u00e0 segnato al giro di boa, concluso da una sconfitta per 4-3 con il Parma.\nNella seconda fase del campionato, i veneti si segnalarono per un pareggio contro l'Inter: il pareggio venne agguantato grazie ad un rigore di Maniero, che all'indomani ammise di non aver sub\u00ecto il fallo. Una vittoria contro la Fiorentina, sorprendentemente relegata alla lotta per scampare la retrocessione, pes\u00f2 invece sulla classifica dei viola; le speranze dei neroverdi affondarono definitivamente dopo il \"tris\" di sconfitte con Piacenza, Milan e Lazio. La discesa aritmetica fu sancita dalla battuta d'arresto in casa del Lecce, con 5 giornate ancora in calendario. Il campionato vide i lagunari classificarsi all'ultimo posto, con soli 18 punti.\nRosa.\n\"Rosa tratta dal sito ufficiale.\""}
{"id": "2777023", "revid": "1776051", "url": "https://it.wikipedia.org/wiki?curid=2777023", "title": "Amerikabomber", "text": "Il progetto Amerikabomber fu un'iniziativa del Reichsluftfahrtministerium, il Ministero dell'Aria della Germania nazista, volta allo sviluppo di un bombardiere in grado di colpire la costa orientale degli Stati Uniti partendo da basi europee, a una distanza di quasi 6000\u00a0km dal teatro europeo. \nGi\u00e0 nel 1938 Hermann G\u00f6ring espresse in pubblico il suo disappunto per la mancanza di un tale bombardiere a lungo raggio tra i ranghi della Luftwaffe, ma i progetti veri e propri iniziarono solo nel 1941 in risposta al Destroyers for bases agreement (settembre 1940). Vennero formulate richieste alle principali industrie tedesche (Messerschmitt, Junkers, Heinkel, Focke-Wulf ed ai fratelli Reimar e Walter Horten), e le proposte migliori si rivelarono essere aerei moderni simili ai bombardieri pesanti alleati del tempo: il Messerschmitt Me 264, il Focke-Wulf Fw 300, il Focke-Wulf Ta 400, lo Junkers Ju 390 e l'Heinkel He 277.\nIl progetto venne abbandonato a causa dell'indebolimento della Germania negli ultimi anni della guerra, della mancanza di risorse e dei bombardamenti alleati.\nSviluppo.\nIl progetto fu impostato nell'aprile 1942, e fu sottoposto al Reichsmarschall Hermann G\u00f6ring il 12 maggio 1942. Nello specifico il piano faceva esplicito riferimento al fatto che si dovesse utilizzare le isole atlantiche delle Azzorre come base di transito per raggiungere le coste orientali degli Stati Uniti. Se si fossero usati gli aerei tipo Heinkel He 277, Junkers Ju 390 e Messerschmitt Me 264 per raggiungere gli obiettivi posti lungo le coste americane, dovevano essere usate, rispettivamente, bombe da 3 ton, 5 ton, e 6.5 ton.\nL'uso delle isole Azzorre viene citato dallo storico militare James P. Duffy, in \"Target America: \"Hitler's Plan to Attack the United States\"\" (The Lyons Press, 2006) dove venne riportato quanto sostenuto in una riunione lo stesso Hitler.\nFurono prodotte dieci copie, di cui 6 furono date a differenti uffici della Luftwaffe. Le 33 pagine del piano furono scoperte dopo la fine del conflitto a Potsdam da Olaf Groehler, uno storico tedesco.\nObiettivi principali.\nNel piano speciale per l'attacco al suolo orientale degli Stati Uniti era inclusa una lista di 21 obiettivi di notevole importanza militare. Di tali obiettivi, 19 furono localizzati negli Stati Uniti e i due restanti erano situati a Vancouver, Canada, e alla punta sud della Groenlandia. Si trattava sostanzialmente di industrie che fabbricavano parti strategiche degli aerei militari statunitensi. I 19 obiettivi risultavano catalogati in base alla posizione geografica:"}
{"id": "2777024", "revid": "307923", "url": "https://it.wikipedia.org/wiki?curid=2777024", "title": "Be\u010dice", "text": ""}
{"id": "2777031", "revid": "110157", "url": "https://it.wikipedia.org/wiki?curid=2777031", "title": "Bokensdorf", "text": "Bokensdorf \u00e8 un comune di 952 abitanti della Bassa Sassonia, in Germania.\nAppartiene al circondario (\"Landkreis\") di Gifhorn (targa GF) ed \u00e8 parte della comunit\u00e0 amministrativa (\"Samtgemeinde\") di Boldecker Land."}
{"id": "2777033", "revid": "81195", "url": "https://it.wikipedia.org/wiki?curid=2777033", "title": "Legge delle diluizioni", "text": ""}
{"id": "2777034", "revid": "110157", "url": "https://it.wikipedia.org/wiki?curid=2777034", "title": "Jembke", "text": "Jembke \u00e8 un comune di 1.998 abitanti della Bassa Sassonia, in Germania.\nAppartiene al circondario (\"Landkreis\") di Gifhorn (targa GF) ed \u00e8 parte della comunit\u00e0 amministrativa (\"Samtgemeinde\") di Boldecker Land."}
{"id": "2777035", "revid": "819238", "url": "https://it.wikipedia.org/wiki?curid=2777035", "title": "Giorgio Carbone", "text": "Biografia.\nGiornalista e appassionato di floricoltura e di storia, negli anni sessanta presidente di una cooperativa agricola di Seborga, Carbone cominci\u00f2 a promuovere l'idea che il minuscolo borgo potesse riconquistare una sua presunta antica indipendenza. Questa teoria si basava sul fatto che la vendita dell'esiguo territorio da parte degli abati di Lerino ai Savoia, avvenuta nel 1729, secondo le ricerche effettuate dallo stesso Carbone, non sarebbe mai stata registrata.\nNel 1963 Giorgio Carbone venne eletto dai cittadini seborghini alla carica simbolica di \"principe\", assumendo il nome di \"Giorgio I\" e il trattamento di \"Sua Altezza Serenissima\".\nNegli anni novanta del XX secolo il suo simbolico governo approv\u00f2 gli Statuti Generali e il Regolamento del \"principato\", coni\u00f2 monete, emise francobolli, rilasci\u00f2 documenti d'identit\u00e0, passaporti e targhe automobilistiche, tutti privi di valore legale. La moneta seborghina, il \"luigino\", che rappresenta un buono spendibile in diversi esercizi commerciali della cittadina, ha in particolar modo destato un certo interesse a livello di collezionismo numismatico. Sono state anche collocate delle garitte sul posto che una volta costituiva il confine di Stato e all'ingresso del \"Palazzo del Governo\", e sono stati adottati una bandiera e un inno.\nIl 20 agosto 1996 Giorgio Carbone ha dichiarato l'indipendenza di Seborga, mai riconosciuta dall'Italia, che di fatto mantiene la reale giurisdizione sul territorio.\nAttraverso le iniziative di Giorgio Carbone e la sua immagine inusuale di principe, Seborga ha avuto un certo risalto mediatico: nel 2005 Carbone ha partecipato al programma \"How to Start Your Own Country\", un documentario della BBC.\nNel mese di gennaio 2006 Giorgio I, ammalato di sclerosi laterale amiotrofica, ha annunciato la sua intenzione di \"abdicare\", ma il proposito \u00e8 stato poi ritirato.\nGiorgio Carbone \u00e8 morto nel 2009 all'et\u00e0 di 73 anni; il suo corpo \u00e8 stato cremato e le sue ceneri disperse nel mar Ligure. Gli \u00e8 \"succeduto\" nel 2010 Marcello Menegatto.."}
{"id": "2777036", "revid": "599013", "url": "https://it.wikipedia.org/wiki?curid=2777036", "title": "H.L. Coleman", "text": ""}
{"id": "2777041", "revid": "110157", "url": "https://it.wikipedia.org/wiki?curid=2777041", "title": "Oslo\u00df", "text": "Oslo\u00df \u00e8 un comune di 1.959 abitanti della Bassa Sassonia, in Germania.\nAppartiene al circondario (\"Landkreis\") di Gifhorn (targa GF) ed \u00e8 parte della comunit\u00e0 amministrativa (\"Samtgemeinde\") di Boldecker Land."}
{"id": "2777043", "revid": "1543377", "url": "https://it.wikipedia.org/wiki?curid=2777043", "title": "Ferrari 250", "text": "La 250 \u00e8 una famiglia di autovetture costruite dalla Ferrari dal 1952 al 1964. Fu il modello di maggior successo tra le prime introdotte dalla Casa automobilistica del cavallino rampante, e fu sviluppata in diverse serie. Fu sostituita dalla 275 GTB e dalla 330.\nSimilitudini tra le varie serie.\nMolte delle 250 condividevano lo stesso telaio e lo stesso passo, ed erano disponibili due versioni, telaio corto (da 2400 mm) conosciuto dagli appassionati come \"SWB\" (acronimo dell'Inglese Short Wheel Base), oppure con telaio lungo (da 2600\u00a0mm) conosciuto come \"LWB\" (Long Wheel Base). Molte delle versioni da competizione e cabriolet usavano la versione corta.\nQuasi tutte le 250 condividevano lo stesso motore, un propulsore V12 progettato da Gioachino Colombo chiamato \u201cTipo 125\u201d. Non aveva una cilindrata molto alta per il periodo in cui era realizzato e per il tipo di vettura (appena 2953 cm\u00b3), ma la sua leggerezza e la considerevole potenza erogata, 276 hp, facevano la differenza. Il propulsore pesava parecchi chilogrammi in meno rispetto a quelli installati sulle concorrenti; per esempio pesava quasi la met\u00e0 dei motori Jaguar XK6.\nIl leggero e potente V12 port\u00f2 le 250 a numerose vittorie nelle competizioni.\nI modelli da competizione.\nIl motore progettato da Gioachino Colombo fece il suo debutto nelle corse, in anticipo di tre anni rispetto al lancio della 250 da strada; questo era tipico della Ferrari, che lanciava le vetture prima nelle competizioni e poi le vendeva per uso stradale.\nL'antenata, la 225 S.\nL'antenata fu la \u201c225 S\u201d, che fece il suo debutto nel 1952 al Giro di Sicilia. Furono costruiti due prototipi a due posti, una barchetta ed una coup\u00e9, entrambe di Vignale.\nSette 225 S furono iscritte alla Mille Miglia, ma furono eclissate dal pi\u00f9 grande propulsore della 250 S. Sebbene non fosse della serie 250, la 225 S ebbe un primato, testata all'Autodromo di Imola, fu la prima Ferrari a calcare quel tracciato.\nLa 250 S.\nLa prima della serie 250 fu il prototipo sperimentale \u201c250 S berlinetta\u201d, introdotto nel 1952 alla Mille Miglia. Per questa corsa il nuovo modello fu affidato ai piloti Giovanni Bracco e Alfonso Rolfo, e fu testato duramente dalle Mercedes-Benz 300SL guidate da Rudolf Caracciola, Hermann Lang e Karl Kling. Il piccolo motore da 230 CV era infatti in difficolt\u00e0 sui rettilinei, ma recuperava sulle colline ed alle curve, e Bracco alla fine vinse la competizione. La stessa vettura partecip\u00f2 alla 24 Ore di Le Mans ed alla Carrera Panamericana.\nAveva un passo di 2250 mm ed usava un telaio tubolare tipo \u201cTuboscocca\u201d. Le sospensioni anteriori erano a doppio braccio trasversale ad assale rigido, mentre quelle posteriori erano a balestre semiellittiche longitudinali. Montava freni a tamburo e aveva uno sterzo a vite senza fine. Il motore di 2953 cm\u00b3 di cilindrata, con lubrificazione a carter secco, usava tre carburatori tipo Weber 36DCF. Il cambio era manuale a cinque rapporti.\nLa 250 MM.\nSull'onda del successo della 250 S alla Mille Miglia, la Ferrari present\u00f2 al Salone dell'automobile di Parigi del 1952 un telaio pi\u00f9 convenzionale per la nuova versione della 250. La carrozzeria era opera di Pininfarina, ed il modello fu chiamato \u201c250 MM\u201d; era una barchetta, e fu lanciata in versione completa al Salone dell'automobile di Ginevra del 1953. Questa vettura era allineata agli standard stilistici dell'epoca, ma possedeva dei segni distintivi che la caratterizzavano, come una piccola griglia montata sul frontale, una coda compatta ed un grande lunotto panoramico. Fu anche prodotta una versione prodotta da Vignale e disegnata da Giovanni Michelotti, con fari anteriori incassati e prese d'aria laterali che diventarono una costante nelle Ferrari degli anni cinquanta.\nIl passo era pi\u00f9 lungo rispetto a quello della 250 S, pi\u00f9 precisamente di 2400 mm, con la berlina pi\u00f9 pesante di 50 kg della barchetta. Quest'ultima aveva un telaio convenzionale che pesava 850\u00a0kg. Il motore V12 da 240 CV e la trasmissione non ebbero per\u00f2 successo, il primo fu presto abbandonato per le vetture di serie e la seconda in un'occasione perse un ingranaggio.\nCome la 250 S, anche la 250 MM fu un'auto da competizione; debutt\u00f2 al Giro di Sicilia con il pilota privato Paolo Marzotto. Il motore V12 installato sulla 250 MM fu sostituito nel 1953 dal quattro cilindri montato sulle 625 TF e 735 S.\nLa 250 Monza.\nLa \u201c250 Monza\u201d del 1954 fu un ibrido tra la leggera quattro cilindri 750 Monza e la serie 250. Questo modello usava il motore delle 250 su un telaio con il passo corto della 750 Monza. I primi due esemplari si ispirarono alla 750 Monza, cio\u00e8 una barchetta di Pininfarina, ed alla 500 Mondial, che era un esemplare unico. Gli altri due esemplari della serie furono costruiti dalla Carrozzeria Scaglietti.\nA causa dei molti concorrenti che si avvicendarono dal 1954, le 250 Monza non consegu\u00ec risultati di rilievo nelle competizioni, e l'unione tra i ritrovati tecnici della serie \"Monza\" e il motore delle 250 non ebbe seguito.\nLa 250 Testa Rossa.\nLa \u201c250 Testarossa\u201d fu una delle vettura da competizione di maggiore successo della Ferrari nella storia della casa automobilistica, con tre vittorie alla 24 Ore di Le Mans, quattro alla 12 Ore di Sebring e due alla 1000 km di Buenos Aires.\nLa 250 GTO.\n\u00c8 stata forse la pi\u00f9 famosa della serie 250. Una versione radicalmente rivista, denominata \u201c250 GTO/64\u201d, fu lanciata nel 1964, e ne furono prodotti 39 esemplari.\nLa 250 P.\nLa \u201c250 P\u201d era un prototipo di una vettura da competizione del 1963. Il motore derivava da quello installato sulla Testa Rossa ed era montato centralmente.\nLa 250 LM.\nLa vettura con motore centrale \u201c250 LM\u201d (\u201cLM\u201d stava per \u201cLe Mans\u201d) somigliava nei pi\u00f9 piccoli dettagli al prototipo da gara, ma l'intenzione era di produrre una GT. Discendeva dalla 250 P, e partecip\u00f2 alla 24 Ore di Le Mans del 1963. Fu carrozzata da Pininfarina.\nLa Ferrari non fu in grado di costruire i 100 esemplari richiesti per partecipare alle gare GT. Fabbric\u00f2 infatti solamente 32 esemplari fino al 1965, ed il risultato fu il ritiro della Ferrari dalla partecipazione alla classe GT del Campionato del Mondo Sport Prototipi per la stagione 1965, permettendo alla AC Cobra di dominare la competizione.\nLe serie GT.\nIl progetto delle 250 GT fu estremamente di successo nelle corse automobilistiche. Fu preparata una versione da strada. Furono costruiti varie tipologie, sia per le competizioni, che per le versioni da strada.\nLa 250 Europa.\nLa 250 Europa fu l'unica vettura della serie \u201c250\u201d ad usare un motore differente. Divideva infatti il propulsore V12 da 2953 cc di cilindrata progettato per la Formula 1 da Aurelio Lampredi.\nLa \u201c250 Europa\u201d fu introdotta al Salone dell'automobile di Parigi nel 1953, ed era esteticamente differente rispetto agli altri modelli. Con il suo lungo passo di 2800 mm ed il corpo della vettura ispirato alla Ferrari 375 America, in realt\u00e0 le differenze sostanziali erano davvero minime, telaio leggermente modificato, l'alesaggio ridotto (fu il primo motore \"quadro\" della storia Ferrari, cio\u00e8 il primo propulsore con alesaggio e corsa di misura identica, pi\u00f9 precisamente di 68\u00a0mm x68 mm) teste tipo 101 anzich\u00e9 102. Il motore era progettato dall'ing. Aurelio Lampredi, esperto progettista di motori da corsa (erano suoi i 4 cilindri Ferrari per le corse USA) che trasport\u00f2 molte prelibatezze su questo motore, una fra tutte le canne dei cilindri che erano avvitate nella testa, in modo da poter avere un alto (per l'epoca) rapporto di compressione di 8,5:1.\nLa potenza fu di 220 CV dalla 0299 fino alla 0309EU, poi ridotta a 200 CV per gli esemplari successivi.\nSia Pininfarina che Vignale lavorarono alla carrozzeria, con 18 esemplari prodotti. Furono 14 coup\u00e9 Pinin Farina (allora ancora con il nome staccato), una Pinin Farina spider e tre Vignale coup\u00e9.\nLa prima vettura da strada ad usare il motore V12 progettato da Gioachino Colombo fu la \u201c250 Europa GT\u201d, che venne introdotta nel 1954 al Salone dell'automobile di Parigi.\nQuesta sobria coup\u00e9 di Pininfarina fu solo la prima di molti modelli successivamente prodotti per la 250 GT, con la produzione della carrozzeria fino al 1956. La \u201c250 Europa GT\u201d originale aveva un passo di 2600 mm e montava un telaio convenzionale.\nIl motore, con lubrificazione a carter umido, erogava 220 hp di potenza, ed aveva installato tre carburatori tipo Weber 36DCZ3. Riprendendo lo stile della \u201c250 Europa\u201d di Vignale, Pininfarina aggiunse delle prese d'aria sull'avantreno, che divenne standard per molte \u201c250 GT\u201d che seguirono.\nLa 250 GT Coup\u00e9.\n\u00c8 \u00e8 stata presentata al Salone dell'automobile di Parigi nel 1954. Ne furono costruiti un'ottantina di esemplari in poco pi\u00f9 di un anno, e fu il primo passo della Ferrari di costruire autovetture per la normale clientela. Derivava dalla 250 Europa, e ci fu la ricomparsa del motore montato sulla 125 S alimentato con gli abituali tre carburatori di marca Weber e di modello 36 DCZ.\nCon l'intenzione di produrre auto di serie per stabilizzare le finanze della compagnia, Enzo Ferrari chiese a Pininfarina di progettare una 250 GT coup\u00e9 semplice e classica. Il risultato fu presentato a Milano nel 1958, e comprendeva 335 esemplari quasi identici costruiti fino al 1960. Tra gli acquirenti ci fu il principe Bertil di Svezia.\nQuesta GT non aveva le prese d'aria laterali, a favore di una linea pi\u00f9 pulita. Aveva una carrozzeria a tre volumi con un lunotto panoramico. La griglia ovale anteriore fu sostituita da una pi\u00f9 stretta con fari sporgenti.\nAveva ammortizzatori telescopici, in sostituzione di quelli Houdaille delle 250 precedenti. I freni a disco furono introdotti nel 1960. La \u201c250 GT Coupe Pininfarina\u201d finale aveva in comune con la Ferrari 340 America la coda, e fu presentata nel 1961 al Salone dell'automobile di Londra.\nUn tempo presentati il prototipo coup\u00e9 basato sulla serie 250 e la sua versione definitiva, rispettivamente al Salone dell'automobile di Ginevra del 1954 e del 1956, la Pininfarina si trov\u00f2 nella condizione di non poter provvedere alla produzione del modello a causa dei lavori per il trasferimento della sede dal vecchio stabilimento di corso Trapani alla nuova struttura di Grugliasco. Dopo aver costruito i primi 8 esemplari, quindi, affid\u00f2 la produzione alla carrozzeria di Felice Mario Boano, il quale apport\u00f2 lievi modifiche alla linea di fiancata e realizz\u00f2 80 esemplari della \"250 GT Coup\u00e9\" che in questo allestimento presero la denominazione \u201c250 GT Coup\u00e9 Boano\u201d. Viene ricordata dagli esperti come la prima Ferrari prodotta in serie. Quando Boano decise di accettare la direzione del centro stile FIAT, il suo posto in azienda venne preso dal genero Ezio Ellena e dal socio Luciano Pollo. La Carrozzeria Ellena rivisit\u00f2 il modello alzando il padiglione e rimuovendo i deflettori dalle portiere, e ne costru\u00ec altri 54 esemplari denominati \u201c250 GT Coup\u00e9 Ellena\u201d. Come gli allestimenti Pininfarina, anche le GT Boano ed Ellena utilizzano l'autotelaio a struttura tubolare della coeva \"250 Berlinetta\" da competizione, con passo allungato da 240 a 260\u00a0mm ed il motore depotenziato da 260 a 240 CV.\nDi tutti gli esemplari costruiti solo una era convertibile. Questo esemplare, con numero telaio 0461 GT, fu venduta a un collezionista, Bob Lee, al Salone dell'automobile di New York del 1956. Sotto la supervisione di Enzo Ferrari, Lee acquist\u00f2 il modello a 9.500 dollari. Lee la possiede ancora; \u00e8 uno della Ferrari pi\u00f9 vecchie ad essere in mano ai primi acquirenti.\nLa 250 GT Berlinetta.\nFu chiamata in questo modo per la competizione di 10 giorni chiamata Tour de France automobile, da non confondere con l'omonima corsa ciclistica. Un certo numero di 250 GT Berlinetta \"Tour de France\" fu destinata alle gare di categoria GT dal 1956 al 1959. Furono costruiti 84 esemplari della \u201cTour de France\u201d. La fabbricazione fu affidata alla Carrozzeria Scaglietti, basata su un progetto di Pininfarina. La potenza del motore fu inizialmente di 240 hp, in seguito portata a 260.\nUn esemplare unico di 250 GT Berlinetta \"Tour de France\" fu costruita nel 1959 per la 24 Ore di Le Mans. Questa vettura fu anche chiamata \u201c250 GT Interim\u201d ed aveva montato il telaio con passo corto, pi\u00f9 precisamente di 2400 mm. La 250 GT Interim \u00e8 oggi posseduta dal Lulu Wang\nUna delle pi\u00f9 importanti auto da competizione tipo GT, fu la \u201c250 GT Berlinetta passo corto\u201d, che usava il telaio a passo corto, cio\u00e8 da 2400 mm, per una migliore maneggevolezza. Nei 176 esemplari costruiti, furono usati per il corpo della vettura l'alluminio e l'acciaio, sia per le vetture stradali che per quelle da competizione. La potenza del motore era compresa tra i 240 hp e i 280\u00a0hp.\nLo sviluppo della \u201c250 GT Berlinetta passo corto\u201d fu affidato a Giotto Bizzarrini, Carlo Chiti, ed al giovane Mauro Forghieri, che progettarono pi\u00f9 tardi la 250 GTO. I freni a disco furono i primi montati sulla serie GT, e la combinazione del basso peso, l'alta potenza e le ottime sospensioni la resero competitiva.\nFu presentata al Salone dell'automobile di Parigi, e fu subito lanciata sul mercato e nelle competizioni.\nLa \u201c250 GT Berlinetta passo corto\u201d vinse la classe GT del Campionato Costruttori nel 1961, e il periodico di automobili Motor Trend la piazz\u00f2 al quinto posto nella classifica delle pi\u00f9 grandi Ferrari di tutti i tempi, mentre la rivista Sports Car International nel 2004 la giudic\u00f2 settima nella classifica delle migliori auto da competizione degli anni sessanta.\nLa 250 GT Cabriolet Pininfarina.\nPresentata a Salone dell'automobile di Ginevra nel 1956, era una berlinetta cabriolet progettata da Pininfarina, che usava il passo lungo, cio\u00e8 di 2600 mm.\nCirca 200 esemplari furono prodotti prima della seconda serie, quest'ultima lanciata Salone dell'automobile di Parigi. Queste ultime vetture avevano parecchio in comune con la tipologia berlinetta.\nFurono costruiti circa 240 esemplari tra le due serie.\nIl periodico di automobili Motor Trend piazz\u00f2 al nono posto la \u201c250 GT Cabriolet e Coupe\u201d prima serie nella sua lista delle pi\u00f9 grandi Ferrari di tutti i tempi.\nDopo aver progettato la coup\u00e9, Pininfarina lavor\u00f2 anche sulla \u201c250 Cabriolet\u201d per la produzione di serie. Introdotta al Salone dell'automobile di Parigi nel 1958, la GT cabriolet era simile alla coup\u00e9 dell'anno precedente, inclusa la rimozione delle prese d'aria laterali.\nFurono prodotti 200 esemplari.\nLa 250 GT Spyder California.\nProgettata per essere esportata negli Stati Uniti d'America, la \u201c250 GT California Spyder\u201d del 1957 fu costruita dalla Carrozzeria Scaglietti. L'alluminio fu usato per il cofano, le portiere ed il portellone del bagagliaio; l'acciaio fu usato in altre parti, ma le vetture da competizione avevano molte pi\u00f9 parti meccaniche in alluminio. Il motore fu lo stesso della \u201c250 GT Berlinetta Tour de France\u201d, con 240 hp di potenza. Usava il passo lungo di 2600 mm.\nFurono costruiti 45 esemplari prima di essere sostituita dalla versione a passo corto nel 1960. Rimane un pezzo estremamente costoso per i collezionisti; per esempio un esemplare fu venduto il 18 agosto 2007 a Monterey in California a 4,9 milioni di dollari. Un altro esemplare \u00e8 stato acquistato da un collezionista anonimo per 11 milioni di dollari.\nLa Carrozzeria Scaglietti sostitu\u00ec la \u201c250 GT Spyder California passo lungo\u201d con una a passo corto, presentandola al Salone dell'automobile di Ginevra nel 1960. Basata sulla \u201c250 GT berlinetta passo lungo\u201d, sulla vettura furono introdotti i freni a disco ed una nuova versione del motore V12 da 280 hp. Furono costruiti 55 esemplari.\nUna copia in fibra di vetro basata su un esemplare del 1961, impostata su una MG, comparve nel film del 1986 \u201cUna pazza giornata di vacanza\u201d.\nIl record del prezzo di vendita di una \u201c250 GT Spyder California passo corto\u201d fu battuto ad un'asta il 18 maggio 2008, quando esemplare nero del 1961 appartenuto a James Coburn, attore statunitense famoso per aver interpretato uno dei protagonisti de \u201cI magnifici sette\u201d, per un prezzo di 6,4 milioni di euro. L'acquirente fu Chris Evans, presentatore inglese.\nLa 250 GT 2+2.\nNon fu presentata, come di consuetudine, a qualche salone dell'automobile, bens\u00ec fu fatta guidare da un direttore di gara della 24 Ore di Le Mans durante una edizione della celebre corsa.\nFu la prima Ferrari ad avere disponibili quattro comodi posti per i passeggeri, da qui l'appellativo 2+2 nella denominazione. Precedentemente erano gi\u00e0 state realizzate delle Ferrari con quattro posti, ma quelli posteriori erano utilizzabili solamente da bambini, oppure da adulti per brevi tragitti, dato l'angusto spazio. Per ottenere ci\u00f2 Pininfarina impost\u00f2 il progetto basandosi sul telaio di 2600 mm di passo della 250 GT Coup\u00e9, ma allungando il corpo vettura di 300\u00a0mm. Allarg\u00f2 anche il modello di 60\u00a0mm e avanz\u00f2 il motore di 200\u00a0mm, tutto per incrementare lo spazio abitacolo. Nonostante queste modifiche il peso si increment\u00f2 di soli 80 kg. Il risultato fu un modello con una linea elegante e all'avanguardia per l'aerodinamica.\nLa potenza del propulsore era di 240 hp.\nLa cospicua produzione di 250 GT diede un forte contributo alle finanze della Ferrari nei primi anni sessanta. Il prezzo di listino suggerito dal costruttore fu di 11.500 dollari.\nUna 250GT fu usata nel film \"Il braccio sbagliato della legge\", con Peter Sellers.\nUna 250 GT/E fu usata anche nel film \"Poliziotto sprint\" del 1977 con Maurizio Merli, Angelo Infanti e Giancarlo Sbragia, un poliziesco che narrava la storia di un poliziotto (Merli) che cercava di catturare un bandito (Infanti) con l'aiuto del Maresciallo Tagliaferri (Sbragia) rifacendosi alla squadra speciale del Maresciallo Spatafora e alla sua Ferrari 250GT/E nera, ancora oggi esistente e spesso esibita dalla Polizia di Stato con la targa originale, bench\u00e9 l'auto sia poi finita in mano a privati.\nCinquanta esemplari furono dotati di un motore da 4 litri di cilindrata e furono rinominati 330 America. Avevano un propulsore di 3967 cm\u00b3, con l'alesaggio e la corsa che erano rispettivamente di 77\u00a0mm e 71\u00a0mm. Questo propulsore erogava una potenza di 300 CV. La maggior potenza del motore consent\u00ec l'installazione di accessori come l'aria condizionata. I modelli per\u00f2 erano del tutto simili esteticamente alla 250 GT 2+2.\nLa 250 GT Lusso.\nPininfarina aggiorn\u00f2 la 250 GT con la \u201cGT Lusso\u201d o \u201cGTL\u201d. Introdotta al Salone dell'automobile di Parigi del 1962, la vettura mostrava linee fluenti ed un aspetto che ricordava le GT degli anni sessanta.\nIl motore era il \u201ctipo 168\u201d, installato sulla Ferrari 250 GTO con tre carburatori Weber 36DCS, ed erogava una potenza di 250 hp.\nLa Carrozzeria Scaglietti lavor\u00f2 sulla \u201cGT Lusso\u201d fino al 1964 apportando di volta in volta poche modifiche.\nEric Clapton ne possedeva una, e l'esemplare appartenuto a Steve McQueen fu battuto all'asta il 16 agosto 2007 per 2,3 milioni di dollari\nNel 2004 la rivista Sports Car International mise la \u201c250 GT Lusso\u201d al decimo posto tra le migliori vetture degli anni sessanta\nLa Ferrari 250 nella storia della Lamborghini.\nIl costruttore di trattori Ferruccio Lamborghini possedette tre \u201cFerrari 250\u201d, una \u201c250 GT coup\u00e9\u201d, una \u201c250 berlinetta passo corto\u201d di Scaglietti ed una \u201c250 GT/E\u201d di Pininfarina. Come testimoniato anche dallo storico collaudatore Valentino Balboni, Ferruccio Lamborghini amava \"sgommare\" con queste auto. Purtroppo tale comportamento aveva spesso portato alla rottura della frizione. Egli dovette pi\u00f9 volte pagare la Ferrari per la sostituzione della frizione. Dopo l'ennesimo guasto, Lamborghini fece smontare la macchina da un suo meccanico e, con sua grande sorpresa, trov\u00f2 che la macchina montava un cambio Borg Warner, lo stesso modello (anche se ovviamente con differenti rapporti) che montavano i trattori che produceva. Pertanto fece installare sull'auto una frizione pi\u00f9 robusta (lo stesso modello utilizzato nei suoi trattori), e comunic\u00f2 la modifica all'ingegner Enzo Ferrari, suggerendogli di adottarla sulle sue vetture. Quest'ultimo, piccato, gli rispose: \"Lei non \u00e8 altro che un contadino abituato a guidare trattori\" e Lamborghini giur\u00f2 che avrebbe costruito vetture migliori rispetto alle Ferrari. Da l\u00ec in poi Ferruccio Lamborghini cre\u00f2 da zero una nuova industria dedicata alla produzione di auto sportive, la Lamborghini Automobili di Sant'Agata Bolognese, con lo scopo di battere Ferrari sul suo stesso campo. La neonata Lamborghini crebbe in fretta sia dando fiducia a giovani come Paolo Stanzani o Gian Paolo Dallara sia assumendo ingegneri ex-Ferrari come Giotto Bizzarrini per sviluppare le sue auto."}
{"id": "2777044", "revid": "110157", "url": "https://it.wikipedia.org/wiki?curid=2777044", "title": "Tappenbeck", "text": "Tappenbeck \u00e8 un comune di 1.373 abitanti della Bassa Sassonia, in Germania.\nAppartiene al circondario (\"Landkreis\") di Gifhorn (targa GF) ed \u00e8 parte della comunit\u00e0 amministrativa (\"Samtgemeinde\") di Boldecker Land."}
{"id": "2777045", "revid": "599013", "url": "https://it.wikipedia.org/wiki?curid=2777045", "title": "Darren Kelly", "text": ""}
{"id": "2777047", "revid": "110157", "url": "https://it.wikipedia.org/wiki?curid=2777047", "title": "Weyhausen", "text": "Weyhausen \u00e8 un comune della Bassa Sassonia, in Germania. Appartiene al circondario di Gifhorn ed \u00e8 parte della Samtgemeinde Boldecker Land."}
{"id": "2777053", "revid": "1546219", "url": "https://it.wikipedia.org/wiki?curid=2777053", "title": "Riserva di galleggiabilit\u00e0", "text": "La riserva di galleggiabilit\u00e0 rappresenta il volume della parte stagna della nave fuori dalla linea dell'acqua.\nLa riserva di spinta \u00e8 la spinta dell'acqua prodotta sotto il piano di galleggiamento ed \u00e8 in relazione con la riserva di galleggiabilit\u00e0.\nSi capisce ovviamente che se la riserva di galleggiabilit\u00e0 viene a mancare, la riserva di spinta non \u00e8 pi\u00f9 sufficiente a mantenere a galla la nave e la nave affonda. \nDetti Vs e Ds rispettivamente il volume e il dislocamento dello scafo, Vc e Dc quelli della carena relativi alla linea d'acqua, P il peso specifico, la riserva di galleggiabilit\u00e0 \u00e8 definita dalla relazione:\nformula_1"}
{"id": "2777054", "revid": "110157", "url": "https://it.wikipedia.org/wiki?curid=2777054", "title": "Bergfeld", "text": "Bergfeld \u00e8 un comune di 924 abitanti della Bassa Sassonia, in Germania.\nAppartiene al circondario (\"Landkreis\") di Gifhorn (targa GF) ed \u00e8 parte della comunit\u00e0 amministrativa (\"Samtgemeinde\") di Brome."}
{"id": "2777056", "revid": "599013", "url": "https://it.wikipedia.org/wiki?curid=2777056", "title": "Fred Martin", "text": "Carriera.\nHa giocato per tutta la sua carriera professionistica con un unico club, l'Aberdeen.\nCon la Nazionale scozzese ha preso parte al primo campionato mondiale disputato dagli scozzesi, nel 1954. Inizia la sua carriera giovanile nel Carnoustie Panmure per poi trasferirsi nell'Aberdeen con cui debutta in una sconfitta per 3-1 contro l'East Fife Football Club nel 1949-1950.In seguito divenne uno dei pilastri della squadra aiutandola a vincere il primo titolo nazionale nel 1954-1955 e nel 1955-1956 la Scottish League Cup. Negli ultimi anni della sua carriera sub\u00ec gravi infortuni che lo tennero fuori dai campi per molto tempo e cos\u00ec decise di ritirarsi alla fine della stagione 1959-1960."}
{"id": "2777058", "revid": "198277", "url": "https://it.wikipedia.org/wiki?curid=2777058", "title": "Associazione Calcio Venezia 1999-2000", "text": "Questa voce raccoglie le informazioni riguardanti lAssociazione Calcio Venezia nelle competizioni ufficiali della stagione 1999-2000\nStagione.\nIl Venezia nel campionato di Serie A 1999-2000 si classifica al 16\u00ba e terz'ultimo posto, retrocedendo in Serie B assieme a Torino, Cagliari e Piacenza.\nNella Coppa Italia disputa quattro turni: al secondo turno supera il Pescara (pareggia 0-0 all'andata, vince 1-0 al ritorno in casa), negli ottavi di finale batte l'Udinese (vince 3-0 in casa, perde 2-0 a Udine), nei quarti di finale supera la Fiorentina (pareggia 0-0 in casa e 1-1 a Firenze), quindi viene eliminato in semifinale dalla Lazio (perde 5-0 a Roma, pareggia 2-2 al ritorno in casa)."}
{"id": "2777063", "revid": "110157", "url": "https://it.wikipedia.org/wiki?curid=2777063", "title": "Brome", "text": "Brome \u00e8 un comune mercato di 3.323 abitanti della Bassa Sassonia, in Germania.\nAppartiene al circondario (\"Landkreis\") di Gifhorn (targa GF) ed \u00e8 parte della comunit\u00e0 amministrativa (\"Samtgemeinde\") di Brome."}
{"id": "2777064", "revid": "1543377", "url": "https://it.wikipedia.org/wiki?curid=2777064", "title": "Charles De Coster", "text": "Biografia.\nNacque in Germania in una famiglia composta da un padre fiammingo e da una madre vallona.\nIl padre lo destin\u00f2 ad una vita ecclesiastica e quindi De Coster ricevette una rigorosa educazione e formazione culturale presso il collegio gesuita di Bruxelles, per\u00f2 il suo spirito libero, ribelle, democratico e romantico lo port\u00f2 su un percorso di vita laico e anti-clericale. Il Grande Oriente del Belgio lo cita fra i massoni celebri.\nNel 1847, sempre a Bruxelles inizi\u00f2 il corso universitario di lettere, che termin\u00f2 sette anni dopo con l'ottenimento della laurea.\nAvvicinatosi al giornalismo, esord\u00ec come romanziere con lo scritto autobiografico intitolato \"Silhouette d'amoureux\" (\"Profilo di un innamorato\"), pubblicato a puntate sulla rivista letteraria \"Revue Nouvelle\" (\"Nuova Rivista\") a partire dal 1851. Il romanzo narra la storia di un amore infelice.\nLe opere seguenti, \"Les L\u00e9gendes flamandes\" (\"Leggende fiamminghe\") del 1858 ed i \"Contes braban\u00e7ons\" (\"Racconti del Brabante\") del 1861, risultarono inseriti nel filone patriottico-romantico in auge all'epoca e riscossero un buon apprezzamento da parte del pubblico e della critica.\nLo scritto successivo, intitolato \"La L\u00e9gende et les Aventures h\u00e9ro\u00efques, joyeuses et glorieuses d'Ulenspiegel et de Lamme Goedzak au pays de Flandres et ailleurs\" (\"La leggenda e le avventure eroiche, allegre e gloriose di Ulenspiegel e Lamme Goedzak nel paese di Fiandra e altrove\") uscito nel 1867, non si impose immediatamente all'attenzione dei contemporanei, ma solo in un secondo tempo venne stimato come il suo lavoro pi\u00f9 pregevole.\nIl romanzo, di influenza rabelailliana, prende l'ispirazione dalla leggenda medioevale creata intorno al burlone Ulenspiegel, simboleggiante la rivolta rurale nei confronti della cultura cittadina, e la trasporta ai tempi delle lotte religiose cinquecentesche intercorrenti tra i cattolici ed i protestanti, tra i dominatori stranieri e gli oppressi. Se Ulenspiegel rappresenta emblematicamente gli ideali di libert\u00e0 e di giustizia e manifesta elementi folkloristici, tradizionali e caratteri tipici del popolo fiammingo, l'amico di avventure Goedzak ne esprime, invece, il lato bonario e sensuale, mentre la moglie Nele aggiunge all'opera una nota dolce e gentile. L'opera risult\u00f2 pregevole per la brillantezza delle descrizioni di vita popolare di ispirazione bruegheliana e per l'acuta rappresentazione delle sofferenze umane.\nNegli anni successivi, pur impegnato nell'insegnamento di letteratura a Bruxelles, prosegu\u00ec a dedicarsi ai lavori letterari, spaziando dalle opere satiriche riguardanti la famiglia borghese, come nel caso de \"Le voyage de noce\" (\"Il viaggio di nozze\") del 1872, al genere del \"reportage\" di viaggi, come in \"La Z\u00e9lande\" (\"La Zelanda\") del 1874."}
{"id": "2777066", "revid": "110157", "url": "https://it.wikipedia.org/wiki?curid=2777066", "title": "Ehra-Lessien", "text": "Ehra-Lessien \u00e8 un comune di 1.613 abitanti della Bassa Sassonia, in Germania.\nAppartiene al circondario (\"Landkreis\") di Gifhorn (targa GF) ed \u00e8 parte della comunit\u00e0 amministrativa (\"Samtgemeinde\") di Brome.\n\u00c8 nota soprattutto grazie al suo omonimo circuito, di propriet\u00e0 della Volkswagen. In questo circuito l'asfalto tende a seguire la linea della terra, a causa del suo lunghissimo rettilineo (8,7 km). Qui la Bugatti Veyron Super Sport nel 2010 ha battuto il record di \"Vettura stradale pi\u00f9 veloce del mondo\" toccando una velocit\u00e0 di 431\u00a0km/h. A settembre del 2017, nel medesimo impianto, Juan Pablo Montoya ha stabilito un nuovo record, questa volta al volante di una Bugatti Chiron, accelerando da 0 a 400 chilometri orari e riportando nuovamente ferma la vettura in soli 42 secondi. Il 2 agosto 2019 il pilota Andy Wallace alla guida di una Bugatti Chiron modificata, ha raggiunto la velocit\u00e0 di 490,484 km/h (304,773 mph), superando la barriera psicologica delle 300 mph."}
{"id": "2777067", "revid": "287204", "url": "https://it.wikipedia.org/wiki?curid=2777067", "title": "Atyr\u00e1", "text": "Atyr\u00e1 \u00e8 un centro abitato del Paraguay, situato sulla Cordillera de los Altos, nel Dipartimento di Cordillera, a 60 km dalla capitale del paese, Asunci\u00f3n. Forma uno dei 20 distretti in cui \u00e8 diviso il dipartimento. \nPopolazione.\nAl censimento del 2002 la localit\u00e0 contava una popolazione urbana di 4.222 abitanti (13.310 nel distretto). \nCaratteristiche.\nFondata da Domingo Mart\u00ednez de Irala nel 1537, il suo nome era inizialmente \"Atyha\", che in guaran\u00ed significa \u201cluogo di riunione\u201d. \u00c8 considerata la \u201ccitt\u00e0 pi\u00f9 pulita del paese\u201d e, in virt\u00f9 di un decreto del governo nazionale, \u00e8 stata dichiarata \u201cCapitale Ecologica del Paraguay\u201d. Del suo passato di importante centro di evangelizzazione francescana rimangono numerose tracce nella chiesa del luogo.\nEconomia.\nRiveste particolare importanza ad Atyr\u00e1 la tradizione artigianale, soprattutto quella riguardante la lavorazione del cuoio, vero motore dell'economia del distretto; l'attivit\u00e0 risale addirittura all'epoca dei missionari francescani, che la insegnarono agli indigeni. La tradizione \u00e8 passata di generazione in generazione fino ai nostri giorni."}
{"id": "2777068", "revid": "1305772", "url": "https://it.wikipedia.org/wiki?curid=2777068", "title": "Torre Mozza", "text": ""}
{"id": "2777071", "revid": "1318658", "url": "https://it.wikipedia.org/wiki?curid=2777071", "title": "Bernardino de Conti", "text": "Biografia.\nFiglio dei \"maestro\" Baldassarre, domiciliato a Milano nel 1494, come conferma la firma \"Bernardinus de Cornite de Mediolani\", scritta dall'artista in molti quadri; poche risultano le informazioni sulla vita del pittore appartenente, secondo alcuni storici dell'arte, alla casata dei conti di Castel Seprio, come attestato dalla firma impressa sul \"Ritratto maschile\" conservato a Roma nella collezione Sterbini.\nLa sua formazione artistica si comp\u00ec a Pavia, utilizzando come modelli di riferimento Vincenzo Foppa e i pittori lombardi preleonardeschi. \nLa pala di San Pietro in Gessate \u00e8 la pi\u00f9 antica opera religiosa della sua carriera; non vi sono informazioni di rilievo che lo riguardano dall\u2019anno 1508 al 1522. Conseguentemente a ci\u00f2, gli storici dell'arte ipotizzano che si fosse trasferito in Francia. \nAl 1522 risale l'ultimo lavoro documentato, una \"Madonna col Bambino\", e quindi \u00e8 probabile che l'artista sia morto in quegli anni. \nLe sue opere firmate attestano una grande predilezione per i ritratti di personaggi importanti della vita politica lombarda e in una misura minore un certo interesse per le tematiche sacre, degnamente rappresentate dalla serie di \"Madonna col Bambino\" (1523) e dagli \"Angeli ed anime del Purgatorio\" (1502).\nTra le opere eseguite tra il 1496 ed il 1523 si ricordano: il \"Ritratto di Francesco II Sforza bambino\" (1496), nella Pinacoteca Vaticana; il \"Ritratto maschile\" (1497), nella collezione Crespi di Milano; il \"Ritratto di prelato\" (1499), nei Musei di Berlino-Dahlem; il \"Ritratto di Charles d'Amboise\" (1500), conservato presso la Pinacoteca civica di Varallo (1500); il \"Ritratto di Sisto della Rovere\" (1501), nel Schlossmuseum di Berlino; il \"Ritratto di Catellano Trivulzio\" (1505) nel Brooklyn Museum; il \"Ritratto di Alvise da Besozzo\" (1506), nei Musei di Berlino.\nSe abitualmente i critici d'arte inseriscono, per le opere a sfondo religioso, Bernardino de Conti nelle file dei leonardeschi, il pittore soprattutto nell'esecuzione dei ritratti si dimostr\u00f2 pi\u00f9 autonomo, sia per la vista di profilo tradizionalmente lombarda sul fondo neutro o scuro, con un'attenzione ai dettagli del costume che fanno pensare a una sua familiarit\u00e0 con la miniatura, sia per una durezza plastica e disegnativa di derivazione nordica."}
{"id": "2777076", "revid": "767487", "url": "https://it.wikipedia.org/wiki?curid=2777076", "title": "Alex Nelcha", "text": ""}
{"id": "2777077", "revid": "300067", "url": "https://it.wikipedia.org/wiki?curid=2777077", "title": "Alexander Nelcha", "text": ""}
{"id": "2777078", "revid": "767487", "url": "https://it.wikipedia.org/wiki?curid=2777078", "title": "Santorre Debenedetti", "text": "Biografia.\nSantorre Debenedetti \u00e8 stato uno studioso italiano di origine ebraica, che svolse dapprima l'attivit\u00e0 di lettore a Strasburgo e in un secondo tempo quella di docente di Filologia romanza presso le facolt\u00e0 di Pavia (1923) e di Torino (1928), tranne l'intervallo delle persecuzioni razziali. \nFu condirettore del \"Giornale Storico della Letteratura Italiana\".\nI suoi primi lavori si incentrarono prevalentemente sulla storia degli studi provenzali italiani nel lasso di tempo intercorso tra il Cinquecento e il Settecento, come evidenzi\u00f2 \"Gli studi provenzali in Italia nel Cinquecento\" del 1911, mentre i \"Nuovi studi sulla Giuntina\" del 1912 chiarirono il grado di attendibilit\u00e0 delle liriche pubblicate dai Giunti nel 1527 (riguardanti i vari Guittone d'Arezzo, Dante da Maiano, Dante Alighieri, etc.).\nIn seguito si occup\u00f2 di storia del costume e di novellistica, sotto la spinta della pubblicazione dell'opera di Simone de' Prodenzani, intitolata \"Il Sollazzo e il Saporetto\" in \"Giornale storico della letteratura italiana\" (Supplemento 15, 1913), riunendo i suoi studi nel libro intitolato \"Il Sollazzo. Contributi alla storia della novella, della poesia musicale e del costume nel Trecento\" del 1922.\nSempre negli anni venti del secolo pubblic\u00f2 un'edizione critica rigorosa dell'\"Orlando furioso\", oltre a libri indaganti la lingua dell'Ariosto, fra cui \"I Frammenti autografi dell'Orlando furioso\".\nAltri suoi scritti sono dedicati ai primi secoli della letteratura italiana e provenzale.\nCon \"Le canzoni di Stefano Protonotaro\" (in \"Studi Romanzi\", XXII, 1932), focalizz\u00f2 l'attenzione sulla lingua dei poeti siciliani.\nTutt'altro che trascurabile l'attivit\u00e0 di Debenedetti riguardante la sintassi di Dante, Boccaccio e Niccol\u00f2 Machiavelli.\nDebenedetti si distinse non solamente per la buona cultura e il grande lavoro di ricerca e di archivio, ma anche per la precisione di metodo e i risultati ottenuti.\nEra zio di Cesare Segre.\nOpere.\nPer una rassegna completa degli scritti di Santorre Debenedetti, si veda la relativa bibliografia in \u00abCultura neolatina\u00bb, anno ottavo, 1948, pp.\u00a0268\u2013275."}
{"id": "2777079", "revid": "438678", "url": "https://it.wikipedia.org/wiki?curid=2777079", "title": "Ezechiele 25,17", "text": ""}
{"id": "2777081", "revid": "1086846", "url": "https://it.wikipedia.org/wiki?curid=2777081", "title": "Associazione Calcio Venezia 1998-1999", "text": "Questa voce raccoglie le informazioni riguardanti lAssociazione Calcio Venezia nelle competizioni ufficiali della stagione 1998-1999\nMaglie e sponsor.\nPer la stagione 1998-1999 il Venezia adott\u00f2 una divisa interamente nera con una fantasia arancio e verde sulla parte superiore destra. Queste divise sono state prodotte dalla Kronos, mentre lo sponsor ufficiale \u00e8 Emmezeta.\nOrganigramma societario.\nArea direttiva\nArea organizzativa\nArea tecnica"}
{"id": "2777082", "revid": "830939", "url": "https://it.wikipedia.org/wiki?curid=2777082", "title": "Johann Heinrich Dannecker", "text": "Biografia.\nTerzo di cinque figli di Georg Dannecker (1718-1786), un cocchiere al servizio del duca Carl Eugen, e di \nAnna Catharina Schempp (1725-1803), che trasferirono nel 1764 la famiglia a Ludwigsburg.\nDal 1772 al 1780, si form\u00f2 artisticamente come scultore assieme a Philipp Jacob Scheffauer (1756-1808). \nIn una prima fase, studi\u00f2 sotto la guida di Adam Bauer, e in un secondo tempo, a partire dal 1775, frequent\u00f2 l'accademia a Stoccarda. \nFu un fedele seguace dello stuccatore Johann Valentin Sonnenschein (1749-1828) e strinse una duratura amicizia e collaborazione con il pittore Nicolas Guibal, seguace del Mengs e con numerosi letterati, tra i quali, Friedrich Schiller.\nNel novembre del 1790, spos\u00f2 Heinrike Rapp (1773\u20131823), figlia di un ricco mercante. \nNel 1777 ricevette un premio per il \"Milone di Crotone\", su un tema originario barocco che Dannecker convert\u00ec in un gusto classico.\nDopo aver terminato l'accademia nel 1780, fu nominato scultore della corte del W\u00fcrttemberg, lavorando per anni su disegni di Pierre Fran\u00e7ois Lejeune (1721-1790 e Nicolas Guibal (1725-1784), e nel 1783 comp\u00ec un lungo viaggio europeo con tappe a Parigi dove per un biennio oper\u00f2 nell'atelier di Augustin Pajou, successivamente a Roma dove si appassion\u00f2 per lo stile dell'antica Grecia e si accost\u00f2 al Canova (1757-1822) e allo scultore svizzero Alexander Trippel (1743-1793), realizzando una \"Cerere\" ed un \"Bacco\" (Museo di Stoccarda), e infine soggiorn\u00f2 a Bologna ed a Mantova, e solamente dieci anni dopo rientr\u00f2 a Stoccarda, dove intraprese l'attivit\u00e0 di professore alla Hohe Karlsschule. \nSempre di questo periodo risult\u00f2 il busto di \"Friedrich Schiller\" (Biblioteca Granducale di Weimar), considerata la sua opera pi\u00f9 rappresentativa assieme alla terracotta dell\"'Arianna\", al suo \"Autoritratto\" del 1797 (Museo di Stoccarda), ed al \"Fauno ebbro\" (giardino del castello di Ludwigburg), che si staccarono parzialmente dalla tendenza allegorica e mitologica.\nIntorno al 1810 Dannecker inaugur\u00f2 a Stoccarda uno studio frequentato da importanti uomini di cultura."}
{"id": "2777083", "revid": "75433", "url": "https://it.wikipedia.org/wiki?curid=2777083", "title": "Antiquarium pitinum mergens", "text": ""}
{"id": "2777084", "revid": "3115", "url": "https://it.wikipedia.org/wiki?curid=2777084", "title": "Edgardo Egaddi", "text": "Direttore del Coro del Teatro Regio di Parma dal 1965 al 1982, nel 1964 ha fondato e poi diretto per diversi anni la \"Corale Citt\u00e0 di Parma\", palestra di polifonia vocale classica in una citt\u00e0 conosciuta in ambito musicale soprattutto per le sue tradizioni di musica lirica e sinfonica.\nBiografia.\nStudi\u00f2 presso il Conservatorio di Parma, dove si diplom\u00f2 in pianoforte, composizione e musica corale.\nIl padre Egidio era stato fra i fondatori della Corale Giuseppe Verdi di Parma nel 1905, e lui stesso contribu\u00ec alla rinascita di quel circolo culturale alla fine del periodo bellico, nel 1945, affiancando prima nella direzione il maestro Annibale Pizzarelli, e diventandone poi, nel 1946, il direttore.\nNel 1952, dopo aver sposato il soprano Wilma Colla, si trasfer\u00ec a Lima, in Per\u00f9, dove gli era stato affidato l'incarico di \"Director de la Masa Coral del Conservatorio Nacional de M\u00fasica de Lima\" il principale complesso corale della nazione andina. A Lima nacquero i due figli Alberto (1952) e Franca (1958).\nRientrato in Italia nel 1960, ritorn\u00f2 a dirigere la Corale Verdi.\nIl 20 gennaio del 1964 fond\u00f2 la Corale Citt\u00e0 di Parma. Il complesso vocale da lui diretto si specializz\u00f2 nella polifonia vocale classica, ottenendo diversi riconoscimenti nazionali, fra cui il 2\u00ba premio al Concorso Nazionale Orsam di Roma nel 1966 ed il 2\u00ba premio nella sezione Canto Gregoriano del Concorso Internazionale di Arezzo del 1974. Fin dall'inizio venne dato impulso anche alla costituzione di un coro di voci bianche, anch'esso gratificato da importanti affermazioni in ambito nazionale. (vedi ).\nResta testimonianza delle sue armonizzazioni per coro di alcuni fra i pi\u00f9 famosi canti popolari parmensi e nazionali. Alcuni di questi arrangiamenti sono infatti divenuti presenze costanti nel repertorio di molte corali padane. Se ne trova un esempio nel disco \"Canti popolari del parmense\", citato in discografia.\nNella stagione lirica 1965-66 approda alla direzione del Coro del Teatro Regio di Parma, prestigioso incarico che mantenne fino alla stagione lirica 1981-82.\nFu direttore del coro dell'Opera di Nizza nella stagione 1982-83 e dell'Opera di Montecarlo nelle stagioni 1983-84 e 84-85.\nComposizioni e pubblicazioni.\nAVE MARIA (CORO) - EGADDI - 72346 RICORDI AMERICANA \nPATER NOSTER (CORO) - EGADDI - 72346 RICORDI AMERICANA "}
{"id": "2777085", "revid": "120065103", "url": "https://it.wikipedia.org/wiki?curid=2777085", "title": "Live in New York (Laurie Anderson)", "text": "Live in New York \u00e8 un album \"live\" doppio di Laurie Anderson che comprende sia brani di repertorio, sia brani del tutto nuovi.\nTutte le musiche e i testi sono di Laurie Anderson, salvo quanto indicato nelle parentesi.\nTracce.\n\"CD1\"\n\"CD2\""}
{"id": "2777086", "revid": "1543377", "url": "https://it.wikipedia.org/wiki?curid=2777086", "title": "Gregorio Dati", "text": "Biografia.\nIn linea con la tradizione famigliare e accogliendo favorevolmente i valori innovativi proposti dalla societ\u00e0 borghese e mercantilistica, svolse una fiorente attivit\u00e0 politica e commerciale.\nA causa del commercio della seta viaggi\u00f2 anche all'estero e ricopr\u00ec la carica di console della seta.\nSi spos\u00f2 quattro volte: la prima, nel 1388, fu Bindecca di Bonaccorso Berardi, un suo socio; essa mor\u00ec due anni dopo, in seguito ad una lunga malattia e mentre era incinta.\nNel settembre del 1390 Dati si trasfer\u00ec a Valencia per operazioni commerciali dove ebbe un figlio illegittimo, che poi riconobbe e mand\u00f2 a Firenze. Nel 1393 spos\u00f2 Isabella di Neri, Villamuzzi, grazie alla quale miglior\u00f2 le sue condizioni economiche; dalla coppia nacquero otto figli.\nNell'ultimo decennio del secolo Dati viaggi\u00f2 frequentemente per lavoro in Spagna, a Valencia, a Maiorca e a Barcellona, ma ebbe problemi finanziari.\nNel 1402 mor\u00ec anche la moglie Bindecca e l'anno successivo si rispos\u00f2 con Ginevra di Antonio di Piero Piuvichesi, che gli port\u00f2 una ricca dote: la coppia ebbe undici figli. Dopo la morte della terza moglie, di parto, nel 1419, due anni dopo Dati si spos\u00f2 per una quarta volta con Caterina di Dardano di Niccol\u00f2 Guicciardini, dalla quale ebbe altri sette figli.\nOltre alla sua attivit\u00e0 commerciale Dati si dedic\u00f2 anche alla vita politica fiorentina, sia nella carica di console dell'arte della seta con la propria corporazione sia con cariche di magistratura. Nel 1412 fu eletto per la prima volta gonfaloniere di Compagnia, nel 1417 fu provveditore alle Gabelle di Pisa, nel 1419 provveditore allo Spedale, nel 1424 podest\u00e0 di Montale, nel 1425 priore e camerlengo dell'arte, nel 1429 gonfaloniere di Giustizia.\nCome cronista storico scrisse la \"Istoria di Firenze\", suddivisa in nove libri, nella quale raccolse gli avvenimenti a lui contemporanei, presentandoli sotto forma di dialogo. Descrisse, in particolar modo le mire espansionistiche dei fiorentini ed i dissidi con Gian Galeazzo Visconti, ma anche di altri avvenimenti riguardanti l'Italia. Infatti, alla guerra tra Firenze e i Visconti sono dedicati i primi sei libri, invece il settimo approfondisce le conseguenze di quel conflitto e le successive conquiste territoriali fatte da Firenze in Toscana e in Umbria; l'ottavo \u00e8 dedicato alla storia di Firenze dalle origini fino alla guerra col papa terminata nel 1368; il nono descrive l'amministrazione politica fiorentina. Questa opera ha, nel corso dei secoli, ricevuto elogi e critiche, i primi per la sua brillantezza, per l'importanza attribuita alla \"ragione\" sulle cause dei fatti, e perch\u00e9 l'autore \u00e8 stato un precursore di approfondimenti storico-politici-diplomatici esaminati a fondo nei secoli successivi, i secondi invece per i suoi preconcetti medioevali e per la carenza di spirito critico rinascimentale.\nNel \"Libro segreto\", invece raccolse le memorie familiari e le sue convinzioni morali, oltre che numerose notizie sulla vita, sui costumi e sulle abitudini dei ceti commerciali fiorentini fra il XIV secolo ed il XV secolo, intrise da una grande fiducia nella Provvidenza.\nGli si \u00e8 attribuito il poemetto \"La Sfera\" di argomento mitologico e geografico, reso importante anche per la presenza di preziose carte antiche; ma pi\u00f9 probabilmente \u00e8 opera di suo fratello Leonardo, umanista domenicano."}
{"id": "2777088", "revid": "767487", "url": "https://it.wikipedia.org/wiki?curid=2777088", "title": "Arthur Johnson (cestista)", "text": ""}
{"id": "2777089", "revid": "484362", "url": "https://it.wikipedia.org/wiki?curid=2777089", "title": "Guerra dell'Ossezia del Sud", "text": ""}
{"id": "2777091", "revid": "716642", "url": "https://it.wikipedia.org/wiki?curid=2777091", "title": "Willie Cunningham (calciatore 1925)", "text": "Carriera.\nClub.\nHa giocato nella prima divisione scozzese ed in quella inglese.\nNazionale.\nCon la sua nazionale ha preso parte al primo campionato mondiale disputato dagli scozzesi, nel 1954."}
{"id": "2777092", "revid": "1964823", "url": "https://it.wikipedia.org/wiki?curid=2777092", "title": "Manchester City Football Club 2004-2005", "text": "Questa pagina raccoglie i dati riguardanti il Manchester City Football Club nelle competizioni ufficiali della stagione 2004-2005.\nMaglie e sponsor.\nLo sponsor tecnico per la stagione 2004-2005 \u00e8 Reebok, mentre lo sponsor ufficiale \u00e8 Thomas Cook."}
{"id": "2777093", "revid": "287204", "url": "https://it.wikipedia.org/wiki?curid=2777093", "title": "Balcani occidentali", "text": ""}
{"id": "2777094", "revid": "1442080", "url": "https://it.wikipedia.org/wiki?curid=2777094", "title": "Cecco Angiolieri", "text": "Contemporaneo di Dante Alighieri e appartenente alla storica casata nobiliare degli Angiolieri, non si hanno per\u00f2 molte notizie certe sulla sua biografia. Si sa che ebbe una vita molto avventurosa, fu dedito al gioco e ai vizi, sub\u00ec processi per disturbo della quiete pubblica e dilapid\u00f2 il patrimonio che gli aveva lasciato il padre. Nelle sue poesie, circa 110 sonetti, non tutti di certa attribuzione, ci ha lasciato l'immagine di personaggio inquieto e ribelle che si accanisce contro la miseria e la sfortuna. Con i suoi modi sarcastici e dissacranti si prende gioco del Dolce stil novo; in altre poesie, pi\u00f9 originali, esalta goliardicamente il gioco, il vino e maledice la famiglia, il mondo e la gente. Celebri sono i sonetti \"S'i' fosse foco\", \"Tre cose solamente mi so 'n grado\" e \"La mia malinconia \u00e8 tanta e tale\".\nBiografia.\nCecco nacque a Siena da una famiglia particolarmente benestante, intorno al 1260. Il padre era il banchiere Angioliero degli Angiolieri, figlio di Angioliero detto \"Solafica\"; fu cavaliere, fece parte dei Signori del Comune nel 1257 e nel 1273 (dopo essere stato priore per due volte) ed appartenne all'ordine dei Frati della Beata Gloriosa Vergine Maria (i cosiddetti \u00abFrati Gaudenti\u00bb). La madre era monna Lisa, appartenente alla nobile e potente casata dei Salimbeni, anch'ella iscritta al suddetto ordine.\nSi presume che il giovane Cecco trascorse la sua fanciullezza a Siena, dove ricevette anche una prima educazione. Di famiglia tradizionalmente guelfa, nel 1281 Cecco figur\u00f2 tra i Guelfi senesi all'assedio dei concittadini ghibellini asserragliati nel castello di Torri di Maremma nei pressi di Roccastrada, e fu pi\u00f9 volte multato per essersi allontanato dal campo senza la dovuta licenza. Da altre multe fu colpito a Siena l'anno successivo, l'11 luglio 1282, per essere stato trovato nuovamente in giro di notte dopo il terzo suono della campana del Comune, violando pertanto il coprifuoco (\u00abquia fuit inventus de nocte post tertium sonum campane Comunis\u00bb). Un ulteriore provvedimento lo colp\u00ec nel 1291 in circostanze analoghe; oltretutto, nello stesso anno fu implicato nel ferimento di Dino di Bernardo da Monteluco, pare con la complicit\u00e0 del calzolaio Biccio di Ranuccio, ma solo quest'ultimo fu condannato.\nMilit\u00f2 come alleato dei fiorentini nella campagna contro Arezzo nel 1289, conclusasi con la battaglia di Campaldino; \u00e8 possibile che qui abbia incontrato Dante Alighieri, che pure figurava tra i combattenti dello scontro. Il , datato tra il 1289 e il 1294, sembra confermare che i due si conoscessero, in quanto Cecco si riferisce a un personaggio che entrambi dovevano ben conoscere (\"Lassar vo' lo trovare di Becchina, / Dante Alighieri, e dir del mariscalco\"); questo \"mariscalco\" vanesio tra le donne fiorentine, anch'egli impegnato a Campaldino, \u00e8 stato identificato con un tal Amerigo di Narbona, \u00abgiovane e bellissimo del corpo, ma non molto sperto in fatti d'arme\u00bb (Dino Compagni, \"Cronica delle cose occorrenti ne' tempi suoi\", I, 7).\nIntorno al 1296 fu allontanato da Siena, a causa di un bando politico. Si desume dal (del 1302-1303), indirizzato a Dante allora gi\u00e0 a Verona, che in quel periodo Cecco si trovasse a Roma (\"s'eo so' fatto romano, e tu lombardo\"). Non sappiamo se la lontananza da Siena dal 1296 al 1303 fu ininterrotta. Il sonetto testimonierebbe anche della definitiva rottura tra Cecco e Dante (\"Dante Alighier, i' t'aver\u00f2 a stancare / ch'eo so' lo pungiglion, e tu se' 'l bue\"). Tuttavia non sono attestate risposte (tantomeno proposte) dantesche, per cui, se tenzone fra i due vi fu, ci rimane solo la parte composta da Cecco (e non sappiamo nemmeno se \u00e8 tutta, peraltro). Inoltre, nelle opere di Dante, Cecco non \u00e8 mai nominato, n\u00e9 suoi componimenti sono citati.\nNel 1302 Cecco svendette per bisogno una sua vigna a tale Neri Perini del Popolo di Sant'Andrea per settecento lire ed \u00e8 questa l'ultima notizia disponibile sull'Angiolieri in vita. Proprio per questa ragione si oppose a ogni forma di politica proclamandosi persona libera e indipendente; si ritiene che questa sua imposizione fosse dovuta al bando politico che lo allontan\u00f2 da Siena.\nDopo il 1303 fu a Roma, probabilmente sotto la protezione del cardinale senese Riccardo Petroni. Da un documento del 25 febbraio 1313 sappiamo che cinque dei suoi figli (Meo, Deo, Angioliero, Arbolina e Sinione; un'altra figlia, Tessa, era gi\u00e0 emancipata) - rinunciarono all'eredit\u00e0 perch\u00e9 troppo gravata dai debiti. Si pu\u00f2 quindi presupporre che Cecco Angiolieri sia morto intorno al 1310, forse tra il 1312 e i primi giorni del 1313. La tradizione lo vuole sepolto nel chiostro romanico della chiesa di San Cristoforo a Siena.\nPoetica.\nLa poetica di Cecco Angiolieri rispetta tutti i canoni della tradizione comica toscana. I suoi sonetti da parte della critica sono generalmente considerati, specie dopo gli studi di Mario Marti, la caricaturale rifrazione del Dolce stil novo: questa posizione antistilnovistica emerge specialmente nella poesia dialogata \"Becchin' amor\", dove si narra di un'amante sensuale e meschina, con dei connotati certamente antitetici a quelli angelici della Beatrice di dantesca memoria. Questa sua polemica contro i \"poetae novi\" del dolce stile, attuata con uno smodato uso della mimesi caricaturale e con uno stile tagliente e impetuoso, viene inoltre calata nei vicoli tumultuosi della sua Siena natia, tanto da far esclamare a Marti \u00abquante figure di scorcio nei suoi sonetti!\u00bb.\nLo stesso Marti ci offre un buon compendio dei connotati dei sonetti di Cecco, che si distingue per:\nNei suoi sonetti emergono l'attenzione per la vera realt\u00e0 della vita borghese e la rappresentazione realistica e schietta dell'amore e della sessualit\u00e0. L\"'inventio\" di Cecco, in realt\u00e0 assai ristretta, culmina nell'ampio utilizzo della parodia, utilizzata per rovesciare tutti i caratteri propri dello stilnovismo, e nell'invenzione dell'invettiva antipaterna, cinicamente rivolta in \"S'i' fosse foco\" agli avari genitori che non gli permettevano di scialacquare per conquistare le belle donne.\nCos\u00ec Mario Marti:\nImportante sottolineare, infine, che i suoi sonetti spesso contengono allusioni autobiografiche, per lungo tempo considerate vere: si veda, ad esempio, l'amore per la linguacciuta Becchina, le diatribe con la moglie, pettegola e arcigna, una vita gaudente e spensierata trascorsa tra i dadi ed il buon vino. Seppure sia fuori di dubbio che sia stato un uomo dal temperamento ardente, scapigliato, e che la sua vita sia stata segnata dalla sregolatezza e dalla dissipazione, secondo la critica da Marti in poi sarebbe da escludere che i suoi componimenti contengano precise indicazioni autobiografiche. Becchina, \"figlia d'un agevol cuoiaio\", sarebbe quindi il capovolgimento dell'immagine stilnovista della donna-angelo. E in un sonetto dice quali sono le tre cose che gli fanno \u00ab'l cuor lieto sentire\u00bb: \u00abla donna, la taverna e 'l dado\u00bb.\nTuttavia nel corso del secolo e mezzo di studi su Cecco Angiolieri, un'altra linea interpretativa \u00e8 carsicamente riaffiorante: quella che vede in lui un irriverente scrittore s\u00ec, ma fondamentalmente \"sincero\" nel poetare, e soprattutto senza intenzioni parodiche. La prima parte di questa linea interpretativa, quella della \"sincerit\u00e0\", depurata degli autobiografismi romantici alla D'Ancona e consapevole della letterariet\u00e0 delle composizioni, ha oggi il suo esponente\nprincipale in Antonio Lanza; invece \u00e8 stato Claudio Giunta a sostenere la non parodicit\u00e0 dei suoi componimenti.\nFrancesco Flora, a proposito di Cecco Angiolieri, riferendosi particolarmente al suo pi\u00f9 noto sonetto, \u00abS'i' fossi foco, arderei 'l mondo\u00bb, analizza l' impeto \u00abdella sua matta e sinistra vitalit\u00e0\u00bb, che lo travolgerebbe fino al pensiero del delitto dei propri genitori, se tale pensiero, espresso in forma elaborata, non fosse domato \u00abin una trasfigurazione verbale\u00bb talmente audace da confinare con l'innocenza. \nIl problema del testo: numero dei sonetti e autenticit\u00e0.\nIl problema testuale \u00e8 centrale per la lettura e l'interpretazione dell'opera angiolieresca, per due motivi: il primo \u00e8 che le edizioni attualmente in uso differiscono nel numero dei sonetti a lui attribuiti; il secondo, che \u00e8 la causa del primo, \u00e8 che dal 1874, anno in cui Alessandro D'Ancona pubblic\u00f2 il suo studio su Cecco Angiolieri, al poeta senese si sono attribuiti sonetti che invece sono opera di altri autori, in primis Meo de' Tolomei, suo concittadino e contemporaneo. L'equivoco si \u00e8 chiarito solo negli anni cinquanta del XX secolo, tuttavia continua a dare adito a problemi di attribuzione."}
{"id": "2777095", "revid": "1543377", "url": "https://it.wikipedia.org/wiki?curid=2777095", "title": "Ksaver \u0160andor Gjalski", "text": "Biografia.\nParallelamente all'attivit\u00e0 letteraria ebbe cariche pubbliche nel settore amministrativo.\nDopo il suo prepensionamento, avvenuto nel 1898, in quanto non ben accetto dal regime di Khuen, assunse ruoli politici significativi per l'evoluzione del suo Paese e solamente nel 1920 si ritir\u00f2 a vita privata.\nLa sua formazione culturale si complet\u00f2 grazie ad importanti soggiorni in Italia, Francia, Svizzera e Boemia.\nLa sua prima opera, intitolata \"Illustrissimus Bathorich\", pubblicata nel 1884 venne inserita dai critici nel filone della letteratura russa realista ottocentesca. La trama dell'opera \u00e8 incentrata sulla disperazione di un nobile per la scomparsa del suo vecchio mondo.\nIl tema della decadenza del mondo aristocratico, Dalski lo ripropose sia con toni nostalgici sia con un soffuso compiacimento, nei racconti pubblicati nei libri \"Pod starim krovovima\" (\"Sotto antichi tetti\") del 1886 e \"Diljem Doma\" (\"Per tutta casa\") del 1899.\nAnche nei romanzi pubblicati nel 1885, \"U novom dvoru\" (\"Nella nuova casa\") e \"Na rodenoj grudi\" (\"Sulla zolla natia\"), l'autore manifest\u00f2 il declino della antica societ\u00e0 affrettato dai moti del 1848 e dagli accordi austro-ungheresi del 1868.\nLo scrittore critic\u00f2 ampiamente anche vari aspetti della vita croata a lui contemporanea, come ben evidenziato in \"U no\u0107i\" (\"Di notte\") del 1886, in \"Janko Borislavi\u0107\" del 1887, in \"Durdica Agi\u0107eva\" del 1889, come anche nelle novelle \"Tri pripovijesti bez naslova\" (\"Tre racconti senza titolo\") del 1887 e \"Bijedne price\" (\"Novelle povere\") del 1888.\nLa sua ultima fase creativa si risolse in una chiusura in s\u00e9 stesso e in una via di uscita attraverso l'esplorazione di un mondo chimerico e fantasioso, a causa di una profonda paura degli incerti tempi nuovi."}
{"id": "2777097", "revid": "93556", "url": "https://it.wikipedia.org/wiki?curid=2777097", "title": "Battaglia di Faenza (1797)", "text": "La battaglia di Faenza fu uno scontro avvenuto il 2 febbraio 1797 sul fiume Senio, nei pressi della citt\u00e0 omonima, ove si combatt\u00e9 la battaglia decisiva (ma dall'esito scontato) fra le milizie pontificie del generale Colli e l'esercito di Napoleone guidato da Victor. La vittoria costrinse la Santa Sede alla trattativa per ottenere la cessazione delle ostilit\u00e0. Il 19 febbraio venne siglato il Trattato di Tolentino tra la Prima Repubblica francese e lo Stato Pontificio.\nNella letteratura.\nLa sconfitta dell'esercito pontificio venne giudicata ingloriosa da un rivoluzionario come Francesco Saverio Salfi, che dedic\u00f2 all'evento una pantomima satirica; venne tuttavia registrata con sarcasmo anche da un reazionario come il conte Monaldo Leopardi e, anni dopo, da Giacomo Leopardi.\nSi riporta il resoconto della battaglia nelle memorie di Monaldo Leopardi, padre di Giacomo:\nComment\u00f2 lo storico Giustino Filippone-Thaulero: \"si rise, e per molto tempo, sulla resistenza dell'esercito pontificio e forse troppo, e con non molta ragione\"."}
{"id": "2777099", "revid": "767487", "url": "https://it.wikipedia.org/wiki?curid=2777099", "title": "Fran\u00e7ois de Curel", "text": "Biografia.\nDi origini nobili e campagnole, venne educato e formato culturalmente dai Gesuiti. Questi due elementi contribuirono a rendergli difficile l'inserimento nell'articolato mondo mondano letterario parigino.\nFu un appassionato dei classici e delle scienze; la sua carriera scolastica fu incentrata sulla frequentazione della \"\u00c9cole Centrale Paris\" nella facolt\u00e0 di ingegneria e si concluse con la laurea, ma non potendo lavorare a Metz nell'industria metallurgica della sua famiglia, prosegu\u00ec gli stud\u00ee privati e si avvicin\u00f2 alla scrittura.\nViene considerato il secondo maggiore rappresentante, dopo Ibsen, del cosiddetto \"teatro delle idee\", genere che l'autore ha alimentato tramite il suo rigoroso approfondimento delle tematiche sociali e ideali, e un'acutezza psicologica applicata a temi di materia morale.\nIl suo esordio avvenne come romanziere e autore di novelle intitolate \"L'Ete des fruits secs\" (1885) e \"Le Sauvetage du grand duc\" (1889), ma seguendo il consiglio del recensore letterario Charles Maurras, Fran\u00e7ois de Curel cerc\u00f2 di far conoscere le sue opere ai teatri parigini, e finalmente dopo un paio di anni, nel 1891, tre suoi drammi vennero accolte dal Th\u00e9\u00e2tre Libre di Antoine. I suoi primi drammi realizzati, \"L'Envers d'une sainte\" e \"L'Amour brode\", subirono per\u00f2 continui rifacimenti a causa delle esigenze e della incontentabilit\u00e0 dell'autore.\nL'autore and\u00f2 contro corrente e in un'epoca dominata dal gusto naturalistico, che aveva per programma la riproduzione pessimistica della vita quotidiana, popolare e borghese, nei suoi particolari pi\u00f9 amari, invece inscen\u00f2 un'arte pi\u00f9 idealistica, originale, talentuosa, non sempre compresa dal pubblico, basata su uno stile classico nella sua perentoria lucidit\u00e0.\nSe evidenti furono le influenze di Ibsen, le opere di Curel evidenziarono elementi comuni con Corneille, quali la lucidit\u00e0 e la nitidezza dei caratteri che egli descrisse acutamente, talvolta con una certa freddezza, nonch\u00e9 per la sua preferenza verso i personaggi femminili.\nI drammi pi\u00f9 significativi furono \"L'Envers d'une sainte\" (1892), riguardante una vocazione errata di una monaca, \"La Danse devant le miroir\" (1914), nel quale l'autore focalizza la sua attenzione sui sentimenti dell'amore, \"Terre inhumaine\" (1922), ossia un manifesto di condanna delle atrocit\u00e0 della guerra; \"La nuovelle idole\" (1916).\nVersioni cinematografiche.\nAlcune delle opere di de Curel sono state adattate per lo schermo:"}
{"id": "2777100", "revid": "36426", "url": "https://it.wikipedia.org/wiki?curid=2777100", "title": "Dalmasio Scannabecchi", "text": "Biografia.\nDalmasio apparteneva ad un ramo secondario della nobile famiglia ghibellina degli Scannabecchi, che subirono il bando dalla citt\u00e0 a pi\u00f9 riprese. Nacque a Bologna intorno al 1315: in un documento del 24 settembre 1342, dove risulta orfano del padre Jacopo, egli compare infatti come testimone e quindi gi\u00e0 maggiorenne, ovvero aveva pi\u00f9 di venticinque anni. La conferma viene dalle \"venticinquine\" (liste dei manipoli di 25 uomini maggiorenni guidati da un \"capitaneus\" destinati alla guardia civica), nelle quali il suo nome compare solo nel 1342.\nNel 1350 spos\u00f2 Lucia, sorella del pittore Simone di Filippo, col quale era legato da amicizia ma anche da rapporti professionali. \nGli altri documenti, che attestano la presenza del pittore Dalmasio a Bologna abitante nella cappella di San Dalmasio e di San Domenico (1352-1356 e 1370-1373), non fanno purtroppo alcun riferimento a pitture o commissioni artistiche riconducibili a opere note.\nTra il 1359 e il 1365 \u00e8 documentato a Pistoia: come si apprende dai \"Memoriali\", Dalmasio nomin\u00f2 il cognato Simone suo procuratore a Bologna: questi, a sua volta, si giov\u00f2 di tale situazione, incrementando i suoi clienti con quelli di Dalmasio. La bottega di Dalmasio e di Simone era probabilmente una delle pi\u00f9 importanti a Bologna in quegli anni e trovava una forte concorrenza nella bottega, sempre a conduzione familiare, di Niccol\u00f2 di Giacomo e Jacopo di Paolo. Coadiuvato da questa prolifica unione, Dalmasio pot\u00e9 concentrarsi sul lavoro a Pistoia dove sappiamo che nel 1359 viene pagato per dipingere e decorare gli sportelli di un tabernacolo marmoreo per la Chiesa di San Giovanni Fuorcivitas.\nDalmasio mor\u00ec probabilmente nell'inverno tra il 1373 e il 1374: l'ultimo documento che lo riguarda, il suo testamento, \u00e8 del novembre 1373. Il figlio Lippo, pittore molto prolifico a Bologna, sarebbe nato verso il 1355: nella prima documentazione ufficiale relativa al pi\u00f9 giovane dei due Scannabecchi, riguardante un atto di vendita di propriet\u00e0 passate in eredit\u00e0 dal padre Dalmasio (agosto 1377), Lippo risulta essere accompagnato dallo zio Simone perch\u00e9 ancora di minore et\u00e0.\nL'attivit\u00e0 artistica e lo \"Pseudo-Dalmasio\".\nLa formazione artistica di Dalmasio fu inizialmente influenzata dalle innovazioni giottesche: si \u00e8 creduto di poter riconoscere l'intervento del giovane Dalmasio nei busti di santi dipinti nella predella del polittico firmato da Giotto realizzato per una chiesa bolognese e oggi nella Pinacoteca Nazionale di Bologna. Successivamente il suo stile si avvicin\u00f2 allo spirito narrativo pungente di Vitale. Agli anni quaranta dovrebbe risalire la bellissima \"Madonna col Bambino Johnson\", oggi conservata nel Philadelphia Museum of Art di Filadelfia.\nProbabilmente negli anni quaranta potrebbe essere stato a Firenze, dove gli sono attribuiti gli affreschi con la \"Storie della vita di san Gregorio\" nella cappella Bardi in Santa Maria Novella.\nTra il 1359 e il 1363 potrebbe aver realizzato gli affreschi con le \"Storie della vita di San Francesco\" nella chiesa dedicata al Santo a Pistoia: qui \u00e8 palese il riferimento alle analoghe \"Storie\" giottesche ad Assisi sia nella ripresa precisa degli episodi, sia dal punto di visto stilistico (Dalmasio recepisce soluzioni plastiche pi\u00f9 corpose). \nUn documento del 1359 ricorda che \"Dalmaxius pictor bononiensis\", presente a Pistoia, ha dipinto un tabernacolo per la chiesa di San Giovanni Fuorcivitas e anche negli anni seguenti lo stesso Dalmasio \u00e8 attivo nella citt\u00e0 toscana: questo dato documentario ha consentito di riconoscere in Dalmasio il pittore (di evidente formazione bolognese) che affresc\u00f2 la cappella maggiore della chiesa di San Francesco di Pistoia. Da questa attribuzione prende origine il corpus di opere attribuite a Dalmasio o, come si \u00e8 preferito dire per lungo tempo, allo \"Pseudo Dalmasio\". La necessit\u00e0 di usare questa formula onomastica derivava da una reale o presunta mancata corrispondenza tra le date delle opere attribuite e la vicenda cronologica del Dalmasio dei documenti. Gli affreschi di Pistoia, secondo alcuni autori, andrebbero datati al 1343, data riportata in una lapide \"in situ\": tuttavia la lapide non si riferisce alla decorazione pittorica, ma solo all'assegnazione della cappella maggiore alla famiglia Ciantori."}
{"id": "2777101", "revid": "339392", "url": "https://it.wikipedia.org/wiki?curid=2777101", "title": "Antoine Lafr\u00e9ry", "text": ""}
{"id": "2777103", "revid": "339392", "url": "https://it.wikipedia.org/wiki?curid=2777103", "title": "Antonio Lefreri", "text": ""}
{"id": "2777104", "revid": "57342", "url": "https://it.wikipedia.org/wiki?curid=2777104", "title": "Fausto Mesolella", "text": "Dal 1986 al 2017 ha fatto parte della Piccola Orchestra Avion Travel.\nBiografia.\nPrende contatti con la chitarra a 12 anni suonando tutti i giorni durante l'ora di ricreazione consentita in un convitto nazionale che frequenter\u00e0 per molti anni.\nIl debutto da professionista risale al 1968, con i Condor.\nNel 1970, dopo lo scioglimento dei Condor, forma un nuovo gruppo i Coronilla Varia.\nIl gruppo per\u00f2 non raggiunger\u00e0 la fama a causa di dissapori interni.\nSempre nel 1970 forma il complesso \u201cLa Prima Pagina\u201d con il quale suona senza sosta dividendosi tra i vari ingaggi, approfittando di qualsiasi occasione possa servire ad arricchire la formazione e la conoscenza del palco per un musicista.\nDal 1974 al 1975 fa parte dell'orchestra di Augusto Martelli.\nNel 1976 lavora come tecnico del suono e produttore musicale presso la record Tirrena Olimpya.\nNel 1978 forma il trio \u201cI Mediterranea\u201d insieme ad Agostino Santoro e Pasquale Ziccardi, con il quale incide l'album \u201cEcce Rock\u201d, inciso alla Rto di Cava dei Tirreni e distribuito solo in Giappone.\nCon i Mediterranea, oltre all'attivit\u00e0 concertistica, accompagna in tourn\u00e9e il cantante Umberto Napolitano del quale arrangia il brano di partecipazione al festival di Sanremo del 1981.\nDal 1983 al 1986 lavora presso uno studio personale di registrazione, cura arrangiamenti e produzioni per vari artisti italiani. Il 16 gennaio del 1986 entra a far parte della Piccola Orchestra Avion Travel guidata da Peppe Servillo.\nCon gli Avion Travel nel 1987 vince la prima edizione di Sanremo Rock.\nDal 1992 al 1994, si divide tra gli impegni con la Piccola Orchestra Avion Travel e la tourn\u00e9e con Paolo Belli.\nIn mezzo a concerti e incisioni discografiche con gli Avion Travel, nel 1994 forma il \"Nada Trio\" con Nada e Ferruccio Spinetti.\nAl Festival di Sanremo del 1998, gli Avion Travel vincono con la canzone \u201cDormi e sogna\u201d il premio della critica, il premio come miglior arrangiamento e quello come miglior canzone.\nDue anni dopo nel 2000, vincono la 50\u00aa edizione del Festival di Sanremo con il brano \u201cSentimento\u201d che conquista anche il premio come miglior arrangiamento.\nNell'anno 2000 Mesolella produce \u201cLa rosa dei venti\u201d, primo album del cantautore napoletano Alessio Bonomo.\nNel 2001 cura la produzione del disco di Nada \u201cL'amore \u00e8 fortissimo e il corpo no\u201d collaborando con Claudio Coccoluto e Pasquale Minieri alla realizzazione del disco.\nNello stesso anno compone la musica di \u201cSi volt\u00f2\u201d per l'album \u201cCieli di Toscana\u201d di Andrea Bocelli.\nNello stesso album \u00e8 la chitarra solista del brano \"L'incontro\", di cui Bono degli U2 \u00e8 voce recitante.\nNell'estate del 2002, lavora al nuovo album degli Avion Travel e collabora al disco di Samuele Bersani.\nA gennaio del 2003 inizia la lavorazione dell'album di Patrizia Laquidara vincitrice del programma televisivo Destinazione San Remo. Per la stessa scrive la canzone \"Le rose\" presente nell'album.\nA marzo dello stesso anno produce il nuovo album di Giorgio Conte.\nIn aprile l'ultimo album della piccola orchestra Avion Travel \"Poco mossi gli altri bacini\".\nAgosto 2004 scrive \u201cNa stella\u201d per l'album \"Altre latitudini\" di Gianmaria Testa.\nNel 2005 pubblica l'audiolibro \u201cI piaceri dell'orso\u201d edito da editrice Zona.\nNello stesso anno \u00e8 chitarrista nel disco di Gianna Nannini.\nNel 2007 \u00e8 produttore artistico dell'album degli Avion Travel \u201cDanson Metropoli\u201d con la direzione di Paolo Conte. L'album a poche settimane dall'uscita \u00e8 disco d'oro.\nCompone la colonna sonora del film \u201cLascia perdere Jonny\u201d per la regia di Fabrizio Bentivoglio ispirato ad alcuni episodi della sua vita di musicista.\nNel luglio del 2007 riceve il premio Lunezia per il valore musical-letterario dell'album \u201cDanson Metropoli\u201d.\nScrive e produce \u201cIl Villaggio Del Cuore\u201d una canzone per il nuovo album di Barbara Eramo.\nScrive \u201cIl Messaggio\u201d per il nuovo album francese di Cristina Marocco.\nIl 15 dicembre del 2007 riceve il premio Ennio Morricone come miglior compositore all'Italia film festival di Roma per la colonna sonora del film \u201cLascia Perdere Johnny\u201d.\nNel dicembre del 2007 registra le chitarre per il primo album di Maria Giua.\nNell'aprile del 2008 riceve la Nomination al David di Donatello per il film \u201cLascia Perdere Johnny\u201d. Sempre per \u201cLascia Perdere Johnny\u201d vince il \u201cCiak D'oro\u201d per la miglior colonna sonora.\nInizia a settembre del 2008 la produzione del nuovo disco degli Avion Travel.\nNel gennaio del 2009 \u00e8 in tour con Rita Marcotulli con un progetto sui \u201cPink Floyd\u201d e contemporaneamente esce il cd del concerto con il settimanale \u201cL'Espresso\u201c.\nProduce \u201cL'Amico Magico\u201d nuovo disco degli Avion Travel registrato con l'orchestra sinfonica Camerata Ducale di Vercelli per l'etichetta \u201cSugar\u201c. Il disco esce il 16 ottobre del 2009.\nIl 19 dicembre del 2009 riceve a Foggia, per la seconda volta, il premio \u201cMatteo Salvatore\u201d per la produzione dello spettacolo \u201cUn pugliese a Roma\u201d ispirato alle canzoni dello stesso Matteo Salvatore.\nA gennaio 2010 inizia la lavorazione della colonna sonora del film muto del 1924 \u201cIl Ladro di Bagdad\u201d che esce nelle edicole con l'editoriale \u201cL'Espresso\u201c.\nA settembre del 2010 \u00e8 autore della colonna sonora del film \"Into Paradiso\" della regista Paola Randi in concorso al festival del cinema di Venezia e per il quale riceve la seconda nomination ai David di Donatello.\nIl disco \u201cL'Amico Magico\u201d riceve la targa Tenco 2010 come miglior disco italiano nella sezione interpreti.\nScrive per Fiorella Mannoia la canzone \u201cSe veramente Dio esisti\u201d.\nRiceve la Targa Tenco 2010 nella sezione dedicata alla musica dei suoni.\nScrive la canzone \u201cTre colori\u201d per Tricarico per l'edizione del Festival di Sanremo 2011, partecipando in coppia con lui al festival.\nNell'aprile 2012 esce il suo Primo album da chitarrista solista \u201cSuoner\u00f2 Fino a Farti Fiorire\u201d e nello stesso anno il DVD del concerto di chitarra dal vivo. Viene premiato come Ambasciatore della Cultura alla Biennale di Poesia e Narrativa \"Panta Rei\"\nPer Sanremo 2013 compone il brano \u201c\u00c8 colpa mia\u201d per la cantante neomelodica Maria Nazionale.\nNell'estate 2013 \u00e8 in tour con il cantautore Alessandro Mannarino nello spettacolo \u201cCorde\u201d.\nNell'ottobre 2013 per il nono anno \u00e8 direttore artistico del premio \u201cBianca D'aponte\u201d dedicato a sole cantautrici, partecipa al Premio Tenco con lo spettacolo \u201cPiccole storie dietro le canzoni per gli altri\u201d. Nel dicembre 2013 esce \u201cLive ad Alcatraz\u201d registrato dal vivo il 25 agosto dello stesso anno alla libera Universit\u00e0 di Alcatraz a Santa Cristina di Gubbio.\nNel mese di maggio 2014 esce il CD \u201cDago Red\u201d realizzato in duo con Raiz voce storica degli Almamegretta. Mesolella \u00e8 anche produttore del CD. Il disco \"Dago Red\" vince la Targa Tenco nella categoria interpreti. Il CD vede anche la partecipazione di Rita Marcotulli (pianoforte), Ferdinando Ghidelli (pedal steel), Mim\u00ec Ciaramella (batteria), Adolfo La Volpe (harmonium) e Wena (cori).\nIl 21 Novembre 2014, prima del concerto con Armando Corsi al Folk Club di Torino, registra un video in cui legge un frammento del romanzo \"Il Gioco della Verit\u00e0\" di Alan Magnetti\nL'8 marzo del 2015 riceve a Barcellona in Spagna l'ambito premio Amilcare Rambaldi 2015.\nIl 22 aprile 2015 esce per l'etichetta discografica \u201cSuoni dall'Italia\u201d di Mariella Nava il progetto discografico \u201cCantoStefano\u201d Fausto Mesolella canta Stefano Benni.\nIl 5 luglio del 2015 riceve il Premio Bindi per la sezione Artigiani della musica.\nNel mese di luglio 2016 riceve il premio come migliore colonna sonora per il film \u201c2 euro l\u2019ora\u201d nella rassegna Est Film Festival.\nDurante il festival \"Fiat Music\" iniziato a novembre 2016, organizzato da Red Ronnie, Mesolella ricopr\u00ec un ruolo centrale nell'organizzazione del \"contest\" musicale e fu uno dei primi strumentisti.\n\u00c8 morto il 30 marzo 2017 all'et\u00e0 di 64 anni nella sua casa di Macerata Campania in provincia di Caserta per complicazioni cardiache."}
{"id": "2777105", "revid": "767487", "url": "https://it.wikipedia.org/wiki?curid=2777105", "title": "The Fighting Temptations", "text": "The Fighting Temptations \u00e8 un film statunitense del 2003 del regista Jonathan Lynn con Cuba Gooding Jr. e Beyonc\u00e9.\nTrama.\nTornato nella cittadina natale di Montecarlo, in Georgia, per rivendicare l'eredit\u00e0 della zia Sally, il pubblicitario newyorkese Darrin Hill scopre che, prima di poter incassare il denaro, dovr\u00e0 esaudire l'ultimo desiderio dell'anziana parente: creare un coro gospel e condurlo al successo. Ma in citt\u00e0 i potenziali cantanti scarseggiano e Darrin \u00e8 sul punto di arrendersi e rientrare a New York quando incontra Lilly, un'affascinante cantante che si esibisce nei nightclub, che vive con il nonno ed il figlioletto, ma che \u00e8 malvista dalla comunit\u00e0 per il suo lavoro e per aver avuto un figlio senza essere sposata.\nDopo un'iniziale diffidenza di lei ed il tentativo di screditarlo da parte di una donna molto influente nella comunit\u00e0, Darrin sapr\u00e0 conquistare il cuore della ragazza e far cambiare idea alle donne della cittadina sul conto di Lilly e porter\u00e0 al successo il coro, come avrebbe voluto la zia.\nCritica.\nIl film ha ricevuto durante l'edizione dei Razzie Awards 2003 una candidatura come Peggior attore per Cuba Gooding Jr.."}
{"id": "2777106", "revid": "2128848", "url": "https://it.wikipedia.org/wiki?curid=2777106", "title": "Michail Dmitrievi\u010d \u010culkov", "text": "Biografia.\n\u010culkov nacque a Mosca nel 1744 nella famiglia di un soldato della guarnigione militare. \nStudi\u00f2 all'Universit\u00e0 di Mosca dal 1755 al 1758, e svolse attivit\u00e0 varie, da quella di attore del teatro universitario a quella di cameriere di corte, senza trascurare quella degli ultimi anni di vita, ossia di segretario del Senato.\nIl periodo in cui \u010culkov si dedic\u00f2 alla letteratura fu breve ma intenso e ricco di innovazioni, grazie all'opera che lo rese celebre: \"Peresme\u0161nik\" (\"Il motteggiatore\"), una raccolta di fiabe e di racconti, grazie al quale l'autore ci forn\u00ec un quadro satirico ma anche realistico della societ\u00e0 a lui contemporanea. In questo lavoro, pi\u00f9 volte accostato a quello di Scarron, l'autore introdusse molti elementi di origine popolare presi dal folclore russo, oltre che elementi anti-didattici, dato che l'autore avvis\u00f2 i lettori che la sua opera non \u00e8 stata scritta per correggere gli usi e i costumi contemporanei, ma per divertire; \u010culkov si distinse dalla letteratura della seconda met\u00e0 del XVIII secolo, il cui fine, soprattutto nella commedia e nella satira era proprio il perfezionamento dei costumi.\n\u010culkov si mise in evidenza anche per studi e approfondimenti mitologici, inseriti nel \"Breve dizionario mitologico\" pubblicato nel 1767 e nel \"Dizionario di superstizioni russe\" del 1782.\nDi notevole importanza fu l'attivit\u00e0 di pubblicista svolta da \u010culkov, culminata con la pubblicazione di due riviste satiriche: \"I to i SIo\" (\"E questo e quello\") e \"Parnasskij Scepetil'nik\" (\"Il pedante di Parnaso\"), tramite le quali l'autore polemizz\u00f2 con i colleghi di classe alta del suo tempo.\nAnche queste due riviste risultarono un prezioso documento degli usi e costumi contemporanei, cos\u00ec come il romanzo di costume satirico intitolato \"Prigo\u017eaia povaricha, ili pocho\u017edenie razvratnoj \u017een\u0161\u010dini\" (\"La cuoca avvenente o l'avventura di una donna corrotta\", 1770). \nMor\u00ec nel 1793.\nDescrizione dello stato e le propriet\u00e0 del commercio russo.\n\u010culkov si dedic\u00f2 alla stesura di un libro non destinato al pubblico ma alla Segreteria di Stato, intitolato \"Descrizione dello stato e le propriet\u00e0 del commercio russo dai tempi di Pietro il Grande al regno della grande imperatrice Caterina II\" (7 volumi). Consisteva di due parti: la prima conteneva materiale legislativo, la seconda conteneva documenti. I primi 5 volumi contengono una panoramica della storia del commercio estero in regioni e paesi selezionati, i volumi 6 e 7 sono un resoconto della storia del commercio in tutta la Russia nella seconda met\u00e0 del XVIII secolo. \nIl primo volume descrive la storia del commercio dalla Russia antica fino al XVI secolo, sul Mar Nero, Mar Caspio, Mar Baltico, Mar Bianco, Mar Baltico. Il secondo volume \u00e8 dedicato al commercio della Russia con la Turchia, Italia, Polonia, Danzica, Prussia, Germania, Caucaso, Iran, India, e altri. Il terzo volume fornisce una panoramica dei legami commerciali con la Siberia, Cina, Mongolia, e altri. Nel quarto volume viene considerato il commercio dei porti di Pietroburgo e di Kron\u0161tadt nel 1703-1785. Nel quinto volume, il commercio riguardante principalmente i porti del Baltico nel XVIII secolo. Nel sesto volume, l'autore descrive il commercio interno della Russia nel XVIII secolo. Esso fornisce inoltre i dati sulla partecipazione delle diverse citt\u00e0 alla esportazione, sull'origine e lo sviluppo della pesca, delle attivit\u00e0 estrattive, della metallurgia e dell'industria leggera, presenta i dati sulla localizzazione delle fabbriche e degli impianti, il volume e il valore annuale dei prodotti, la composizione sociale dei proprietari, le forme di impiego del lavoro nelle imprese. \nIl settimo volume contiene un compendio non solo del commercio, ma anche dell'industria, dei trasporti, del credito, della circolazione monetaria e delle attivit\u00e0 monetarie. \nIl lavoro di Chulkov rappresent\u00f2 la storia dello sviluppo economico della Russia."}
{"id": "2777110", "revid": "548688", "url": "https://it.wikipedia.org/wiki?curid=2777110", "title": "Tourist Trophy 1949", "text": "Il Tourist Trophy 1949 svoltosi nei giorni dal 13 al 17 giugno 1949 rappresenta la trentunesima edizione della corsa che si sviluppa su un circuito composta da strade aperte al traffico sull'Isola di Man, la cui prima edizione risale al 1907.\nContemporaneamente si tratta di un appuntamento storico per il motociclismo mondiale perch\u00e9 con questa corsa debutta il motomondiale appena istituito; si tratta infatti del primo Gran Premio di motociclismo ufficialmente valido per il titolo mondiale del 1949.\nIl contesto.\nAlla riunione di Londra che a fine del 1948 aveva deciso la costituzione di questo nuovo campionato, era stato concordato che i gran premi sarebbero stati 6 e le classi in gara sarebbero state 5, ma in questo primo appuntamento la classe 125 e i sidecar non hanno gareggiato. Si vedranno in corsa dal successivo GP di Svizzera.\nL'appuntamento del Tourist Trophy, come le edizioni successive sino al 1976, era valevole quale GP di Gran Bretagna e vide al via soprattutto piloti britannici alla guida di motociclette sempre britanniche, come Norton, Triumph, AJS e Velocette con la presenza di alcune case del continente come Moto Guzzi e Benelli.\nC'\u00e8 da rilevare anche che la prima gara del motomondiale fu contemporaneamente la prima prova in cui avvenne un incidente mortale che coinvolse Ben Drinkwater nella gara dello Junior TT.\nClasse 500.\nAlle qualificazioni della corsa si presentarono 59 piloti e il miglior tempo (equivalente all'attuale pole position) fu ottenuto da Artie Bell su Norton in 25'52.0 ad una media di poco superiore ai 140 km/h.\nLa gara del Senior TT, la cui partenza fu data dal Duca di Edimburgo il 17 giugno, vide inizialmente portarsi al comando Leslie Graham su AJS, seguito da un compagno di marca e da una Moto Guzzi guidata da Bob Foster; nessuno dei tre riusc\u00ec per\u00f2 a portare a termine la gara senza contrattempi, con il primo che giunger\u00e0 alla fine al decimo posto e gli inseguitori che non arriveranno a tagliare il traguardo.\nLa vittoria arrise cos\u00ec a Harold Daniell su Norton (che biss\u00f2 il successo gi\u00e0 ottenuto nel 1938) seguito dal compagno di marca Johnny Lockett, entrambi piloti di casa, seguiti dall'irlandese Ernie Lyons su Velocette.\nIl giro pi\u00f9 veloce della corsa venne ottenuto dalla Moto Guzzi di Foster, ma il possibile punto in classifica relativo non gli venne assegnato poich\u00e9 il pilota non termin\u00f2 la gara. Tale punto venne cos\u00ec assegnato a Leslie Graham che, pur rallentato da un guasto, riusc\u00ec a tagliare il traguardo spingendo la moto in decima posizione.\nIn totale furono 35 i piloti che tagliarono il traguardo e tra quelli ritirati, oltre a Foster, vi furono Arthur Wheeler, Eric Oliver e Freddie Frith.\nClasse 350.\nLa gara dello Junior TT che si \u00e8 svolta il 13 giugno, dopo aver visto in testa nei primi giri Leslie Graham e Bill Duran su AJS che sono stati costretti al ritiro, vede al termine una doppietta della Velocette con Freddie Frith e Ernie Lyons con il vincitore che si aggiudic\u00f2 anche il punto suppletivo del giro pi\u00f9 veloce in gara.\nQuella della 350 \u00e8 stata la prima vera gara del Motomondiale ed \u00e8 stata anche teatro della prima tragedia: la morte del trentanovenne inglese Ben Drinkwater (Norton) deceduto a causa di un incidente all'11\u00ba miglio.\nFurono 75 i piloti che vennero classificati.\nClasse 250.\nLa gara del Lightweight TT, diversamente dalle altre riservate alle cilindrate maggiori, vide la partenza dei concorrenti in gruppo e la vittoria di due Moto Guzzi, condotte rispettivamente da Manliff Barrington e da Tommy Wood, la cui gara venne facilitata anche dall'uscita di strada della Benelli condotta da Dario Ambrosini che si era rivelato l'avversario pi\u00f9 ostico.\nAnche il giro pi\u00f9 veloce della corsa fu fatto segnare da una Moto Guzzi, quella condotta da Dickie Dale; come nel caso della Classe 500, il punto previsto non gli venne assegnato poich\u00e9 non aveva tagliato il traguardo finale, venne invece assegnato a Tommy Wood.\nFurono 13 i piloti classificati.\nAltre categorie.\nParallelamente alle gare valide per il Campionato del Mondo, si disputarono anche quattro prove di contorno con moto derivate dalla serie\nDi seguito i vincitori:"}
{"id": "2777113", "revid": "92723", "url": "https://it.wikipedia.org/wiki?curid=2777113", "title": "Mih\u00e1ly Csokonai Vit\u00e9z", "text": "Biografia.\nStudi\u00f2 nel collegio della sua citt\u00e0 natale, e si dedic\u00f2 dapprima alla traduzione in ungherese volgare della \"Batracomiomachia\" e poi alla realizzazione di un dramma satirico intitolato il \"Tempefoi\" (1793).\nDopo aver soggiornato un anno a S\u00e1rospatak, feudo protestante, per partecipare ad un corso di giurisprudenza, si trasfer\u00ec a Presburgo, l'odierna Bratislava, ma le sue simpatie rivoluzionarie mal si conciliarono con l'ondata di reazione che accompagn\u00f2 l'invasione dell'Europa di Napoleone Bonaparte.\nFu licenziato dopo una breve carriera di insegnante a Debrecen, per problemi con la disciplina del collegio protestante, dopo di che girovag\u00f2 per quattro anni in varie localit\u00e0 transdanubiane.\nInnamoratosi nell'estate del 1797 di una ragazza benestante, Julianna Vajda, (la \"Lilla\" delle sue poesie), cerc\u00f2 di garantirsi un lavoro, ma quando lo ottenne, a Csurg\u00f3 come insegnante, lei si era gi\u00e0 sposata (1798).\nIn questo periodo compose alcuni poemi caratteristici, come \"Az igazs\u00e1g diadalma\" (\"La vittoria della giustizia\") (1799), composto per celebrare la conquista di Mantova dei francesi.\nRilevanti furono anche il poema filosofico \"A l\u00e9lek halhatatalns\u00e1ga\" (\"L'immortalit\u00e0 dell'anima\"), scritto in occasione del decesso di una nobildonna ed il poema eroicomico \"Dorottya\" (\"Dorotea\"), in cui l'autore ci propose uno spaccato della vita dei nobili campagnoli. \nLe sue liriche amorose si caratterizzarono per la mescolanza di elementi popolareschi, immagini realistiche e spunti arcadici, e sono tutte raccolte nell'unico ciclo dedicato a \"Lilla\": \"Lilla dalok\" (\"Canzoni a Lilla\").. Csokonai fu un poeta della felicit\u00e0 e rifiut\u00f2 il mondo degli autori di dolore. \nCsokonai approfond\u00ec la forma poetica: fu uno dei primi teorici ungheresi della prosodia e adatt\u00f2 con successo le metriche in rima dell'Europa occidentale alle forme in versi ungheresi. \nCsokonai compose anche un buon numero di canzonette popolari.\nCollabor\u00f2 con la rivista letteraria \"Urania\", e tradusse numerose opere, dal Tasso al Metastasio.\nCsokonai torn\u00f2 a Debrecen povero e tisico.\nMor\u00ec l\u00ec, il 28 gennaio 1805, senza aver visto pubblicate le sue pi\u00f9 importanti poesie."}
{"id": "2777117", "revid": "767487", "url": "https://it.wikipedia.org/wiki?curid=2777117", "title": "Mim\u00ec Ciaramella", "text": "Inizia molto giovane formando il gruppo \"Alpha Centauri\" dove suonava principalmente cover di Carlos Santana.\nDal 1979 al 1985 suona con le pi\u00f9 importanti Orchestre Spettacolo del Casertano, inoltre fa varie esperienze musicali accompagnando numerosi cantanti napoletani.\nDal 1986 a tutt'oggi \u00e8 componente degli Avion Travel, con i quali partecipa alle tourn\u00e9e del gruppo e ai vari festivals e rassegne in Italia, Europa e U.S.A.\nCon gli Avion Travel incide per la Sugar tutti gli album del gruppo e con all'attivo 3 Dischi d'Oro.\nVincitore del Premio Tenco.\nPartecipa con gli Avion Travel nel 1998 al Festival di Sanremo con la canzone Dormi e Sogna (Premio della Critica e Miglior Arrangiamento).\nNel 2000 con gli Avion Travel vince il 50\u00ba Festival di Sanremo con la canzone \"Sentimento\", oltre ai premi di qualit\u00e0 (Migliore Musica e Migliore Arrangiamento).\nPartecipa al Progetto \"Uomini in Frac\" sia Live che su Disco insieme a musicisti di Jazz quali: Danilo Rea, Rita Marcotulli, Fabrizio Bosso, Javier Jirotto, Furio Di Castri, Mimmo Epifani, Cristiano Calcagnile, Roberto Gatto, Peppe Servillo e Fausto Mesolella.\nCon il Disco \"Danson Metropoli\" (2007) collabora con il Maestro Paolo Conte e Gianna Nannini.\nCon gli Avion Travel nel 2008 \u00e8 ospite del Concerto di Pino Daniele a Napoli Piazza Plebiscito suonando il brano \"Terra Mia\" la registrazione sar\u00e0 pubblicato sul CD/DVD Tutta N'ata Storia (Vai Mo'- Live in Napoli).\nTra un tour e l'altro con gli Avion Travel, partecipa come turnista alla registrazione dei dischi di vari artisti italiani tra i quali Mia Martini, Enzo Gragnaniello, Patty Pravo, Samuele Bersani, Gino Paoli, Eduardo De Crescenzo, Nuova Compagnia di Canto Popolare, Raiz &amp; Fausto Mesolella, Enzo Avitabile."}
{"id": "2777118", "revid": "599013", "url": "https://it.wikipedia.org/wiki?curid=2777118", "title": "Michael Polite", "text": "Sua figlia Alice e suo figlio Anthony sono cresciuti a Lugano e sono entrambi cestisti delle selezioni nazionali elvetiche."}
{"id": "2777119", "revid": "74801", "url": "https://it.wikipedia.org/wiki?curid=2777119", "title": "Gregor Csiky", "text": "Biografia.\nNacque nel distretto di Arad.\nIl suo percorso di formazione culturale segu\u00ec le tappe del corso di teologia cattolica presso Pest e Vienna.\nDal 1870 al 1878 insegn\u00f2 al Collegio di preti di Temesv\u00e1r.\nIl suo esordi\u00f2 letterario avvenne con novelle e lavori riguardanti la storia ecclesiastica, mentre in un secondo tempo Csiky si impegn\u00f2 in campo teatrale con opere neoromantiche.\nDopo \"J\u00f3slat\" (\"Presagio\") del 1875, con \"Az ellen\u00e1llhatatlan\" (\"Irresistibile\") del 1878, ottenne il premio da parte dell'Hungarian Academy of Sciences. Lentamente si allontan\u00f2 dalla chiesa per assumere un atteggiamento laico nei confronti della vita e del mondo e sviluppare un'indagine sempre pi\u00f9 critica della societ\u00e0.\nDopo un soggiorno parigino, abbandon\u00f2 la chiesa e si spos\u00f2.\nInfluenzato dalla conoscenza degli autori francesi in auge a quei tempi, i suoi spaccati sociali assunsero gusti sempre pi\u00f9 realistici. \"A Prolet\u00e1rok\" (\"I proletari\"), venne scritto per mettere in scena in modo critico il mondo dei nobili volgente al declino.\nIn \"Cifra nyomor\u00fas\u00e1g\" (\"La miseria dissimulata\") del 1882 e in \"Bubor\u00e9kok\" (\"Bolle\") del 1887, Csiky si occup\u00f2 della contraddizione presente tra il ruolo sociale importante dei funzionari e le loro basse possibilit\u00e0 economiche.\nOltre ai drammi di critica sociale, Csiky dedic\u00f2 il suo impegno anche al genere delle commedie, aprendosi al sentimentalismo piccolo-borghese, e ottenendo grandi successi. Una delle sue opere pi\u00f9 riuscite fu comunque \"A nagyratermett\" (\"Colui che fu destinato a cose grandi\") del 1890.\nAnche i suoi romanzi come \"Az Atlasz csal\u00e1d\" (\"La famiglia Atlas\") del 1890, rispettarono le sue tendenze alla critica sociale, e contemporaneamente Gregor Csiky si dedic\u00f2 alle traduzioni dei grandi classici, a partire da Sofocle a Plauto e Platone.\nMor\u00ec a Budapest il 9 novembre del 1891.\nIl Csiky Gergely Theatre di Kaposv\u00e1r \u00e8 stato dedicato alla sua memoria."}
{"id": "2777120", "revid": "112160929", "url": "https://it.wikipedia.org/wiki?curid=2777120", "title": "Giambattista Crosato", "text": "Biografia.\nDopo un primo periodo di attivit\u00e0 a Venezia, del quale non sono rimaste tracce, Crosato si trasfer\u00ec una prima volta a Torino, dove cominciando dal 1733 lavor\u00f2 nella villa della regina e nella palazzina di Stupinigi. In quest'ultimo luogo si ricordano tre opere importanti, come il \"Sacrificio di Ifigenia\", il \"Guardiacaccia con dame\" e le \"Stagioni\".\nOltre alle influenze dei grandi decoratori veneziani Pellegrini, Ricci e Amigoni, il Crosato evidenzi\u00f2 sin da queste opere accostamenti con la pittura emiliana, specialmodo di Crespi e Cittadini, dal quale si distinse per il cromatismo, la luminosit\u00e0 e le tinte delicate. Accanto a temi di grande virtuosismo, Crosato manifest\u00f2 elementi realistici, oltre che Rococ\u00f2, sia della componente veneziana sia di quella francese.\nNel 1736 Crosato rientr\u00f2 a Venezia dove si iscrisse alla fraglia dei pittori e si mise in evidenza per la \"Gloria del Peloponnesiaco\", successivamente trasferito a Vienna.\nNegli anni quaranta del secolo suddivise il suo lavoro tra il Piemonte e il Veneto. A Pinerolo esegu\u00ec gli affreschi per la chiesa della Visitazione, a Torino la cupola della chiesa della Consolata \u2013 purtroppo ridipinta \u2013, la cappella di San Vincenzo de\u2019 Paoli nella chiesa dell'Immacolata e nel Palazzo reale il soffitto \"Le quattro parti del mondo.\" A Venezia esegu\u00ec a fresco la grandiosa volta della sala da ballo Ca' Rezzonico, a Padova decor\u00f2 la parrocchiale di Ponte di Brenta e, sparse nel Veneto, decor\u00f2 alcune ville: Villa Marcello a Levada di Piombino Dese, Villa Torni a Mogliano, Villa Algarotti a Carpenedo.\nImportante fu anche il suo lavoro come scenografo nel Teatro Regio, in collaborazione con Gianfrancesco Costa.\nSi ricordano due bozzetti per il sipario (Torino, Galleria Sabauda e Museo civico) databili all'ultima sua fase piemontese, intorno al 1750; il bozzetto eseguito assieme a Mengozzi Colonna (Torino, Galleria Sabauda) per una scena della \"Siroe\", eseguita nel 1750 al Regio. Crosato si caratterizz\u00f2 per una scenografia innovativa, priva delle pesantezze quadraturistiche tipiche dei Bibiena, e quindi pi\u00f9 libera e pittorica, che ottenne consensi e influenz\u00f2 i suoi successori, come i fratelli Galliari."}
{"id": "2777122", "revid": "76963", "url": "https://it.wikipedia.org/wiki?curid=2777122", "title": "Fernand Crommelynck", "text": "Biografia.\nNacque in una famiglia di attori, di madre francese e di padre belga.\nSe nelle prime opere, \"Le Sculpteur de Masques\" (1908) e \"L'Histoire de Minna Claessens\" (1912), si sent\u00ec l'influsso della poetica crepuscolare, in quelle successive l'autore si ispir\u00f2 sempre pi\u00f9 allo spirito fiammingo, caratterizzandolo con espressioni parossistiche e con una riuscita sintesi di tragico e comico, di linguaggio liricamente barocco, popolaresco e aristocratico, violento e delicato nello stesso tempo, ma in qualunque caso immaginifico.\nCon queste caratteristiche oltre ad un accostamento al Maeterlinck ed a recupero di gusto elisabettiano, Crommelynck scrisse la sua opera pi\u00f9 importante, intitolata \"Le cocu magnifique\" (\"Il becco prodigioso\" o \"Il magnifico cornuto\") (1920), una favola insieme realistica, allegorica, paradossale, contraddistinta da una comicit\u00e0 grottesca e da sprazzi tragici. Da quest'opera sono tratti due film, l'uno meno conosciuto francese, del 1955, e l'altro, molto pi\u00f9 noto, diretto nel 1964 da Antonio Pietrangeli, con Ugo Tognazzi e Claudia Cardinale. La TV argentina ha invece tratto diversi episodi di serie televisive dalla sua opera \"\"Monsieur Larose est-il l'assassin?\", dal 1960 con un episodio della serie \"Obras maestras del terror\",\" al 1961 con la miniserie \"\u00bfEs usted el asesino?\" sino al 1967 con una nuova omonima serie, entrambe di nove episodi.\nLa critica letteraria descrisse l'opera di Crommelynck scrivendo che: \u00absu un'idea da \"vaudeville\", l'autore costruisce una tragicommedia e la chiama farsa\u00bb.\nLa stessa mescolanza di duro realismo e acutezza psicologica, di elevatezze liriche e rudezze verbali, portante il tema dell'amore sensuale contrapposto a quello angelico, l'autore la propose anche nelle opere successive, quali ad esempio: \"Carine, ou la jeune fille folle de son \u00e2me\" (1929); \"Tripes d'or\" (\"La trippa d'oro\") (1930), parabola dell'avarizia nella quale l'autore miscela farsa e profonda seriet\u00e0; \"Chaud et froid, ou L'Id\u00e9e de monsieur Dom\" (1936); \"Une Femme qu'a le c\u0153ur trop petit\" (1934), nella quale viene descritta una moglie perfetta la cui ossessiva virtuosit\u00e0 appassisce i sentimenti.\nHa anche pubblicato un adattamento shakespeariano, \"Le Chevalier de la lune\" (\"Il cavaliere della luna\") (1957), basato sul personaggio di sir John Falstaff.\nSia per il linguaggio e sia per la tecnica drammatica, Crommelynck viene considerato uno degli autori pi\u00f9 originali del teatro del XX secolo."}
{"id": "2777123", "revid": "1372005", "url": "https://it.wikipedia.org/wiki?curid=2777123", "title": "Franz Theodor Csokor", "text": "Biografia.\nProveniente da una famiglia di origine ungherese, la sua fama \u00e8 legata soprattutto all'attivit\u00e0 teatrale, anche se fu attivo nella lirica, nella prosa e nel romanzo.\nVisse in giovent\u00f9, dal 1890 al 1908, nella piccola citt\u00e0 di M\u00f6dling pochi chilometri a sud di Vienna e nel 1905 termin\u00f2 gli studi liceali, per intraprendere successivamente un corso universitario di storia dell'arte. Fu amico di Broch, Musil e Werfel. \nNel 1913-1914 soggiorn\u00f2 a San Pietroburgo, lavorando come sovraintendente teatrale; fu successivamente arruolato come soldato nella prima guerra mondiale e infine impiegato nell'archivio di guerra a Vienna. \nLa drammaturgia di Csokor in un primo tempo manifest\u00f2 aderenze con l'Espressionismo, mentre dal 1929 in poi, con l'opera \"Gesellschaft der Menschenrechte\", rientr\u00f2 in elementi e principi pi\u00f9 tradizionali. La sua drammaturgia \u00e8 simile, per la problematica, a quella di Brecht, Bruckner e Zuckmayer. \nIl suo lavoro pi\u00f9 riuscito fu \"Gesellschaft der Menschenrechte\" (\"La societ\u00e0 dei diritti dell'uomo\") del 1929, che narra la vita di Georg B\u00fcchner, ma di buon interesse risult\u00f2 anche \"3. November 1918\" del 1936, che rievoca la fine dell'Impero austriaco.\nDurante la dittatura nazista manifest\u00f2 forti critiche al regime e fu costretto alla fuga nell'Europa orientale: nel 1938 emigr\u00f2 in Polonia, e dopo il bombardamento di Varsavia da parte dell'Aviazione tedesca nel 1939, fugg\u00ec da l\u00ec e si spost\u00f2 dapprima a Bucarest e poi in Jugoslavia, dove sopravvisse al bombardamento di Belgrado nel 1941. Da l\u00ec fugg\u00ec, per non cadere nelle mani dei tedeschi, sull'isola di Kor\u010dula dalmata, inizialmente dominata dalla Croazia fascista, poi annessa all'Italia fascista come Curzola. Dopo la caduta di Mussolini nel 1943, fu portato con altri profughi pi\u00f9 anziani a Bari nella parte dell'Italia gi\u00e0 liberata. Visse dopo la conquista di Roma dagli Alleati del 1944, l\u00ec e lavor\u00f2 per la BBC. Nel 1945, ha celebrato la fine della guerra a Roma.\nNel 1947 Csokor divenne presidente del club austriaco PEN, per il quale rimase attivo fino alla vecchiaia. \nCon il trascorrere degli anni, le tematiche portanti delle opere di Csokor mutarono da temi sociali e politici a argomenti di natura religiosa, ad esempio in \"Gottes General\" (\"Il generale di Dio\") del 1939 e \"Pilatus\" (\"Pilato\") del 1954."}
{"id": "2777125", "revid": "438678", "url": "https://it.wikipedia.org/wiki?curid=2777125", "title": "La regina dei pirati", "text": "La regina dei pirati (\"Anne of the Indies\") \u00e8 un film del 1951 diretto dal regista Jacques Tourneur.\nTrama.\nImpadronitasi di un vascello inglese, la capitana Anne Providence si fa portare davanti un prigioniero ritrovato nella stiva. Si tratta di Pierre Fran\u00e7ois LaRochelle, il capitano di una nave corsara battente bandiera francese finch\u00e9 non \u00e8 stata catturata dai britannici. Anne decide di risparmiarlo e lo prende come navigatore. Poi volge la prora verso Nassau, dove il bottino sar\u00e0 diviso tra tutti. L\u00ec, LaRochelle si eclissa per un paio d'ore senza poi voler spiegare ad Anne dove sia stato. Messo ai ferri e poi frustato, perde conoscenza. La capitana scopre nelle sue tasche la met\u00e0 di una carta che dovrebbe portare al tesoro del capitano Morgan. I due fanno un patto: il tesoro sar\u00e0 diviso in parti uguali in cambio di tutte le informazioni che lui possiede. LaRochelle spiega che a Nassau ha ritrovato un vecchio compagno che gli ha confidato che il resto della mappa si trova a Port Royal, in Giamaica. Il pirata Barbanera, un altro capitano, afferma di aver visto gi\u00e0 LaRochelle insieme a degli ufficiali presenti all'impiccagione di un pirata. L'uomo si difende, dichiarando che era s\u00ec presente, ma che non ha mai partecipato alla cattura di alcun pirata. Anne, quale capitano, rivendica il diritto di formare il proprio equipaggio come vuole e difende LaRochelle: Barbanera se ne va furibondo, deciso a vendicarsi.\nQualche giorno dopo, a Port Royal, LaRochelle scende a terra e incontra degli ufficiali inglesi: LaRochelle ha passato dei mesi fingendosi prigioniero per poter riuscire a infiltrarsi tra gli uomini di Anne Providence, una capitana pirata nemica degli inglesi. Delle navi sono inviate all'assalto della Sheba Queen, la nave pirata. Ma Dugal, il braccio destro di Anna, che ha accompagnato a terra LaRochelle, sente tutto e cerca di avvisare la sua capitana. Furiosa, Anne fugge con la sua nave, riuscendo anche a rapire Molly, la donna di LaRochelle. Pierre Fran\u00e7ois si mette alla testa di un equipaggio pirata per inseguire la capitana. Scopre che si sta dirigendo verso Maracaibo, dove, al mercato degli schiavi, vuole mettere in vendita Molly. Ma ne viene impedita da un medico, che rivela il rapimento. Sempre pi\u00f9 furiosa, Anne fa prigioniero il dottore e fa vela verso il largo. Ma ecco giungere la nave inseguitrice: per non farsi colpire, Anne fa mettere Molly legata alla prua della nave, sulla linea di mira dei suoi avversari. Riesce a far colare a picco l'altro bastimento, catturando nuovamente LaRochelle. Decisa a vendicarsi, abbandona l'uomo e la sua compagna su un'isola deserta, senza acqua n\u00e9 viveri, un'isola chiamata \"della Morte\". Poi, resta all'ancora al largo, aspettando la morte dei due. Il giorno dopo, confessa al medico di aver passato una notte orribile e il dottore le spiega che si tratta del rimorso che prova. Anne affida al dottore dei viveri, una barca e degli strumenti per la navigazione da portare ai due naufraghi che potranno tornare i Giamaica.\nIntanto, giunge Barbanera per ingaggiare battaglia con Anne: la battaglia infuria e la capitana resta l'unica viva sul suo bastimento. Ma per poco: mentre sta per giungere a un accordo con Barbanera, viene colpita mortalmente da un colpo di cannone."}
{"id": "2777140", "revid": "767487", "url": "https://it.wikipedia.org/wiki?curid=2777140", "title": "Vittorio Remino", "text": "Biografia.\nMusicista, produttore e arrangiatore, che matura la propria esperienza come bassista nella scena rock, jazz e fusion di inizio anni ottanta.\nNel 1984 inizia una lunga carriera come componente della Piccola Orchestra Avion Travel con i quali realizza le prime produzioni, tra cui \"Sorpassando\" (San Remo rock), \"Perdo tempo\", colonna sonora del film \"In una notte di chiaro di luna\" di Lina Wertm\u00fcller, \"Bellosguardo\", \"Oppl\u00e0\" nel brano \"Aria di te\". Ritorna nella band nel 2005 (Avion Travel quartet). Partecipa come ospite al disco \"Danson Metropoli\", insieme a Gianna Nannini e Paolo Conte nel brano \"Elisir\". Successivamente collabora al disco \"L'amico magico\" (omaggio a Nino Rota) e alla relativa tourn\u00e9e (con orchestra di 55 elementi).\nCollabora con molti artisti del panorama musicale italiano, tra i quali: Nino Buonocore, Enzo Gragnaniello, Gigi Finizio, James Senese, Mango, Audio due, Eduardo De Crescenzo.\nDal 2011 Playing Mastering: Fausto Mesolella, Donato Cutolo, Liprando, Luca Rossi, Bradipos V, Peppe Russo, Vitrone, Tiempo Antico."}
{"id": "2777142", "revid": "1305772", "url": "https://it.wikipedia.org/wiki?curid=2777142", "title": "All the Right Moves (OneRepublic)", "text": "All the Right Moves \u00e8 un singolo del gruppo musicale statunitense OneRepublic, pubblicato il 29 settembre 2009 come primo estratto dal secondo album in studio \"Waking Up\".\nDescrizione.\nIl brano \u00e8 stato reso disponibile per l'airplay radiofonico il 29 settembre 2009 e per il download digitale il 6 ottobre.\nIl frontman del gruppo Ryan Tedder ha scritto sul proprio blog che prima di essere scelto come singolo \"All the Right Moves\" era stato interpretato svariate volte dal vivo. Tuttavia il cantante ha definito la versione presente sull'album \"un altro animale\", rispetto a quella interpretata dal vivo, pi\u00f9 energica e divertente.\nVideo musicale.\nIl video musicale, diretto da Wayne Isham, \u00e8 stato presentato per la prima volta sui siti internet VH1.com ed MTV.com. l'8 ottobre 2009. Il video mostra il gruppo esibirsi davanti ad un ballo in maschera. Contemporaneamente il video segue la storia di un ragazzino che ruba denaro ai partecipanti alla festa."}
{"id": "2777143", "revid": "307923", "url": "https://it.wikipedia.org/wiki?curid=2777143", "title": "Battaglia di Dego", "text": ""}
{"id": "2777146", "revid": "901470", "url": "https://it.wikipedia.org/wiki?curid=2777146", "title": "Giamaica ai Giochi olimpici", "text": "La Giamaica ha partecipato per la prima volta ai Giochi olimpici nel 1948. Nel 1960, gareggi\u00f2 sotto il nome di Federazione delle Indie Occidentali.\nGli atleti giamaicani hanno vinto 67 medaglie ai Giochi olimpici estivi e nessuna ai Giochi olimpici invernali.\nL'Associazione Olimpica Giamaicana venne creata e riconosciuta dal CIO nel 1936."}
{"id": "2777149", "revid": "2134764", "url": "https://it.wikipedia.org/wiki?curid=2777149", "title": "Jonathan Kazadi", "text": "Carriera.\nIl 4 gennaio 2018 viene annunciato il suo trasferimento dal Monthey all'Aix Maurienne."}
{"id": "2777150", "revid": "729019", "url": "https://it.wikipedia.org/wiki?curid=2777150", "title": "Nebbia al Giambellino", "text": "Nebbia al Giambellino \u00e8 un romanzo dello scrittore italiano Giovanni Testori scritto all'inizio del 1960 e pubblicato postumo dall'editore Longanesi nel 1995 dopo il ritrovamento, tra le carte dell'autore, di un dattiloscritto che conteneva il testo.\nTrama.\n\"Nebbia al Giambellino\", che prende il titolo dal noto quartiere periferico di Milano, pu\u00f2 essere considerato il romanzo conclusivo del ciclo \"I segreti di Milano\". Narra la storia della vedova Gina Restelli giunta a Milano dalla provincia con una figlia e che, per potersi mantenere, si mette al servizio di Rinaldo Cattaneo, un giovane della borghesia milanese.\nRinaldo \u00e8 fortemente attratto dalla donna e presto le fa capire le sue intenzioni. Ma Gina, che non intende abbandonare i suoi principi morali, dopo le ultime pesanti insistenze, accompagnate da ricatti e umiliazioni, preferisce la morte.\nIl romanzo inizia con il ritrovamento della donna morta per soffocamento o strangolamento nella sua casa e man mano, attraverso le indagini del commissario e i colloqui con la figlia, si dipana la vicenda."}
{"id": "2777152", "revid": "261173", "url": "https://it.wikipedia.org/wiki?curid=2777152", "title": "Anzolo Maria Labia", "text": ""}
{"id": "2777154", "revid": "767487", "url": "https://it.wikipedia.org/wiki?curid=2777154", "title": "Stefan Petkovi\u0107", "text": ""}
{"id": "2777155", "revid": "287204", "url": "https://it.wikipedia.org/wiki?curid=2777155", "title": "Premi BAFTA 2002", "text": "La 55\u00aa edizione dei British Academy Film Awards, conferiti dalla British Academy of Film and Television Arts alle migliori produzioni cinematografiche del 2001, ha avuto luogo il 24 febbraio 2002.\nVincitori e candidati.\nMentre due film svettavano in cima alla lista dei pi\u00f9 nominati, ossia \"Il Signore degli Anelli - La Compagnia dell'Anello\" e \"Moulin Rouge!\", con 12 candidature ciascuno, i premi si distribuirono equamente tra pi\u00f9 produzioni. Il primo episodio della saga de \"Il Signore degli Anelli\" diretto da Peter Jackson ottenne quattro premi, tra cui miglior film e miglior regista, \"Moulin Rouge!\" ne ottenne due, cos\u00ec come \"A Beautiful Mind\" e l'inglese \"Gosford Park\", eletto miglior film britannico.\nL'attore Eddie Murphy ottenne una nomination come miglior attore non protagonista per \"Shrek\", fu la prima volta che una performance di doppiaggio venne inserita in una delle cinquine riservate ai migliori attori."}
{"id": "2777156", "revid": "767487", "url": "https://it.wikipedia.org/wiki?curid=2777156", "title": "Lord Tracy", "text": "I Lord Tracy sono un gruppo hard rock fondato nel 1986 a Dallas, Texas. Il nome della formazione \u00e8 ispirato alla famosa ex attrice porno Traci Lords. La band \u00e8 meglio nota per ospitare nel ruolo di cantante Terry Glaze, il primo cantante dei Pantera con i quali incise i primi tre album.\nStoria.\nLa storia del Lord Tracy inizia nel 1985 a Dallas, Texas. Jimmy Rusidoff (chitarra) e Chris Craig (batteria), all'epoca residenti a Memphis, si erano conosciuti nel circuito musicale della zona, ed iniziarono a pianificare la formazione di una loro band con l'idea di arruolare il bassista Kinley Wolfe e trovare un cantante. Craig e Wolfe erano una coppia rinomata nella zona, visto che avevano gi\u00e0 suonato assieme nella band di Shawn Lane, chitarrista dei Black Oak Arkansas, ma anche con il loro cantante Jim Dandy e negli stessi Black Oak Arkansas. Il progetto di Rusidoff e Craig tuttavia sfum\u00f2 quando quest'ultimo si spost\u00f2 a Dallas tornando nella sua vecchia band, i Lightning, assieme al suo grande amico e collega Kinley Wolfe. I due musicisti per\u00f2 non ebbero seguito all'interno di questa formazione, e decisero di contattattare Rusidoff e realizzare il loro vecchio progetto. Questa unione, diede vita alla fase embrionale della band, originariamente nominata \"3D\" (\"Doctors of Death and Demonology\"). Il trio a questo punto necessitava di un cantante, che trovarono nella figura di Terrance Lee Glaze, l'ex membro dei Pantera. Glaze aveva abbandonato i Pantera nell'estate del 1986 dopo aver registrato con il gruppo i primi 3 album. La formazione ora al completo, venne spinta a cambiare nome in Tracy Lords su consiglio del loro produttore, in omaggio alla famosa porno star americana (sebbene il suo nome fosse scritto con la \"i\", e non con la \"y\"). Proprio quell'anno infatti, la Lords era stata protagonista di un grosso scandalo che colp\u00ec l'industria del cinema porno statunitense, visto che rivel\u00f2 al mondo di essere ancora minorenne.\nTuttavia, l'attrice, venuta a sapere del fatto, volle farsi pagare per l'utilizzo del nome. Rifiutata la proposta, il quartetto si ritrov\u00f2 costretto a storpiarlo in Lord Tracy. Nel 1988 il gruppo riusc\u00ec ad ottenere un contratto con una sottoetichetta della MCA, la UNI Records, ed inizi\u00f2 a lavorare alla realizzazione del futuro album a Los Angeles con il produttore Mark Dodson (Anthrax, Metal Church) nell'aprile 1989. Il debutto discografico, dal titolo di \"Deaf Gods of Babylon\", venne pubblicato nell'ottobre quell'anno. In aggiunta, durante le incisioni venne invitato come ospite esterno il tastierista Al Kooper, noto turnista, era stato membro della band di Bob Dylan, dei Blood, Sweat &amp; Tears, ma fu anche talentscout e produttore dei Lynyrd Skynyrd.\nDal disco vennero estratte le hit \"\"Out With the Boys\", e la power ballad \"Foolish Love\"\" che vennero trasmesse nelle radio, mentre i rispettivi videoclip ricevettero una rotazione su MTV. Le conseguenti date li videro impegnati dapprima al fianco dei Bad English a L.A., mentre l'anno successivo segu\u00ec un tour con Ace Frehley (Kiss). Tuttavia, il gruppo inizi\u00f2 ad accorgersi che l'etichetta non stava supportando adeguatamente il loro album, ed inoltre importun\u00f2 il loro manager a lasciare la gestione della band. Dopo essere stati abbandonati da label e manager, riuscirono a trovare un nuovo agente con cui riuscirono a proseguire per un breve periodo la loro carriera, suonando qualche data fino al 1991.\nTuttavia, accantonati i progetti per un secondo album poi rimasto irrealizzato, a causa degli sfortunati eventi si manifestarono dei conflitti interni che culminarono nella dipartita di Glaze. I Lord Tracy arruolarono a sua sostituzione un nuovo cantante residente poco fuori da Atlanta accreditato come Doug. Infine Kinley Wolfe venne contattato dai britannici The Cult come turnista, ed i restanti membri non se la sentirono di continuare il progetto rimanendo gli unici componenti originali, cos\u00ec venne annunciato l'effettivo scioglimento.\nReunion (2004).\nI membri originali annunciarono la riunione dei Lord Tracy nell'estate 2004 per alcuni concerti occasionali tra Memphis e Dallas. Nonostante i componenti si fossero ormai stabiliti in zone diverse degli States, cercarono di fare il possibile per far rivivere il gruppo. Oltre all'attivit\u00e0 live, infatti iniziarono a pianificare la pubblicazione di una serie di album. Durante quello stesso anno vede la luce il disco \"Cull None\", la ristampa ufficiale di un cd pubblicato nel 2000 originariamente pensato per essere diffuso solo per il fan club. L'album raccoglie versioni alternative, demo, e out take, registrate nei 6 anni di attivit\u00e0. Nello stesso '04 segue la pubblicazione di un album dal vivo intitolato semplicemente \"Live\", registrato al locale The Basement di Dallas, il 22 dicembre 1989, come parte di un tour nominato \"Z Rock Coast-to-Coast\". Nel 2005 viene pubblicato \"Lord Tracy 4\", album contenente in gran parte il materiale che avrebbe dovuto comporre il loro secondo album in studio effettivo, registrato tra il 1990/91, ma che venne accantonato a causa dell'abbandono dell'etichetta. In questo lavoro figurano in aggiunta alcune versioni alternative di vecchi brani. L'anno seguente, Glaze pubblica il suo primo album solista, dal titolo di \"1971\". Mentre durante il 2008 viene pubblicato il nuovo album in studio dei Lord Tracy, \"Porn Again\"."}
{"id": "2777158", "revid": "467420", "url": "https://it.wikipedia.org/wiki?curid=2777158", "title": "Grenada ai Giochi olimpici", "text": "Grenada ha partecipato per la prima volta ai Giochi olimpici nel 1984. Non ha mai preso parte ai Giochi olimpici invernali.\nAi Giochi della XXX Olimpiade Grenada ha conquistato la sua prima medaglia alle Olimpiadi, l'oro di Kirani James nei 400 metri piani; lo stesso velocista ha conquistato l'argento sulla stessa distanza a Rio de Janeiro e il bronzo a Tokyo nel 2021.\nIl Comitato Olimpico di Grenada venne creato e riconosciuto dal CIO nel 1984."}
{"id": "2777165", "revid": "59975", "url": "https://it.wikipedia.org/wiki?curid=2777165", "title": "Terrance Lee Glaze", "text": ""}
{"id": "2777169", "revid": "574302", "url": "https://it.wikipedia.org/wiki?curid=2777169", "title": "Guatemala ai Giochi olimpici", "text": "Il Guatemala ha partecipato per la prima volta ai Giochi olimpici nel 1952.\nAi Giochi della XXX Olimpiade il Guatemala ha conquistato la sua prima medaglia alle Olimpiadi, l'argento di Erick Barrondo nella 20 km di marcia.\nIl Comitato Olimpico Guatemalteco venne creato e riconosciuto dal CIO nel 1947."}
{"id": "2777170", "revid": "287204", "url": "https://it.wikipedia.org/wiki?curid=2777170", "title": "Holst", "text": ""}
{"id": "2777177", "revid": "901462", "url": "https://it.wikipedia.org/wiki?curid=2777177", "title": "Sommossa e sacco di Lugo", "text": "La sommossa e sacco di Lugo fu un episodio di insorgenza contro le truppe francesi avvenuto nella cittadina romagnola tra il 30 giugno e l'8 luglio 1796.\nAntefatti.\nSoggetta alla Santa Sede, Lugo dipendeva dal legato pontificio residente a Ferrara. Ai primi di giugno il legato Francesco Maria Pignatelli avvert\u00ec la Santa Sede che l'esercito napoleonico, proveniente da Milano, si aggirava a sole cinque miglia dalla frontiera con lo Stato della Chiesa. Il 21 giugno Pignatelli venne chiamato per consultazioni a Bologna. Non appena giunto in citt\u00e0 venne destituito e trattenuto come prigioniero di guerra. Il giorno dopo a Ferrara veniva costituito il Municipio, che giurava fedelt\u00e0 alla Repubblica e dichiarava sciolte la citt\u00e0 e la Legazione (di cui faceva parte Lugo) dalla sudditanza al pontefice.\nIl 23 giugno le truppe francesi, entrate a Ferrara, intimarono la consegna da parte della popolazione di tutte le armi (da fuoco, da taglio e da punta) entro le 24 ore; vuotarono le casse pubbliche ricavandone 332.000 lire e all'intera Legazione di Ferrara imposero una contribuzione di 4 milioni di lire tornesi, pari a 720.000 scudi romani. Termine di pagamento, quindici giorni. Successivamente i francesi presero possesso del monte di Piet\u00e0, che svaligiarono completamente.\nL'ordine di consegna delle armi arriv\u00f2 a Lugo il 26 giugno, ma quando la popolazione l'aveva gi\u00e0 eseguito in parte, il 28 venne revocato e si dispose la restituzione delle armi ai legittimi proprietari. Il giorno stesso giunse da Ferrara l'ordine di raccogliere nell'intera Legazione 4 milioni di lire da consegnare all'esercito repubblicano. Si spiegava che il capitale serviva solo come prestito e si prometteva che la somma sarebbe stata restituita. A Lugo, come luogo assegnato per i depositi della contribuzione fu scelto il collegio Trisi.\n30 giugno, gioved\u00ec.\nIn mattinata due commissari repubblicani (il commendator Cremona e il dottor Scutelari) si recarono da Ferrara a Lugo con l'incarico di ordinare ai Comuni della Romagna estense di raccogliere le somme. Nei giorni tra il 28 e il 30 i lughesi avevano raccolto, tra denaro e valori, gi\u00e0 18.000 scudi. I due commissari pretesero di effettuare immediatamente il prelievo, nonostante non ne avessero il mandato e la scadenza dei quindici giorni fosse ancora lontana. Le magistrature della citt\u00e0 opposero un rifiuto. I due commissari, interessati al valore venale dell'argento, diedero ordine ai soldati di sequestrare il busto argenteo di Sant'Illaro, patrono cittadino. Il busto fu portato al Collegio Trisi. Per i lughesi fu un'offesa intollerabile.\nIntanto nel pomeriggio i commissari si erano recati a Bagnacavallo; quando in serata tornarono a Lugo e rinnovarono la loro pretesa di consegnare tutto, scoppi\u00f2 la sommossa. La consegna dei beni fu impedita; la sera stessa gli insorti si impossessarono delle armi requisite il 26 e non ancora restituite ai proprietari e presero il controllo della citt\u00e0. Il Monte di Piet\u00e0 fu posto sotto stretta sorveglianza, cos\u00ec come il Collegio Trisi. Il Governatore cittadino fu costretto a rifugiarsi in un convento. Nulla si seppe invece dei due commissari di Ferrara, che avevano fatto perdere le loro tracce. Nella notte una cinquantina di insorti si recarono a Castel Bolognese, ove vi era una fabbrica di polvere da sparo e ritornarono indietro con un carretto pieno della stessa.\n1\u00ba luglio, venerd\u00ec.\nA Lugo era stato costituito il Municipio repubblicano, le cui insegne avevano sostituito quelle pontificie. I rivoltosi, dal canto loro, decisero di andare di casa in casa per diffondere l'appello contro i francesi e raccogliere adesioni. Tra i principali promotori della sommossa vi fu la famiglia dei conti Manzoni, una delle famiglie pi\u00f9 importanti di Lugo e della Romagna estense, la quale forn\u00ec agli insorti altre armi e mise a disposizione molti cavalli. Nella tarda mattinata gli insorti entrarono nel palazzo pubblico, si impossessarono dello stendardo comunale e, percorrendo le strade a suon di tamburo, lo portarono al Collegio Trisi.\nQui, davanti alla folla, vennero rialzati gli stemmi del pontefice e del cardinal legato. Tutta la popolazione venne chiamata ad unirsi agli insorti. I contadini vennero avvisati suonando le campane a stormo. Si riunirono circa 600 persone e a capo dei rivoltosi venne eletto il conte Giambattista Manzoni, 34 anni. L'edificio del Collegio Trisi divenne il quartier generale degli insorti. Verso mezzogiorno fu affissa ai muri della citt\u00e0 una Notificazione. In essa si leggeva:\nLa notificazione fu diffusa in tutta la Romagna estense e nelle vicine Legazioni di Ravenna e Bologna. Nello stesso tempo furono inviati quattro cittadini nei paesi limitrofi per esortarli a scendere in campo al fianco dei lughesi. Risposero favorevolmente Cotignola, Barbiano, Massa Lombarda e Sant'Agata. Si chiamarono fuori invece Bagnacavallo, da sempre rivale di Lugo, e Fusignano. Successivamente aderirono alla rivolta anche Bagnara, Solarolo e Mordano. Furono poste sentinelle su tutte le strade di accesso a Lugo e presso le Porte cittadine, con l'ordine di bloccare i mezzi di trasporto e perquisire i forestieri.\n2 luglio, sabato.\nIl cardinale Gregorio Chiaramonti, vescovo di Imola, avuto notizia dello scoppio della rivolta a Lugo, fece pervenire alla Pubblica Rappresentanza una lettera in cui sconsigliava gli insorti dal continuare: \u201cQualunque mossa nel tempo in cui pende un armistizio e un trattato di Pace colla S. Sede sarebbe intempestiva, dannosa e contraria a quello spirito di sommissione [sic] che ogni Principato \u00e8 in diritto di attendere dai sudditi\u201d. La lettera era allegata a una Notificazione. In essa si ricordava che tentativi simili, in passato, erano finiti in tragedia; i lughesi non avevano \u201cn\u00e9 soldati agguerriti, n\u00e9 buone armi, n\u00e9 fortezza di luoghi, n\u00e9 vettovaglia, n\u00e9 concordia di animi\u201d. Si chiedeva pertanto di raccogliere la contribuzione di guerra e deporre le armi.\nLa Pubblica Rappresentanza, dopo averle ricevute, inoltr\u00f2 missiva e Notificazione al quartier generale dei rivoltosi. Per tutta risposta, questi si presentarono a Palazzo pubblico e proibirono al Magistrato la pubblicazione dell'editto. Pretesero poi la restituzione del busto di Sant'Illaro venerato dalla popolazione. Per rispetto dell'immagine sacra, gli insorti non lo presero con le loro mani, ma chiamarono il parroco della Chiesa del Carmine. Il busto fu riportato in chiesa e venne deciso di tenere un triduo di preghiere: durante i tre giorni il busto sarebbe rimasto esposto sull'altare maggiore alla venerazione dei fedeli. Nello stesso giorno Napoleone Bonaparte, di passaggio a Bologna, venne informato della sommossa in corso a Lugo.\n3 luglio, domenica.\nIl conte Giambattista Manzoni si dimette dal comando della rivolta per lasciare il posto a Francesco Mongardini, di professione fabbro, che assunse il nome di battaglia \"Buonapace\", in modo che il popolo avesse uno dei suoi a capo dell'insorgenza. Il vescovo Chiaramonti tent\u00f2 la mediazione tramite Giuseppe Capelletti, incaricato d'affari del Regno di Spagna e residente a Bologna. Don Capelletti arriv\u00f2 a Lugo nel pomeriggio. Illustr\u00f2 ai capi della rivolta i termini della sua proposta: i francesi si sarebbero astenuti da ogni ostilit\u00e0 e sarebbero entrati amichevolmente in Lugo; gli insorti avrebbero deposto le armi e non si sarebbero opposti al pagamento della contribuzione. La sua visita fu infruttuosa e Capelletti ripart\u00ec in serata.\nSubito dopo si diffuse la voce che i francesi erano arrivati al passo di Traversara, localit\u00e0 sul fiume Lamone, pochi km ad est di Lugo. La notizia si sparse in un baleno in tutto il paese; tutte le campane suonarono a stormo; la gente scese per le strade. Nella notte, una schiera di uomini armati si diresse verso il nemico, ma il nemico non apparve: la voce si rivel\u00f2 infondata.\n4 luglio, luned\u00ec.\nNuovo ulteriore tentativo del vescovo di Imola: l'invio di una lettera al dottor Luigi Zaccari, consulente legale della Comunit\u00e0 di Lugo. In essa il cardinal Chiaramonti richiedeva la liberazione di cinque carcerati, come gesto di buona volont\u00e0 nei confronti dei condannati per delitti politici. Le istanze del vescovo di Imola non ebbero alcun effetto.\nIl 2 luglio Napoleone invi\u00f2 a Roma queste istruzioni:\nSuccessivamente diede ordine alle forze di stanza a Ferrara e Ravenna di lasciare le Legazioni per raggiungere gli altri effettivi dell'esercito posti a nord del Po. Napoleone si preparava allo scontro cruciale con l'esercito austriaco. Rimanevano a Ferrara solo le truppe del colonnello Pourally. La giornata del 4 pass\u00f2 a Lugo senza scosse e incidenti di rilievo. Molti contadini erano tornati ai lavori nei campi, ma in paese ormai imperava la plebe armata, che riconosceva come proprio unico comandante il Mongardini.\nIn serata giunse a Lugo la notizia che i francesi avevano lasciato Ravenna e Ferrara. A molti insorti sembr\u00f2 una prima vittoria, altri invece avevano fiutato il pericolo. Infatti molte delle famiglie che contavano in Lugo avevano lasciato il paese. Solo i conti Manzoni e i nobili Dal Buono rimasero al fianco degli insorgenti.\n5 luglio, marted\u00ec.\nVerso le 11, mentre iniziava la messa solenne del terzo giorno del triduo, un messaggero port\u00f2 la notizia che un distaccamento francese stava marciando da Faenza diretto a Lugo. Sessanta uomini erano partiti da Forl\u00ec con l'ordine di arrestare il tipografo Giovanni Melandri, il cui nome figurava in calce alla Notificazione. I militari francesi procedevano senza particolari precauzioni, non avendo ricevuto nessuna notizia precisa sui rivoltosi. I quali, all'altezza di casino Bolis, tesero loro un'imboscata: i francesi lasciarono sul terreno parecchi morti, mentre i lughesi rimasero tutti incolumi.\nInebriati dalla clamorosa e inaspettata vittoria, gli insorti si incrudelirono sui cadaveri di due ufficiali, tagliando loro le teste e ponendole in cima a due lunghi pali. Poi entrarono trionfalmente in paese tra due ali di folla, quindi portarono le due teste al Quartier generale e le collocarono sul balcone del Collegio Trisi.\nA mezzanotte giunsero in citt\u00e0 due lettere: una del Capelletti, con la quale l'Incaricato spagnolo si offriva per una mediazione in extremis; l'altra del vescovo di Imola, cardinale Chiaramonti, che dava ai rivoltosi un'ultima possibilit\u00e0 per uscire incolumi dalla situazione ormai compromessa in cui si erano cacciati. Quattro cittadini (due amministratori e due \u201cAnziani\u201d) avrebbero incontrato il generale Beyrand (capo delle truppe francesi di stanza a Forl\u00ec), giunto in giornata a Imola. Le due parti avrebbero avviato una trattativa di pace. I capi degli insorti accettarono immediatamente la proposta e nominarono i loro quattro rappresentanti: il conte Angelo Manzoni, l'avvocato Giovanni Foschini, il dottor Giacomo Ascanio Matteucci e Vincenzo Zanotti, esponenti delle famiglie pi\u00f9 in vista di Lugo.\n6 luglio, mercoled\u00ec.\nAlle 5 di mattina i quattro rappresentanti partirono alla volta di Imola. Durante la notte tra il 5 e il 6 il generale Beyrand aveva tenuto un consiglio di guerra per stabilire quali condizioni avrebbe imposto ai rivoltosi per concedere loro la pace. L'immancabile Capelletti avrebbe fatto da mediatore.\nCome inizio delle trattative, si decise innanzitutto il luogo in cui le due parti si sarebbero incontrate. La scelta cadde su Bagnara, paese a met\u00e0 strada tra Lugo ed Imola sulla riva destra del fiume Santerno. Qui, in mattinata, si incontrarono i quattro lughesi con il generale Beyrand. Il generale avrebbe concesso ai lughesi un armistizio di 24 ore e l'amnistia, a patto che gli insorti deponessero le armi e ricevessero amichevolmente le truppe francesi che dovevano venire a prender possesso della citt\u00e0.\nAll'insaputa dei lughesi, nello stesso tempo il generale Augereau dava alle truppe di Pourally, di stanza a Ferrara, l'ordine di marciare verso Lugo. A Bagnara intanto non si era concluso nulla per un intoppo burocratico: gli inviati lughesi non erano muniti di credenziali da parte dell'autorit\u00e0 cittadina e quindi non potevano \u201crappresentare\u201d la citt\u00e0.\nNel primo pomeriggio arriv\u00f2 a Lugo la notizia dell'avvistamento delle truppe francesi che, guidate dal colonnello Pourailly, avevano appena superato Argenta. I lughesi pensarono subito ad un doppio gioco da parte dei francesi: Beyrand fa la pace mentre Augerau muove guerra. Le campane delle chiese suonarono a stormo; in poco tempo tutti gli uomini armati si radunarono e si avviarono verso il Po di Primaro. Il generale Augereau invi\u00f2 una lettera al conte Angelo Manzoni, il membro pi\u00f9 autorevole della delegazione che aveva trattato la pace, annunciando che l'indomani sarebbe entrato da amico nel territorio di Lugo. Aggiungeva che la trattativa per la stipula dell'accordo sarebbe stata condotta da lui stesso. Ci\u00f2 significava implicitamente che i negoziati di Bagnara erano da considerarsi nulli. Nessuno ancora conosceva il vero piano di Augereau: attaccare gli insorti simultaneamente da nord (dalla parte di Argenta con le truppe di Pourally) e da sud (dalla parte di Imola, con Beyrand e Augereau stesso).\nGli insorti, oltre ad andare incontro ai francesi per bloccarli prima che giungessero al fiume Santerno, chiesero nuovi rinforzi alle comunit\u00e0 che ancora non ne avevano forniti: Bagnacavallo e Fusignano. La prima promise di versare 2.000 scudi entro 48 ore; la seconda invece neg\u00f2 esplicitamente ogni aiuto. Alla Frascata (localit\u00e0 posta 9\u00a0km a sud di Argenta e 14,5\u00a0km a nord di Lugo) nei pressi di una delle ville fortificate dei conti Manzoni, avvenne il primo scontro tra truppe francesi (500 soldati) e insorti. I lughesi utilizzarono come baluardo difensivo l'argine del Santerno ed arrestarono l'avanzata dei francesi. L'oscurit\u00e0 pose fine al combattimento.\n7 luglio, gioved\u00ec.\nIl Santerno scorre in direzione sud-nord, Argenta \u00e8 sulla sua sinistra invece Lugo \u00e8 sulla sua destra: per arrivare a Lugo da Argenta bisogna necessariamente attraversarlo. L'obiettivo delle forze insorgenti fu impedire alle truppe francesi il guado del fiume. I combattimenti ripresero all'alba. Dopo due ore di fuoco ininterrotto, le truppe repubblicane fecero un ultimo sforzo per attraversare il Santerno in localit\u00e0 C\u00e0 di Lugo (a soli 4\u00a0km dal centro abitato). Il colonnello Pourailly, che era rimasto ferito e si trovava con soli 300 uomini, dovette ripiegare. Dopo un largo giro, si acquartier\u00f2 nella notte a sud di Lugo, lungo la strada Felisio.\nA Imola, intanto, il generale Augereau aveva raccolto un battaglione di 800 fanti e un distaccamento di 200 uomini a cavallo: in tutto, oltre un migliaio di soldati. Gli insorti, che comprendevano sia gente di Lugo, sia del contado lughese che dei paesi vicini, potevano contare su un eguale numero di combattenti. Essi ritenevano che i francesi avrebbero riprovato ad attraversare il Santerno e quindi radunarono quasi tutte le loro forze sulle rive del fiume. Solo una piccola guarnigione di cotignolesi rimase in guardia dalla parte di Faenza. I cotignolesi si erano appostati alle Ripe, una via che, tagliando la strada Felisio da est a ovest, separa il territorio di Cotignola da quello di Lugo. Tentarono di sorprendere le milizie francesi con un agguato, ma il generale Augereau, gi\u00e0 scaltrito nelle sanguinose guerre di Vandea, alle quali aveva preso parte tre anni prima, si accorse del piano prima che i suoi soldati venissero a tiro dei fucili degli insorti. Grazie alle informazioni ricevute da una banda di contrabbandieri di Castel Bolognese, che conosceva bene il terreno, il generale accerchi\u00f2 gli insorti e li colp\u00ec alle spalle. I rivoltosi si dispersero e si diedero alla fuga, lasciando libera la strada per Lugo.\nGiunto in vista del centro abitato, Augereau diede ordine di cannoneggiare Lugo. Il battaglione francese disponeva di due pezzi di artiglieria. I colpi di cannone cominciarono a risuonare alle dieci del mattino. A Lugo non si era mai sentito un rombo del genere: l'unico suono di arma da fuoco conosciuto dagli abitanti era quello dei loro fucili. La truppa armata a difesa del Santerno si disperse in poco tempo. Lo stesso capo della rivolta, Mongardini, scapp\u00f2 a cavallo per la campagna e pochi irriducibili rimasero a difendere le porte della citt\u00e0. I francesi accelerarono le operazioni, abbatterono con alcuni colpi di artiglieria la porta di Santa Maria ed entrarono in paese. Solo pochi cecchini tentarono un'ultima disperata difesa: il grosso della popolazione, spaventato dal rumore assordante dei cannoni, aveva lasciato le proprie case ed era fuggito. I soldati occuparono porta S. Maria mentre quella di San Bartolomeo bruciava. Alle 11 del mattino Lugo era conquistata e in balia dei francesi.\nLa rappresaglia inizi\u00f2 immediatamente: Augereau diede l'ordine di saccheggio. I soldati presero tutto ci\u00f2 che potevano portare via, fracassando o imbrattando il resto. \u00abI palazzi furono depredati, devastati e lasciati ingombri di mucchi di mobili in frantumi; negozi forniti di ogni sorta di merci vennero letteralmente vuotati; i poveri abitanti furono, con accanimento feroce, spogliati di quel poco che possedevano. Nessuna casa, nessun luogo rimase immune dalla violenza della soldatesca\u00bb. I soldati portarono via il busto di S. Ilaro, che era stato riposto in chiesa, lasciando davanti all'altare solo le reliquie. Neanche il Monte di Piet\u00e0 fu risparmiato. Fra denaro, oro e argento venne portata via la somma di 40.000 scudi. Nel Collegio Trisi fu rubato il denaro e i preziosi raccolti per la contribuzione (circa 20.000 scudi). Furono svaligiate tutte le casse pubbliche e vennero prelevate anche grosse somme di propriet\u00e0 privata. Anche il Ghetto ebraico non sfugg\u00ec alla cupidigia dei soldati, che vi fecero man bassa. Furono profanate le chiese, rubati gli arredi sacri, strappati gli ornamenti preziosi dalle statue. Il busto argenteo di Sant'Ilaro venne rovesciato dall'altare e gettato per dileggio in un sacco, poi fu portato via dai repubblicani. N\u00e9 i conventi, n\u00e9 i ritiri, n\u00e9 gli ospizi furono risparmiati.\n8 luglio, venerd\u00ec.\nIl saccheggio continu\u00f2 per tutta la notte. Alle 8 del mattino le truppe francesi ricevettero l'ordine di partenza. Da Lugo procedettero per Castel Bolognese, poi per Faenza, quindi invertirono la marcia verso Imola, dove giunsero alle cinque del pomeriggio.\n9 luglio, sabato.\nA Bologna furono messe in vendita le spoglie del sacco. Secondo i calcoli, il danno subito da Lugo ammont\u00f2 a 300.000 scudi.\nQuanto alle perdite in vite umane, Alfonso Lazzari afferma che gli insorgenti caduti allo scontro del Santerno del 6 luglio furono 17, i caduti alle ripe il 7 luglio circa una ventina, mentre le vittime conseguenti al sacco furono sei, per un totale di 43 morti. Da parte francese i caduti furono una quarantina.\nLa ripresa della devozione pubblica.\nNel febbraio 1797 i giacobini innalzarono l'Albero della Libert\u00e0 nella piazzetta della Chiesa del Carmine. Due anni dopo, nel maggio 1799, i francesi furono sconfitti dalla Seconda coalizione, guidata dagli austriaci. L'11 maggio i lughesi cacciarono la guarnigione francese e bruciarono l'Albero. La popolazione festeggi\u00f2 gridando: \u201cEvviva l'imperatore Francesco e la religione cattolica\u201d. Al termine della giornata furono organizzati grandi festeggiamenti, che culminarono con una fiaccolata che illumin\u00f2 tutta la citt\u00e0.\nAnche questa volta la reazione dell'esercito transalpino non si fece attendere: il giorno seguente un battaglione guidato dal generale Hulin entr\u00f2 in citt\u00e0 e, dopo aver sedato la rivolta, fece passare per le armi alcune decine di persone.\nDopo la Restaurazione (1815) la processione di Sant'Ilaro ritorn\u00f2 ad essere la festa principale di Lugo. In mancanza del busto originale, la celebrazione fu effettuata con un busto in legno argentato simile al precedente. Nel 1817, il 15 maggio (data scelta non a caso), Lugo venne dichiarata Citt\u00e0 per decreto di Pio VII. Nel 1848, su richiesta del vescovo di Imola, i Padri Carmelitani, custodi del busto del santo conservato nella chiesa del Carmine, iniziarono a partecipare alla solenne processione.\nLa tradizione fu interrotta nuovamente nel 1871, a causa di una legge del Regno d'Italia che proib\u00ec le processioni su tutta la penisola. Solo nel 1922 la celebrazione pubblica del Santo Patrono fu ripresa.\nPer poter donare alla comunit\u00e0 un nuovo busto del patrono si attesero tempi migliori. Il momento arriv\u00f2 nel 1958: quell'anno si festeggi\u00f2 il 14mo centenario della morte del Santo. I Carmelitani, da secoli custodi del culto di sant'Ilaro, proposero una sottoscrizione per la realizzazione di un nuovo busto interamente in argento. La famiglia Camorani, da tempo devota al santo, intervenne e si accoll\u00f2 le spese. Il nuovo busto in argento \u00e8 alto 85\u00a0cm, pesa oltre 30 chili ed \u00e8 ornato di cesellature dorate e di pietre incastonate. Nel 1961 la secolare tradizione \u00e8 stata ripristinata; da allora il busto di Sant'Ilaro \u00e8 portato ogni anno in processione nel giorno della sua festa.\nPer tradizione, la processione con la statua di Sant'Ilaro conduceva al santuario mariano, situato circa 1\u00a0km ad ovest della cittadina. Qui \u00e8 venerata la sacra immagine della Madonna con il titolo \"del Molino\", protettrice di Lugo. Il rito fu vietato dai francesi nel 1802.\nLa Venerata immagine torn\u00f2 a visitare la citt\u00e0 dopo la Restaurazione, fino alla fine del dominio temporale della Santa Sede in Romagna.\nCon l'unit\u00e0 d'Italia fu ripristinata la situazione gi\u00e0 in vigore nel regime precedente: il comune viet\u00f2 di portare la Sacra immagine per le vie della citt\u00e0, ufficialmente \"per motivi di ordine pubblico\". Nel 1874 il divieto fu tolto, grazie anche alla solerzia di don Carlo Cavina. Da allora l'immagine della Madonna del Molino entra puntualmente in citt\u00e0 in occasione delle Rogazioni."}
{"id": "2777190", "revid": "124778513", "url": "https://it.wikipedia.org/wiki?curid=2777190", "title": "Guyana ai Giochi olimpici", "text": "La Guyana ha partecipato per la prima volta ai Giochi olimpici nel 1948. Dal 1948 al 1964 gareggi\u00f2 come Guyana Britannica.\nGli atleti guianesi hanno vinto una medaglia ai Giochi olimpici estivi e non hanno mai partecipato ai Giochi olimpici invernali.\nIl Comitato Olimpico Guianese, fondato nel 1935, venne riconosciuto dal CIO nel 1948."}
{"id": "2777191", "revid": "767487", "url": "https://it.wikipedia.org/wiki?curid=2777191", "title": "Per colpa di un angelo", "text": "Per colpa di un angelo (\"Heaven Sent\") \u00e8 un film del 1994 diretto da Craig Clyde con David Bowe e Vincent Kartheiser.\nTrama.\nEddie Chandler non \u00e8 un cattivo ragazzo ma la sua irrequietezza lo porta a frequentare cattive compagnie, nonostante le raccomandazioni della madre. Durante un furto, Eddie ha un incidente e finisce in Paradiso prima che sia il suo momento, per colpa di un angelo maldestro che lo ha scambiato per un'altra persona.\nPer rimediare, l'angelo lo riporta sulla Terra e rimane al suo fianco nei panni di un assistente sociale di nome Howard; sotto la sua guida, Eddie assumer\u00e0 un nuovo senso di responsabilit\u00e0 e imparer\u00e0 ad aiutare gli altri, specialmente sua madre nel momento del pericolo."}
{"id": "2777194", "revid": "125812252", "url": "https://it.wikipedia.org/wiki?curid=2777194", "title": "Nicolas Nkoulou", "text": "Caratteristiche tecniche.\nCentrale difensivo di piede destro, \u00e8 un giocatore dotato di un'ottima personalit\u00e0, dal fisico compatto e forte e dalle movenze eleganti, facilmente schierabile come mediano di centrocampo. Abile nell'anticipo degli attaccanti avversari, si porta talvolta fuori posizione, ma la velocit\u00e0 di cui \u00e8 dotato lo rende in grado di rimediare agli eventuali errori in chiusura.\nCarriera.\nClub.\nEsordi e affermazione nel Monaco.\nFormatosi nella Kadji Sports Academy, la stessa scuola di Samuel Eto'o, Idriss Carlos Kameni e tanti altri nazionali camerunesi, a novembre 2007 firma il suo primo contratto con il club francese del .\nEsordisce in prima squadra a 18 anni il 13 settembre 2008 nella vittoria per 2-0 sul Lorient; nella prima stagione colleziona ventiquattro presenze diventando gradualmente titolare nonostante la giovane et\u00e0, venendo utilizzato come difensore centrale.\nNella seconda stagione \u00e8 gi\u00e0 uno dei pilastri del club francese e grazie alle sue doti di impostazione, il nuovo CT Guy Lacombe gli cambia ruolo, posizionandolo come centrocampista arretrato davanti alla difesa; colleziona altre ventiquattro presenze, saltando per\u00f2 una parte di stagione per gli impegni in Coppa d'Africa.\nLa terza stagione \u00e8 la pi\u00f9 complicata: \u00e8 quasi sempre titolare, ma subisce numerosi infortuni che non gli permettono di esprimersi ai livelli precedenti. Nonostante 30 presenze in campionato, la squadra retrocede in Ligue 2 e Nkoulou diventa oggetto dell'attenzione di numerosi club europei come Atletico Madrid e Siviglia.\nOlympique Marsiglia e Olympique Lione.\nIl 29 giugno 2011 passa all'Olympique Marsiglia di Didier Deschamps per tre milioni e cinquecentomila euro.\nIl 28 giugno 2016, in scadenza di contratto, viene ingaggiato dall'Olympique Lione e mette fine alla parentesi marsigliese dopo cinque stagioni, con 207 presenze e 5 reti in maglia biancoazzurra.\nComincia la stagione da titolare, ma poi perde il posto a vantaggio di Mouctar Diakhaby ed Emanuel Mammana, non giocando per sei mesi a partire da fine ottobre.\nTorino.\nDopo una stagione di luci e ombre, il 5 agosto 2017 passa al Torino in prestito oneroso (cinquecentomila euro) con diritto di riscatto fissato a tre milioni e cinquecentomila euro. Esordisce in maglia granata l'11 agosto 2017, nella gara interna di Coppa Italia contro il Trapani vinta dal Torino per 7-1. Il suo esordio in campionato avviene invece il 20 agosto 2017 contro il Bologna (1-1), mentre il 2 dicembre 2017 segna la sua prima rete in Italia, in occasione del pareggio interno per 1-1 contro l'Atalanta. La continuit\u00e0 di prestazioni e il buon rendimento gli valgono la fiducia dell'allenatore Sini\u0161a Mihajlovi\u0107 prima e del subentrante Walter Mazzarri poi, che gli garantisce l'indiscussa titolarit\u00e0 al centro della difesa. Al termine della sua prima stagione in granata, viene eletto dai tifosi miglior giocatore del Torino per la stagione 2017-2018 e il giocatore dichiara di voler rimanere a Torino per molti anni per provare a conquistare l'Europa League.\nIl 5 luglio 2018 il Torino esercita il diritto di riscatto, versando 3,5 milioni di euro nelle casse del Lione e acquisendo cos\u00ec in via definitiva il diritto alle prestazioni sportive di Nkoulou. Il 2 settembre 2018 contribuisce alla vittoria dei granata siglando con un colpo di testa il gol decisivo nella sfida interna di campionato contro la SPAL (1-0). Leader indiscusso della difesa a tre di Walter Mazzarri, disputa la stagione 2018-2019 giocando 36 partite e risultando decisivo per il raggiungimento del settimo posto finale e della conquista dei preliminari di Europa League.\nNell'estate 2019 gioca le prime quattro partite dei preliminari di Europa League contro gli ungheresi del Debrecen e i bielorussi dello Shakhtyor Soligorsk. Il 17 agosto, alla vigilia dell'ultima gara dei preliminari contro il Wolverhampton la societ\u00e0 gli propone il rinnovo contrattuale a cifre pi\u00f9 alte, ma il giocatore rifiuta. Gioca la partita contro gli inglesi il 22 agosto, fornendo una prestazione negativa ed \u00e8 responsabile per il terzo gol dove concede spazio all'attaccante Ra\u00fal Jim\u00e9nez. Nei giorni seguenti il giocatore chiede a Walter Mazzarri di non disputare altre partite e che la causa della prestazione negativa \u00e8 dovuta alla sua volont\u00e0 di trasferirsi in un altro club. Viene quindi messo fuori rosa. Il 30 settembre, dopo aver saltato le prime sette partite, torna in campo contro il Parma.\nIl 30 giugno 2021 rimane svincolato non avendo rinnovato il contratto con il Torino.\nWatford.\nIl 7 ottobre 2021, dopo l'approdo di Claudio Ranieri sulla panchina del , viene ingaggiato dal club inglese con un contratto annuale.\nEsordisce con il Watford il 23 ottobre 2021, nella gara esterna di Premier League vinta contro l'Everton (2-5), subentrando al minuto 76 a Jeremy Ngakia.\nNazionale.\nConsiderato tra i migliori talenti del calcio camerunese, ha partecipato alle Olimpiadi 2008, dove ha giocato tre partite, di cui due da titolare.\nEsordisce con la maglia della nazionale camerunese il 19 novembre 2008 nell'amichevole persa 3-2 col Sudafrica subentrando al posto di Pierre Wom\u00e9.\nCon l'arrivo di Paul Le Guen in panchina diventa subito titolare e gioca i match decisivi per la qualificazione al mondiale sudafricano del 2010.\nConvocato per la Coppa d'Africa 2010, nello stesso anno gioca anche il mondiale sudafricano, dove \u00e8 titolare all'esordio con il Giappone dove i \"leoni\" perdono 1-0. Al mondiale gioca tutte e tre le partite del girone da titolare.\n\u00c8 convocato anche per la Coppa d'Africa 2015, in cui il Camerun esce ai gironi, e per la Coppa d'Africa 2017, vinta dalla sua squadra. In finale Nkoulou mette a segno il gol del momentaneo pareggio contro l', poi battuto per 2-1. Quella contro l'Egitto rimane l'ultima sua presenza in nazionale nonostante il tentativo da parte del Ministro dello Sport Kombi Mouelle di farlo ritornare a vestire la maglia dei \"Leoni Indomabili\". Nkoulou afferma che la sua pausa dalla nazionale \u00e8 dovuta all'approdo a Torino e della sua volont\u00e0 di volersi concentrare sugli obbiettivi del club.\nIl 2 marzo 2020 fa ritorno dopo oltre tre anni in nazionale, in vista delle sfide contro Capo Verde e Ruanda, poi non disputate a causa della pandemia di COVID-19.\nStatistiche.\nPresenze e reti nei club.\n\"Statistiche aggiornate al 7 ottobre 2021.\"\nCronologia presenze e reti in nazionale.\n \n Cap.\nPalmar\u00e8s.\nNazionale.\nGabon 2017"}
{"id": "2777195", "revid": "35707", "url": "https://it.wikipedia.org/wiki?curid=2777195", "title": "De lift", "text": ""}
{"id": "2777199", "revid": "599013", "url": "https://it.wikipedia.org/wiki?curid=2777199", "title": "L'ascensore", "text": ""}
{"id": "2777200", "revid": "1305772", "url": "https://it.wikipedia.org/wiki?curid=2777200", "title": "Hojo", "text": ""}
{"id": "2777207", "revid": "113567462", "url": "https://it.wikipedia.org/wiki?curid=2777207", "title": "Galop", "text": "Il Galop (abbreviazione di galoppade o galopede) \u00e8 una danza diffusasi specialmente nel XIX secolo in Francia ed Inghilterra.\nIl nome deriva per assonanza dal francese \"galoper\", in italiano \"galoppare\", per via del passo di danza movimentato.\nIntrodotto nei balli durante gli anni venti del 1800, anticipa di una decina d'anni la polka.\nVeniva tradizionalmente eseguito per concludere una festa da ballo (da qui la definizione di \"Galop finale\").\nFamosi compositori di Galop furono Nino Rota, Shostakovich e soprattutto Johann Strauss (figlio).\nUn esempio di Galop si pu\u00f2 trovare nell'opera Lo Schiaccianoci, nella prima scena del primo atto, o nel balletto Excelsior musicato da Romualdo Marenco.\nMa forse il brano pi\u00f9 famoso del genere \u00e8 il celebre Galop Infernal di Jacques Offenbach, contenuto nella dissacrante operetta Orph\u00e9e aux Enfers, universalmente associato agli spettacoli di Can-can da quando venne adottato per questo scopo dai celebri cabaret parigini (Moulin Rouge, Folies Berg\u00e8re, Lido)."}
{"id": "2777208", "revid": "121220944", "url": "https://it.wikipedia.org/wiki?curid=2777208", "title": "Florence (Carolina del Sud)", "text": "Florence \u00e8 una citt\u00e0 degli Stati Uniti d'America, capoluogo della Contea di Florence, nello stato della Carolina del Sud. Non c'\u00e8 molto da vedere a differenza dell'omonima citt\u00e0 italiana. Florence \u00e8 famosa per i numerosi musei e monumenti dedicati alle guerre, principalmente la guerra civile, poich\u00e9 \u00e8 qui che una delle pi\u00f9 sanguinose battaglie ha preso luogo."}
{"id": "2777212", "revid": "831312", "url": "https://it.wikipedia.org/wiki?curid=2777212", "title": "Aurum Hotels", "text": "L'Aurum Hotels, nota in passato come \"Cantina Tollo\", \"Acqua &amp; Sapone\", \"Domina Vacanze\" e \"Naturino\", \u00e8 stata una squadra maschile italiana di ciclismo su strada, attiva nel professionismo dal 1996 al 2007.\nDal 2002 al 2004 ebbe tra le sue file il velocista Mario Cipollini, che diede alla squadra la vittoria in otto tappe al Giro d'Italia e nella Milano-Sanremo 2002.\nStoria.\nCantina Tollo.\nIl team, basato a Porto Sant'Elpidio e gestito dal manager ed ex ciclista dilettante Vincenzino Santoni, entra nel professionismo nel 1996 con la denominazione Cantina Tollo-CoBo, assumendo licenza slovena. Al primo anno di attivit\u00e0 la squadra lancia al professionismo diversi giovani, tra cui Marco Antonio Di Renzo (che in stagione vince una tappa alla Vuelta a Espa\u00f1a), Massimiliano Gentili, Paolo Valoti e Martin Hvastija, affiancati dall'esperto Giuseppe Petito. Nel 1997 la formazione acquista licenza italiana e viene invitata per la prima volta al Giro d'Italia. L'anno dopo la squadra, sponsorizzata anche da Alexia Alluminio, viene rinforzata con gli innesti del cronoman ucraino Serhij Hon\u010dar, medaglia d'argento di specialit\u00e0 ai mondiali 1997 a San Sebasti\u00e1n, di Massimo Strazzer e Luca Mazzanti. Con la suddivisione dei team in tre divisioni voluta dall'UCI, Cantina Tollo viene ammessa tra le 22 formazioni della prima divisione; in stagione Hon\u010dar, vincendo la cronometro di Lugano al Giro d'Italia, d\u00e0 al team la prima vittoria nella \"Corsa rosa\".\nNel 1999 vengono messi sotto contratto il neoprofessionista Danilo Di Luca, vincitore del Baby Giro 1998, il velocista Nicola Minali e lo scalatore Roberto Sgambelluri; nello stesso anno arriva inoltre il primo invito al Tour de France, corsa nella quale la squadra riesce a vincere una tappa con Gianpaolo Mondini. Nei tre anni in maglia Cantina Tollo, Di Luca si mette in evidenza con il secondo posto al Giro di Lombardia 1999, con due vittorie di tappa al Giro d'Italia, nel 2000 e 2001, e con il prestigioso successo al Giro di Lombardia 2001 davanti a Giuliano Figueras e Michael Boogerd.\nAcqua &amp; Sapone e Domina Vacanze.\nNel 2002, con l'arrivo del nuovo sponsor, Acqua &amp; Sapone (gi\u00e0 secondo nome l'anno prima), vengono adottate divise zebrate bianco-nere; la principale novit\u00e0 \u00e8 per\u00f2 l'arrivo in squadra dalla Saeco del forte velocista Mario Cipollini. In quell'anno solare, oltre a vincere la Milano-Sanremo, ben sei tappe al Giro d'Italia e tre alla Vuelta a Espa\u00f1a, Cipollini fa sua la maglia iridata al campionato mondiale di Zolder. Sul finire dell'anno anche Marco Pantani viene contattato da Santoni ma, nonostante l'accordo ormai raggiunto sull'ingaggio, la firma salta per questioni sui diritti di immagine.\nPer la stagione 2003 il nuovo sponsor \u00e8 la Domina Vacanze di Ernesto Preatoni (Acqua &amp; Sapone ritorner\u00e0 nel ciclismo nel 2004 con un nuovo team diretto da Palmiro Masciarelli). In maggio Cipollini, dopo le due vittorie parziali alla Tirreno-Adriatico, riesce a superare il record assoluto di vittorie di tappa (41) al Giro d'Italia detenuto da Alfredo Binda, conquistandone due (41\u00aa e 42\u00aa), in verit\u00e0 le ultime della sua carriera. La 42\u00aa e storica vittoria arriva nel giorno dell'esclusione della Domina Vacanze dal novero delle 22 squadre invitate dall'Amaury Sport Organisation al Tour de France 2003.\nIl 2004 vede la squadra iscritta alla seconda categoria delle squadre professionistiche, e ci\u00f2 nonostante invitata in luglio al Tour de France. Qui Cipollini, che in stagione otterr\u00e0 solo due vittorie di scarso rilievo, rimane coinvolto in diverse cadute e si ritira gi\u00e0 all'inizio della sesta tappa; del Tour della Domina fa scalpore l'episodio che vede coinvolti Filippo Simeoni e l'allora cinque volte vincitore Lance Armstrong. Simeoni, tentando di unirsi ad una fuga, viene infatti raggiunto da Armstrong, che gli intima di fermarsi; l'italiano, come risulter\u00e0 dalle sue stesse dichiarazioni ai Carabinieri, \u00e8 infatti personaggio sgradito in quanto testimone al processo che vede accusato di doping il dottor Michele Ferrari, preparatore del ciclista statunitense. I principali successi stagionali per la squadra arrivano dal venticinquenne Michele Scarponi, vincitore della Settimana Ciclistica Lombarda e piazzato nei dieci sia alla Freccia Vallone che alla Liegi-Bastogne-Liegi.\nAl termine del 2004 Domina Vacanze lascia il team di Santoni per unirsi alla formazione di Gianluigi Stanga ed entrare nel ProTour sponsorizzando la ex De Nardi; per le \"inadempienze contrattuali\" il general manager Santoni d\u00e0 mandato al suo legale di citare in giudizio la societ\u00e0 di Preatoni, ma le controversie si chiudono il 13 dicembre con una nota congiunta tra le due parti. Con l'addio della Domina la squadra viene ridimensionata, lasciano anche il capitano Mario Cipollini, ceduto alla nuova Liquigas-Bianchi, e Michele Scarponi, messo sotto contratto dalla Liberty Seguros-W\u00fcrth.\nNaturino e Aurum Hotels.\nA fine 2004 la squadra di Santoni assume per pochi giorni la denominazione Elitron-Portalupi Salumi, due sponsor secondari della vecchia squadra, prima dell'arrivo in dicembre di nuovi importanti finanziatori per lo pi\u00f9 dalla provincia di Macerata, con il marchio di calzature per bambini Naturino (di propriet\u00e0 della civitanovese Falc) e quello di prodotti ittici Sapore di Mare nuovi primo e secondo sponsor rispettivamente, e la stessa Provincia di Macerata a supporto. Pur con grande influenza marchigiana, la licenza UCI della squadra \u00e8 svizzera e la nuova societ\u00e0 responsabile, la Blue Sea Services LLC, ha sede a Lugano. Per la nuova stagione viene messo sotto contratto Francesco Casagrande, gi\u00e0 secondo al Giro d'Italia 2000.\nIl 2005 \u00e8 l'anno del varo del circuito UCI ProTour; nonostante le speranze dell'ambiente civitanovese l'Unione Ciclistica Internazionale non assegna al team una delle 20 licenze per partecipare alla nuova superdivisione, \"relegandolo\" alla categoria Professional Continental, e a prendere quindi parte di diritto solo alle corse dell'UCI Europe Tour. Nei mesi seguenti si mette in luce soprattutto il velocista brasiliano Murilo Fischer, vincitore di diverse classiche italiane come il Gran Premio Bruno Beghelli (ex Milano-Vignola) e il Giro del Piemonte, e della classifica individuale dell'UCI Europe Tour 2005. Per la stagione 2006 la sede della squadra ritorna a Porto Sant'Elpidio; spicca durante l'anno solo il successo di Sergio Marinangeli al Gran Premio Bruno Beghelli.\nA fine 2006 il nuovo sponsor principale del team diventa la catena alberghiera tirrenica Aurum Hotels. L'esperienza della nuova squadra, ancora ridimensionata e iscritta alle gare UCI con licenza Continental (la terza divisione del ciclismo), non durer\u00e0 per\u00f2 neanche una stagione. Dopo le due vittorie con Luca Ascani al Giro d'Abruzzo e al campionato italiano a cronometro (poi revocato per doping), nel luglio 2007 il team viene infatti bloccato dalla Federazione Ciclistica Italiana per le inadempienze nel pagamento degli stipendi; ad agosto il Tribunale di Fermo stabilisce addirittura il sequestro conservativo dei beni della Blue Sea Services, la societ\u00e0 di gestione del team. Il team viene per questo sciolto."}
{"id": "2777215", "revid": "775372", "url": "https://it.wikipedia.org/wiki?curid=2777215", "title": "Colpo di stato bulgaro del 1923", "text": "Il colpo di Stato bulgaro del 1923, noto in Bulgaria come il colpo di Stato del 9 giugno (in bulgaro: \u0414\u0435\u0432\u0435\u0442\u043e\u044e\u043d\u0441\u043a\u0438 \u043f\u0440\u0435\u0432\u0440\u0430\u0442, \"Devetojunski prevrat\"), fu un colpo di stato organizzato dalle forze armate della Lega militare del generale Ivan V\u0103lkov nel Regno di Bulgaria alla vigilia del 9 giugno 1923. Legittimato con un decreto dello zar Boris III, rovesci\u00f2 il governo dell'Unione Nazionale Agraria Bulgara guidata da Aleksand\u0103r Stambolijski e lo sostitu\u00ec con un governo guidato da Aleksand\u0103r Cankov.\nIn molti luoghi il colpo di Stato incontr\u00f2 l'opposizione degli attivisti agrari e dei volontari comunisti, un evento noto nella storiografia bulgara come la rivolta di giugno. La rivolta era disorganizzata fin dall'origine, e mancava di un leader comune e di un raggio d'azione su scala nazionale. Nonostante l'attivit\u00e0 dei rivoltosi fosse comunque notevole nei dintorni delle citt\u00e0 di Pleven (che riuscirono a prendere), di Pazard\u017eik e di \u0160umen, fu rapidamente stroncata dal nuovo governo.\nIl Partito Comunista Bulgaro non prese parte alla rivolta di giugno, dato che riteneva che sia la rivolta sia il colpo di Stato fossero \"lotte per il potere tra la borghesia urbana e quella contadina\". Il partito prefer\u00ec rimanere neutrale; ad ogni modo, sotto la pressione del Comintern, organizz\u00f2 la fallimentare rivolta di settembre nello stesso anno."}
{"id": "2777218", "revid": "436907", "url": "https://it.wikipedia.org/wiki?curid=2777218", "title": "Discografia di Sting", "text": "La discografia di Sting, cantautore e musicista britannico dapprima attivo con i Police e in seguito come solista, si compone di oltre dieci album in studio ed altrettante raccolte, sei album dal vivo, cinque EP e oltre cinquanta singoli, pubblicati tra il 1985 e il 2022."}
{"id": "2777219", "revid": "322321", "url": "https://it.wikipedia.org/wiki?curid=2777219", "title": "Telesforo Toppo", "text": ""}
{"id": "2777229", "revid": "729019", "url": "https://it.wikipedia.org/wiki?curid=2777229", "title": "Spettroscopia a ionizzazione a risonanza con sputtering", "text": "In chimica e fisica, la spettroscopia a ionizzazione a risonanza con sputtering, meglio nota con l'acronimo SIRIS, dall'inglese sputter-initiated resonance ionization spectroscopy, \u00e8 una tecnica spettroscopica.\nIn un'analisi SIRIS si utilizza un fascio di ioni di un gas, tipicamente argon, per portare in fase vapore atomi o molecole di campione tramite sputtering. Una volta portati in fase vapore vengono soppressi gli ioni formatisi durante lo sputtering e gli atomi o molecole neutre che si vogliono analizzare sono ionizzati selettivamente da luce laser alla giusta lunghezza d'onda di risonanza d'eccitazione, questa tecnica va sotto il nome di spettroscopia a ionizzazione a risonanza (RIS).\nLa tecnica si abbina alla spettrometria di massa: gli ioni prodotti vengono infine inviati allo spettrometro di massa \"(spettrometria di massa a ionizzazione a risonanza)\"."}
{"id": "2777234", "revid": "219355", "url": "https://it.wikipedia.org/wiki?curid=2777234", "title": "Sputter-initiated resonance ionization spectroscopy", "text": ""}
{"id": "2777235", "revid": "767487", "url": "https://it.wikipedia.org/wiki?curid=2777235", "title": "Spettroscopia a ionizzazione a risonanza", "text": "La spettroscopia a ionizzazione a risonanza, comunemente indicata con l'acronimo RIS, dall'inglese resonance ionization spectroscopy, \u00e8 una tecnica spettroscopica.\nAtomi o molecole che si vogliono analizzare, in fase gas, sono ionizzati selettivamente da luce laser alla giusta lunghezza d'onda di risonanza d'eccitazione.\nSe gli atomi o molecole vengono portati in fase gas con sputtering la tecnica si chiama spettroscopia a ionizzazione a risonanza con sputtering (SIRIS).\nLa tecnica si abbina alla spettrometria di massa: gli ioni prodotti vengono infine inviati allo spettrometro di massa \"(spettrometria di massa a ionizzazione a risonanza)\"."}
{"id": "2777236", "revid": "122246", "url": "https://it.wikipedia.org/wiki?curid=2777236", "title": "Eda Erdem", "text": "Carriera.\nClub.\nLa carriera di Eda Erdem inizia nel 2000, giocando nelle giovanili del : fa il suo esordio in Voleybol 1. Ligi con il club bianconero nella stagione 2004-05 e vi resta legata per quattro annate.\nApproda al nel campionato 2008-09, conquistando in ambito nazionale cinque scudetti, tre edizioni della Coppa di Turchia e altrettante della supercoppa nazionale, di cui viene eletta MVP nel 2009, mentre in ambito internazionale si aggiudica il campionato mondiale per club 2010, la Champions League 2011-12 e la Coppa CEV 2013-14; riesce anche a impreziosire le sue prestazioni con diversi riconoscimenti individuali come miglior servizio, miglior muro, miglior attaccante o miglior centrale.\nNazionale.\nNel 2005 fa il suo esordio in nazionale, con la quale negli anni seguenti si mette inizialmente in luce alla European League, vincendo un argento, un bronzo e un altro argento rispettivamente nelle edizioni 2009, 2010 e 2011; in questo periodo arrivano anche altri due bronzi al campionato europeo 2011 e al World Grand Prix 2012.\nIn seguito si aggiudica la medaglia di bronzo al campionato europeo 2017, seguita dagli argenti alla Volleyball Nations League 2018, insignita del premio di miglior centrale, e al campionato europeo 2019; viene inoltre premiata come miglior centrale in tre rassegne continentali consecutive, tra il 2015 e il 2019.\nNel 2021 vince la medaglia di bronzo alla Volleyball Nations League e al campionato europeo, ricevendo, in entrambi i casi, il premio come miglior centrale."}
{"id": "2777237", "revid": "219355", "url": "https://it.wikipedia.org/wiki?curid=2777237", "title": "Resonance ionization spectroscopy", "text": ""}
{"id": "2777239", "revid": "114126442", "url": "https://it.wikipedia.org/wiki?curid=2777239", "title": "Angelo Clareno", "text": "Biografia.\nNel 1274 entr\u00f2 nell'ordine dei francescani di Cingoli (o di Fossombrone) e presto ader\u00ec alle idee del mistico calabrese Gioacchino da Fiore e alla corrente spirituale dell'Ordine, considerata dalle autorit\u00e0 ecclesiastiche un'eresia. Per questo motivo fu condannato al carcere a vita nel 1280. Liberato per intervento del ministro generale dell'Ordine Raimondo Gaufridi verso il 1289, fu inviato insieme a Tommaso da Tolentino, Marco da Montelupone, Pietro da Macerata ed Angelo da Tolentino in Armenia, da dove torn\u00f2 in Italia nel 1294 con l'elezione al pontificato di Celestino V. Gli spirituali ripresero ad essere perseguitati dal successivo pontefice Bonifacio VIII e nel 1299 Angelo si rifugi\u00f2 per alcuni anni in Grecia. In Grecia acquis\u00ec una discreta conoscenza del greco e si dedic\u00f2 alla traduzione in latino di varie opere patristiche come \"La scala del Paradiso\" di Giovanni Climaco. Rientr\u00f2 nel 1305, alla scomparsa di papa Bonifacio, e divenne il capo degli spirituali delle Marche e dell'Umbria: i suoi seguaci furono successivamente denominati clareni in onore del loro capo.\nNel 1311 fu convocato ad Avignone, dove fu processato e scagionato da papa Clemente V; ma in seguito, avendo ottenuto un gran seguito di popolo anche per aver incitato alla ribellione gli spirituali di Narbona durante una cerimonia in memoria di Pietro di Giovanni Olivi, nel 1317 venne scomunicato da papa Giovanni XXII, il grande nemico degli spirituali che lo consideravano la perfetta impersonificazione dell'Anticristo.\nProtetto dal cardinale Giacomo Colonna, alla morte di questi, nel 1318, dovette fuggire a Subiaco, dove fond\u00f2 l'ordine dei Fraticelli (o Fratelli della vita povera) organizzato come un ordine francescano indipendente e contest\u00f2 la legittimit\u00e0 dell'autorit\u00e0 papale. Per sfuggire all'Inquisizione si ritir\u00f2 infine a Marsicovetere, in Basilicata, presso il convento di Santa Maria di Loreto, dove attir\u00f2 tantissimi fedeli del luogo, avendo prodotto un'effervescenza religiosa basata su una spiritualit\u00e0 che predicava la povert\u00e0 degli ecclesiastici e il rinnovamento della vita in attesa dell'Apocalisse. Qui Angelo Clareno spir\u00f2 il 15 giugno 1337 e la sua tomba divenne meta di frequenti pellegrinaggi. Clareno fu venerato dai suoi seguaci che lo consideravano beato e crearono, ispirandosi al suo insegnamento, la Congregazione dei Clareni, riconosciuta dalla Chiesa e unita definitivamente ai francescani osservanti da Pio V con la bolla \"Beatus Christus salvatoris\" del 23 gennaio 1568."}
{"id": "2777248", "revid": "1149807", "url": "https://it.wikipedia.org/wiki?curid=2777248", "title": "La magia del Natale", "text": "La magia del Natale (\"Sons of Mistletoe\") \u00e8 un film TV del 2000 diretto da Steven Robman con Roma Downey e George Newbern.\nTrama.\nDurante le festivit\u00e0 natalizie una fredda donna d'affari, Helen Radke (Roma Downey), torna nella sua citt\u00e0 di origine a seguito della morte del padre per mettere ordine nelle sue finanze e vendere i suoi possedimenti, tra cui una casa famiglia per ragazzi.\nLa casa \u00e8 gestita da Jimmy (George Newbern), che vi \u00e8 cresciuto sin da piccolo; Jimmy, mentre cerca di convincere Helen a sostenere finanziariamente la casa, deve far breccia in Wylie (Scott Terra), un ragazzino ribelle che viene ospitato nella casa mentre lo sceriffo (Doris Roberts) cerca di rintracciarne il padre."}
{"id": "2777250", "revid": "767487", "url": "https://it.wikipedia.org/wiki?curid=2777250", "title": "Chad Johnson", "text": "Carriera.\nCincinnati Bengals.\nAl draft NFL 2001, Johnson fu selezionato come 36 scelta dai Bengals. Debutt\u00f2 nella NFL il 9 settembre 2001 contro i New England Patriots indossando la maglia numero 85.\nNelle stagioni successive miglior\u00f2 notevolmente le proprie prestazioni, venendo inserito tre volte nella formazione ideale della stagione All-Pro. All'inizio della stagione 2006 firm\u00f2 un prolungamento contrattuale quinquennale.\nChad, prima dell'inizio della stagione regolare del 2008, decise di cambiare il suo cognome da Johnson in Ochocinco, che non \u00e8 altro il numero della sua maglietta (85) in lingua spagnola.\nIn occasione del possibile lockout del 2011, sostenne un provino con la squadra di calcio statunitense dello Sporting Kansas City durante il quale ha giocato 50 minuti, ottenendo alla fine un posto nella squadra delle riserve.\nNew England Patriots.\nIl 28 luglio 2011 Ochocinco pass\u00f2 ai New England Patriots in cambio della scelta al 5\u00ba giro del draft NFL 2012 e la scelta al 6\u00ba giro del Draft NFL 2013. Il suo contratto venne ristrutturato in un triennale per un totale di 6,35 milioni di dollari, mantenendo lo stesso numero di maglia.\nIl 9 febbraio 2012 dichiar\u00f2 di voler ritornare al suo cognome originario, Johnson.\nIl 7 giugno 2012, Ochocinco venne svincolato dai Patriots dopo una sola stagione.\nMiami Dolphins.\nIl 12 giugno 2012, Ochocinco firm\u00f2 un contratto di un anno coi Miami Dolphins. Il 23 luglio 2012, Chad torn\u00f2 ufficialmente al proprio cognome originario. Il 12 agosto, Johnson fu arrestato con l'accusa di violenza domestica per aver colpito con una testata la moglie Evelyn Lozada il fatto scatenante la furia di Chad \u00e8 stato probabilmente un pacchetto di preservativi trovato dentro la Smart della Signora Johnson.. Due giorni dopo, Chad fu svincolato dai Dolphins. Qualche ora dopo il licenziamento, l'allenatore di Miami Joe Philbin afferm\u00f2 che la fine del rapporto contrattuale tra le parti non era dovuta (solo) all'incidente capitato nei giorni precedenti al giocatore.\nMontreal Alouettes.\nDopo due stagioni fuori dai campi di gioco, il 17 aprile 2014, Johnson firm\u00f2 un contratto biennale con i Montreal Alouettes della Canadian Football League. Il primo touchdown lo segn\u00f2 il 13 luglio contro i Winnipeg Blue Bombers, azione dopo la quale festeggi\u00f2 abbracciando un arbitro.\nMonterrey Fundidores.\nNel marzo 2017, fu confermato dal sito della \"Liga de F\u00fatbol Americano Profesional de M\u00e9xico\" che Johnson avrebbe giocato per i Monterrey Fundidores. Nella sua prima partita segn\u00f2 un touchdown su una ricezione da 41 yard contribuendo alla vittoria della sua squadra.\nStatistiche.\nStagione regolare"}
{"id": "2777252", "revid": "55935", "url": "https://it.wikipedia.org/wiki?curid=2777252", "title": "Giornale botanico italiano", "text": ""}
{"id": "2777254", "revid": "55935", "url": "https://it.wikipedia.org/wiki?curid=2777254", "title": "Nuovo giornale botanico italiano", "text": ""}
{"id": "2777256", "revid": "287204", "url": "https://it.wikipedia.org/wiki?curid=2777256", "title": "Ced 111", "text": "Ced 111 \u00e8 una nebulosa a riflessione visibile nella costellazione del Camaleonte.\nSi individua nella parte settentrionale della costellazione, circa 2\u00b0 a nordest della stella , di quarta magnitudine; si trova nella parte centrale di una nebulosa oscura estesa per alcuni gradi, la cui presenza pu\u00f2 essere rilevata dall'assenza di stelle di fondo nella sua direzione. La sua declinazione \u00e8 fortemente australe, al punto che pu\u00f2 essere osservata quasi esclusivamente dalle regioni dell'emisfero australe terrestre, sebbene sia visibile, molto bassa, sull'orizzonte, anche pochi gradi a nord dell'equatore.\nCed 111 costituisce una piccola parte illuminata della Nube del Camaleonte, una nube molecolare in cui hanno luogo dei fenomeni di formazione stellare generanti stelle di piccola massa; questa nube riveste una grande importanza nello studio della formazione dei sistemi planetari e delle nane brune. La stella responsabile dell'illuminazione della nebulosa \u00e8 la giovanissima stella HD\u00a097048, una stella T Tauri facente parte dell'associazione Chamaeleon\u00a0T1, un gruppo di stelle T\u00a0Tauri legato fisicamente alla nube Chamaeleon\u00a0I, in cui si sono formate. Da notare che il SIMBAD riporta questa stella indicandola come una variabile Orione."}
{"id": "2777260", "revid": "287204", "url": "https://it.wikipedia.org/wiki?curid=2777260", "title": "Ced 110", "text": "Ced 110 \u00e8 una nebulosa a riflessione visibile nella costellazione del Camaleonte.\nSi individua nella parte settentrionale della costellazione, circa 2\u00b0 a nordest di , una stella di quarta magnitudine; si trova nella parte centro-orientale di una grande nebulosa oscura estesa per alcuni gradi, ben evidente grazie all'assenza di stelle di fondo nella sua direzione. La sua declinazione \u00e8 fortemente australe, al punto che pu\u00f2 essere osservata quasi esclusivamente dalle regioni dell'emisfero australe terrestre, sebbene sia visibile, molto bassa, sull'orizzonte, anche pochi gradi a nord dell'equatore.\nCed 110 fa parte della Nube del Camaleonte, una nube molecolare in cui hanno luogo dei fenomeni di formazione stellare generanti stelle di piccola massa; questa nube riveste una grande importanza nello studio della formazione dei sistemi planetari e delle nane brune. L'oggetto centrale di Ced\u00a0110, nonch\u00e9 il principale responsabile della sua illuminazione, \u00e8 TYC\u00a09414-787-1, una stella di pre-sequenza principale con emissioni nella banda dell'infrarosso; questa stella coincide infatti con la sorgente IRAS\u00a011048-7706. Ad est della nube vi \u00e8 il getto doppio indicato come HH\u00a049 e HH\u00a050, un oggetto di Herbig-Haro eccitato dalla giovanissima stella B35, profondamente avvolta nei gas della nube. La sorgente energetica dei getti sarebbe invece la giovanissima protostella Cha-MMS1, l'oggetto pi\u00f9 giovane conosciuto nella regione attorno a Ced\u00a0110. La nube ospita anche un flusso con emissioni CO, che potrebbe essere originato dalla sorgente infrarossa Ced\u00a0110\u00a0IRS4, un giovane oggetto stellare di Classe\u00a0I."}
{"id": "2777262", "revid": "1149807", "url": "https://it.wikipedia.org/wiki?curid=2777262", "title": "Luce (filosofia)", "text": "Luce deriva dal latino \"lux lucis\" dalla radice indoeuropea leuk-. Il corrispondente termine in greco \u00e8 reso con l'aggettivo \u03bb\u03b5\u03c5\u03ba\u03cc\u03c2, \u00abbrillante, bianco\u00bb. Un particolare significato di luce in greco si ha con \u03c6\u1ff6\u03c2 (\"phaos/ph\u014ds\") la cui radice corrisponde a quella del verbo \"phain\u014d\", che significa \"mostrare\", \"rendere manifesto\". Il termine greco phos originariamente non indica soltanto la luce come mezzo per vedere ma anche la luce che emana la verit\u00e0 raggiunta tramite la conoscenza.\n\u00c8 questo significato che la filosofia ha visto nella luce, intesa come ci\u00f2 che permette di vedere, di distinguere le forme, la profondit\u00e0 della realt\u00e0. Tuttavia della luce siamo coscienti solo quando questa \u00e8 assente poich\u00e9 senza di essa non siamo pi\u00f9 in grado di vedere. Ed \u00e8 proprio la luce che rivela e svela; ci\u00f2 che non \u00e8 illuminato non ci \u00e8 dato di conoscere.\nLa luce quindi assunta come fonte fisica e metafisica di illuminazione, nel senso spirituale di rivelazione o di scoperta di una verit\u00e0 nascosta nell'ombra, da sempre \u00e8 stata associata ad un significato simbolico religioso e filosofico.\nLa metafisica della luce \u00e8 l'espressione coniata nel 1916 dallo storico e filosofo tedesco Clemens Baeumker (1853\u20131924), per indicare una tradizione filosofica sulla concezione della luce che dall'antichit\u00e0 sbocca nel pensiero filosofico e nella teologia latina medioevale.\nLa metafisica della luce non \u00e8 una concezione organicamente strutturata ma \u00e8 la risultante delle riflessioni sulla luce di vari autori sul piano fisico, psicologico, gnoseologico e teologico.\nIl simbolo religioso.\nIl valore religioso originario del termine \"lux\" si scopre nella origine etimologica del corrispondente aggettivo greco \"leuk\u00f2s\" ripreso dal latino \"lucus\", il bosco sacro, cio\u00e8 la macchia chiara all'interno del bosco (\"Lucus a lucendo\") dove si celebravano i riti sacri.\nLa locuzione latina \"Fiat lux\", che tradotta letteralmente, significa \"sia fatta la luce\" e che si usa per sottolineare il sopravvenire di un chiarimento in questioni controverse, oscure, dibattute, proviene dall'antico testo della Bibbia pronunciata dal Creatore dell'Universo quando cre\u00f2 la luce.\nL'antico valore simbolico della luce si ritrova nei culti pagani come quello iraniano del dio solare Mitra e ancora oggi nella cerimonia suggestiva della luce celebrata dalla Chiesa cattolica e da quella ortodossa nel corso della quale la chiesa completamente allo scuro, illuminata all'inizio del culto dalle piccole fiammelle dei fedeli passa al bagliore della luce simboleggiando il transito dal buio della morte alla luce della redenzione portata dal Cristo \"fot\u00f2foro\", portatore di luce, colui che ha annullato le tenebre del peccato e quindi anche \"lumen gentium\" (lume delle genti):\nLa luce nella filosofia.\nAristotele (384 a.C.\u2013322 a.C) per primo elabora un concetto della luce che pur nella sua apparente immaterialit\u00e0 \u00e8 fondante della corporeit\u00e0 dell'universo. La luce infatti coincide con il quinto elemento, l'etere, una materia eterna evanescente e fluida che circonda tutti i corpi la cui consistenza contingente \u00e8 data dai quattro elementi tradizionali (terra, acqua, aria e fuoco).\nQuindi la luce \u00e8 alla base dell'essere fisico animato ed inanimato.\nNella filosofia neoplatonica la luce rivela l'azione dell'Uno divino che comunica attraverso l'emanazione luminosa con le intelligenze celesti e attraverso loro con il mondo terreno.\nL'essenzialit\u00e0 della luce \u00e8 riportata da Sant'Agostino (354\u2013430) nella gnoseologia per cui la possibilit\u00e0 della conoscenza per l'uomo \u00e8 dovuta all'illuminazione di Dio, unica fonte della verit\u00e0.\nLa dottrina della incorporazione della luce nasce originariamente nel pensiero di Severino Boezio (476\u2013525) che nel suo \"De institutione musica\" sostiene che il suono sia una luce celeste che si incorpora nell'aria tale che anche le sfere celesti abbiano una loro musica.\nAvicenna (980\u20131037) ed Averro\u00e8 (1126\u20131198) deducono da Aristotele che la luce pur non essendo corporea, in quanto non occupa uno spazio, quando per\u00f2 si moltiplica come una molteplicit\u00e0 di punti allora si materializza in un corpo. Lo stesso universo corrisponde alla sua luminosit\u00e0 e poich\u00e9 la materia non pu\u00f2 essere infinita anche la luce si arresta ad un termine finale.\nRoberto Grossatesta (1175-1253) il filosofo e teologo del XII secolo, pu\u00f2 essere considerato il fondatore della metafisica della luce.\nGrossatesta sintetizza le concezioni platoniche e aristoteliche in una visione, che si ritrova nel pensiero di Tommaso d'Aquino (1225\u20131274) e di Bonaventura da Bagnoregio (1217/1221 circa\u20131274), secondo la quale la luce \u00e8 costitutiva della materialit\u00e0 dei corpi \u00abche hanno l'essere in modo pi\u00f9 vero e pi\u00f9 degno nei gradi degli enti secondo la maggiore o minore partecipazione ad essa\u00bb. La stessa generazione degli individui \u00e8 dovuta all'azione della luce.\nNel trattato \"De luce\" Grossatesta descrive l'azione del \"lumen\" che s'irradia dal primo cielo originando le altre sfere celesti, la cui densit\u00e0 materiale aumenta sempre pi\u00f9 procedendo verso il centro dell'universo che \u00e8 il punto pi\u00f9 denso e per questo dotato di minor movimento e dove si trova la Terra secondo un modello geocentrico.\nIl lumen celeste si interiorizza nei corpi penetrandovi e causando delle mutazioni sia al loro interno che in rapporto con gli altri corpi rendendo cos\u00ec possibili le sensazioni.\nDalla dottrina agostiniana Meister Eckhart (1260\u20131327/1328) trae la concezione della somma luce di Dio presente nell'individuo come \"scintilla animae\", un piccolo bagliore che rivela l'impronta divina in ogni uomo."}
{"id": "2777263", "revid": "1524472", "url": "https://it.wikipedia.org/wiki?curid=2777263", "title": "Universit\u00e0 dell'Illinois a Chicago", "text": "L'Universit\u00e0 dell'Illinois a Chicago, o UIC, \u00e8 un'universit\u00e0 pubblica degli Stati Uniti situata a Chicago. \n\u00c8 il secondo membro del sistema delle Universit\u00e0 dell'Illinois che comprende anche l'Universit\u00e0 dell'Illinois a Urbana-Champaign ed \u00e8 la pi\u00f9 grande universit\u00e0 di Chicago, servendo circa 26.000 studenti in 15 college, compresa la maggiore scuola di medicina nella nazione, con spese di ricerca che sorpassano i 340 milioni di dollari posizionandola tra le top 50 istituzioni negli USA per spese in ricerca.\nSport.\nLe squadre della UIC prendono il nome di UIC Flames e competono nella NCAA Division I Horizon League. La squadra di pallacanestro gioca nello UIC Pavillion che \u00e8 utilizzato anche per concerti.\nIl nome Flames deriva dal famoso incendio che ha colpito la citt\u00e0 di Chicago e il tributo a quell'evento \u00e8 rispecchiato anche nella mascotte, il draghetto Sparky D. Dragon.\nLe squadre principali sono quelle di pallacanestro, calcio e baseball."}
{"id": "2777264", "revid": "1437331", "url": "https://it.wikipedia.org/wiki?curid=2777264", "title": "Armistizio di Vignale", "text": "L'armistizio di Vignale fu firmato presso la localit\u00e0 omonima il 24 marzo 1849, tra il re di Sardegna Vittorio Emanuele II e il maresciallo austriaco Josef Radetzky.\nL'armistizio fu siglato il giorno dopo la battaglia di Novara (o battaglia della Bicocca), che segn\u00f2 la fine della prima guerra di indipendenza italiana e comport\u00f2 l'abdicazione del re di Sardegna Carlo Alberto a favore del figlio.\nL'armistizio impose il ritiro della flotta sarda dall'Adriatico e la temporanea occupazione austriaca della piazzaforte di Alessandria e del quadrilatero strategico tra la Lomellina e il Monferrato.\nL'occupazione austriaca cess\u00f2 in virt\u00f9 della successiva pace di Milano, del 6 agosto 1849, che impose tuttavia al Piemonte condizioni tali da indurre la Camera a rifiutarsi di ratificarla. Il re quindi la sciolse e indisse nuove elezioni, facendo appello direttamente all'elettorato con il proclama di Moncalieri (20 novembre 1849), affinch\u00e9 risultasse una maggioranza favorevole alla pace.\nLa trattativa.\nLa sera del 23 marzo Carlo Alberto ricevette da un suo emissario l'elenco delle dure condizioni poste da Radetzky per un accordo di pace, che includevano l'occupazione di una parte del territorio piemontese (Alessandria e la zona fra il Ticino e il Sesia). Inoltre il maresciallo austriaco fece capire di non fidarsi della parola del re e che quindi avrebbe preteso di prendere come ostaggio suo figlio Vittorio Emanuele, al tempo duca di Savoia, e concesse una tregua ai combattimenti di sei ore.\nCarlo Alberto, giudicando di non poter negoziare migliori condizioni, e dopo che i suoi generali avevano dichiarato l'impossibilit\u00e0 di un ripiegamento dell'esercito ad Alessandria, si decise ad abdicare ritenendo che il maresciallo austriaco avrebbe ridotto le richieste trattando col figlio Vittorio Emanuele II: il cambio di regnante rimuoveva dalla \u00abcontesa il carattere velenoso prestatole dai risentimenti vicendevoli di Carlo Alberto e del gabinetto di Vienna, facilitava il modo di venire ad un accordo.\u00bb.\nVittorio Emanuele II, dapprima contatt\u00f2 il generale austriaco, schieratogli di fronte, comunicandogli che non approvava la decisione di suo padre di muovere guerra, ma che tuttavia aveva ancora 50.000 uomini da portare in battaglia, provocando cos\u00ec il temporaneo irrigidimento di Radetzky che tuttavia accett\u00f2 di incontrare Vittorio Emanuele alle quattro e mezza del mattino, circa un'ora prima della scadenza della tregua.\nVittorio Emanuele, montato a cavallo si rec\u00f2 al quartier generare austriaco, posto in una cascina a Vignale dove le trattative si svolsero direttamente fra il re e il maresciallo, entrambi in piedi alla sola presenza del generale austriaco Hess.\nL'armistizio, firmato la sera del 24 marzo, era a tempo indeterminato e prevedeva per la sua rottura un preavviso di otto giorni d'anticipo.\nLa ratifica dell'armistizio.\nLe condizioni di pace discusse nei colloqui se da un lato prevedevano l'amnistia per gli emigrati lombardi-veneti dall'altro imponevano al Regno di Sardegna l'occupazione austriaca della fortezza di Alessandria, il mantenimento delle truppe per il presidio e 200 milioni come indennit\u00e0 di guerra.\nVittorio Emanuele cerc\u00f2 di opporsi avvertendo gli Austriaci delle ripercussioni negative sull'ordine interno del suo Regno causate da queste clausole. Il sovrano infatti dovette scontrarsi con il partito democratico del parlamento che rifiutava di ratificare il trattato che colpiva il sentimento nazionale e l'amor proprio piemontese. Nonostante l'intervento della regina Maria Adelaide d'Asburgo-Lorena che scrisse al cugino l'imperatore Francesco Giuseppe chiedendo un atteggiamento pi\u00f9 indulgente, l'Austria procedette all'occupazione di Alessandria.\nVittorio Emanuele fece allora interrompere le trattative, chiese l'appoggio diplomatico di Francia ed Inghilterra e nel contempo nomin\u00f2 come presidente del consiglio Massimo d'Azeglio (7 maggio 1849), noto per i suoi sentimenti nazionali e patriottici.\nL'Austria per evitare ripercussioni internazionali negative cedette: sgomber\u00f2 Alessandria e riprese i colloqui per la pace riducendo a 75 milioni le indennit\u00e0 di guerra (trattato di Milano del 6 agosto) e amnistiando gli emigrati lombardo-veneti (proclama di Radetzky del 12 agosto).\nIl 20 agosto il re firm\u00f2 il trattato senza l'approvazione delle camere.\nLa camera dei deputati che era rimasta in maggioranza democratica inizi\u00f2 allora una politica di ostruzionismo contro l'approvazione del trattato. Massimo d'Azeglio dopo mesi di lotta parlamentare cerc\u00f2 di evitare un atto di forza e di rimanere nell'ambito del sistema costituzionale \u00abritenendo che un colpo di stato sarebbe stato funesto alla monarchia e al paese e avrebbe aperto l'adito all'influenza o all'intervento dell'Austria.\u00bb\nD'altra parte l'opposizione continuava nella sua azione ostruzionistica \u00abma votando le leggi strettamente necessarie all'azione di governo [...] toglieva ogni pretesto per un colpo di stato. Il re non nascondeva il suo risentimento verso il partito, che, dopo avere trascinato suo padre a Novara e avere portato il paese sull'orlo dell'abisso, tendeva a perpetuare un'agitazione che la vera generalit\u00e0 del paese riprovava; ma l'Azeglio lo consigli\u00f2 a pazientare\u00bb finch\u00e9 si decise a rischiare: fece sciogliere nuovamente la camera dal re che con il secondo proclama di Moncalieri del 20 novembre si rivolse agli elettori del Regno di Sardegna affinch\u00e9 portassero in Parlamento una maggioranza favorevole alla ratifica del trattato.\nLe elezioni mandarono alla camera una maggioranza di deputati moderati che approvarono il trattato con l'Austria il 5 gennaio 1850. Una vittoria questa per il re che salvava il regime costituzionale e la possibilit\u00e0 di mettersi alla guida della missione nazionale italiana.\nIl \"Re Galantuomo\".\nDopo la sconfitta di Custoza e l'abdicazione di Carlo Alberto si diffuse la versione che Vittorio Emanuele II nei colloqui tenuti per negoziare l'armistizio, animato da sentimenti patriottici e per la difesa delle libert\u00e0 costituzionali si sarebbe opposto fieramente alle richieste di Radetzky di abolire lo Statuto Albertino. Questo suo fermo atteggiamento gli valse il titolo di \"Re galantuomo\".\nSecondo una diversa storiografia che fa capo a Denis Mack Smith, critico nei confronti di casa Savoia e in particolare verso Vittorio Emanuele II, il generale austriaco attenu\u00f2 le clausole del trattato per non mettere in difficolt\u00e0 il giovane re e, mantenendo formalmente in vita lo Statuto, dargli anzi la possibilit\u00e0 di opporsi alle richieste radicali dei democratici ancora presenti nel Parlamento subalpino, quelli cio\u00e8 che avevano voluto e ottenuto da Carlo Alberto la ripresa della guerra dopo la sconfitta della prima battaglia di Custoza. In questo modo Vittorio Emanuele avrebbe potuto condurre una politica moderata e conservatrice nell'ambito del rispetto formale dello Statuto.\nSulla stessa linea interpretativa scrive Indro Montanelli:"}
{"id": "2777265", "revid": "1305772", "url": "https://it.wikipedia.org/wiki?curid=2777265", "title": "Il raggio verde", "text": "Il titolo Il raggio verde, allusione all'omonimo fenomeno ottico solare, pu\u00f2 riferirsi a:"}
{"id": "2777267", "revid": "599013", "url": "https://it.wikipedia.org/wiki?curid=2777267", "title": "Aleksandr Bysov", "text": "Palmar\u00e8s.\nIn carriera ha conseguito i seguenti risultati:"}
{"id": "2777268", "revid": "599013", "url": "https://it.wikipedia.org/wiki?curid=2777268", "title": "Aleksej Lebedinec", "text": "Palmar\u00e8s.\nIn carriera ha conseguito i seguenti risultati:"}
{"id": "2777269", "revid": "599013", "url": "https://it.wikipedia.org/wiki?curid=2777269", "title": "Pavel Sazonov", "text": "Palmar\u00e8s.\nIn carriera ha conseguito i seguenti risultati:"}
{"id": "2777270", "revid": "3831", "url": "https://it.wikipedia.org/wiki?curid=2777270", "title": "University of Illinois at Chicago", "text": ""}
{"id": "2777273", "revid": "599013", "url": "https://it.wikipedia.org/wiki?curid=2777273", "title": "Dmitrij Galkin", "text": "Palmar\u00e8s.\nIn carriera ha conseguito i seguenti risultati:"}
{"id": "2777274", "revid": "599013", "url": "https://it.wikipedia.org/wiki?curid=2777274", "title": "C\u00e9dric Pla", "text": "Palmar\u00e8s.\nIn carriera ha conseguito i seguenti risultati:"}
{"id": "2777275", "revid": "599013", "url": "https://it.wikipedia.org/wiki?curid=2777275", "title": "Maciej Kacer", "text": "Palmar\u00e8s.\nIn carriera ha conseguito i seguenti risultati:"}
{"id": "2777276", "revid": "123427972", "url": "https://it.wikipedia.org/wiki?curid=2777276", "title": "Katalin Partics", "text": "Palmar\u00e8s.\nIn carriera ha conseguito i seguenti risultati:\nper l':\nper la :"}
{"id": "2777279", "revid": "599013", "url": "https://it.wikipedia.org/wiki?curid=2777279", "title": "Adrienn Szathm\u00e1ry", "text": "Palmar\u00e8s.\nIn carriera ha conseguito i seguenti risultati:"}
{"id": "2777280", "revid": "29594253", "url": "https://it.wikipedia.org/wiki?curid=2777280", "title": "Accademia della crusca", "text": ""}
{"id": "2777281", "revid": "6923", "url": "https://it.wikipedia.org/wiki?curid=2777281", "title": "Chevrolet Kalos", "text": ""}
{"id": "2777282", "revid": "599013", "url": "https://it.wikipedia.org/wiki?curid=2777282", "title": "Magdalena S\u0119dziak", "text": "Palmar\u00e8s.\nIn carriera ha conseguito i seguenti risultati:"}
{"id": "2777283", "revid": "767487", "url": "https://it.wikipedia.org/wiki?curid=2777283", "title": "Miandoab", "text": "Miandoab (farsi \u0645\u06cc\u0627\u0646\u062f\u0648\u0622\u0628) \u00e8 il capoluogo dello shahrest\u0101n di Maku di Miandoab nell'Azarbaijan occidentale. Si trova nella fertile zona del delta dei fiumi Zarrineh e Simineh. L'attivit\u00e0 industriale \u00e8 significativa, in confronto alle altre citt\u00e0 della zona, grazie all'apertura di uno zuccherificio agli inizi del XX secolo.\nLa popolazione \u00e8 in maggioranza azera di religione sciita, con una minoranza curda di fede sunnita e c'\u00e8 anche un esiguo numero di religione Ahl-e Haqq. La citt\u00e0 aveva un tempo una considerevole popolazione di fede bah\u00e1'\u00ed costretta ad emigrare in altre citt\u00e0 o all'estero a causa della persecuzione religiosa del governo della Repubblica Islamica."}
{"id": "2777284", "revid": "599013", "url": "https://it.wikipedia.org/wiki?curid=2777284", "title": "Anders Marcusson", "text": "Palmar\u00e8s.\nIn carriera ha conseguito i seguenti risultati:"}
{"id": "2777286", "revid": "599013", "url": "https://it.wikipedia.org/wiki?curid=2777286", "title": "Giulia Cafiero", "text": "Palmar\u00e8s.\nIn carriera ha conseguito i seguenti risultati:"}
{"id": "2777288", "revid": "599013", "url": "https://it.wikipedia.org/wiki?curid=2777288", "title": "Sarah Langridge", "text": "Palmar\u00e8s.\nIn carriera ha conseguito i seguenti risultati:"}
{"id": "2777291", "revid": "599013", "url": "https://it.wikipedia.org/wiki?curid=2777291", "title": "Sian Lewis", "text": "Palmar\u00e8s.\nIn carriera ha conseguito i seguenti risultati:"}
{"id": "2777292", "revid": "1305772", "url": "https://it.wikipedia.org/wiki?curid=2777292", "title": "Stereofantascopio", "text": "Lo stereofantascopio \u00e8 un dispositivo ottico per la visione di immagini stereoscopiche in movimento che unisce zootropio e stereoscopio. Inventato da Charles Wheatstone, sviluppato e brevettato da Luis-Jules Duboscq nel 1852, \u00e8 un sistema precursore del cinema tridimensionale.\nPrincipio di funzionamento.\nLo stereofantascopio unisce la visione stereoscopica con le immagini in movimento date dallo zootropio. Il dispositivo \u00e8 costituito da una coppia di zootropio, montanti una coppia di strisce con immagini stereoscopiche fotografiche al posto dei disegni.I due zootropio, vengono abbinati ad un visore stereoscopico, che permette cos\u00ec di visualizzare una immagine tridimensionale in movimento.\nStoria.\nFin dall'apparizione dello stereoscopio si dimostr\u00f2 interesse nello sviluppare una tecnica che permettesse di riprodurre immagini stereoscopiche in movimento. Gi\u00e0 lo stesso Charles Wheatstone, l'inventore della stereoscopia ufficialmente riconosciuto, congiuntamente a Joseph Antoine Pleateau, sugger\u00ec di abbinare il movimento al rilievo, ma sar\u00e0 il solo Wheatstone a sviluppare singolarmente il progetto, che non verr\u00e0 tuttavia commercializzato.\nLo sviluppo dell'invenzione si deve invece a Luis-Jules Duboscq, gi\u00e0 responsabile dello sfruttamento commerciale dello stereoscopio di David Brewster, che lo brevett\u00f2 nel 1852 con il nome di \"fantastereoscopio\" o \"bioscopio\". L'invenzione di Duboscq in pratica unisce due zootropio, con le immagini destinate ai due occhi, al visore stereoscopico, ottenendo cos\u00ec delle immagini tridimensionali in movimento.\nMolti altri, a partire dal fotografo Antoine-Fran\u00e7ois-Jean Claudet nel 1853, si dedicheranno ad ampliare questa tecnica, con scarsi risultati, attribuendo i nomi pi\u00f9 svariati alle proprie invenzioni: \"stereoforoscopio\", \"kinimoscopio\", \"omniscopio\", \"kinematoscopio\" e infine il \"fotobioscopio\", progettato dal torinese Gaetano Bonelli, costituito da un visore stereoscopico, le cui lenti destra e sinistra vengono alternativamente oscurate da un otturatore, e un disco in movimento con le immagini.\nUna invenzione similare sar\u00e0 sviluppata indipendentemente da Charles-\u00c9mile Reynaud nel 1907 con il nome di stereo-cinema. Si tratta di una evoluzione del prassinoscopio a cui viene accoppiato un visore stereoscopico."}
{"id": "2777293", "revid": "400694", "url": "https://it.wikipedia.org/wiki?curid=2777293", "title": "Bioscopio", "text": ""}
{"id": "2777294", "revid": "400694", "url": "https://it.wikipedia.org/wiki?curid=2777294", "title": "Fantastereoscopio", "text": ""}
{"id": "2777301", "revid": "599013", "url": "https://it.wikipedia.org/wiki?curid=2777301", "title": "Olga Vo\u017een\u00edlkov\u00e1", "text": "Palmar\u00e8s.\nIn carriera ha conseguito i seguenti risultati:"}
{"id": "2777302", "revid": "599013", "url": "https://it.wikipedia.org/wiki?curid=2777302", "title": "Emily Bright", "text": "Palmar\u00e8s.\nIn carriera ha conseguito i seguenti risultati:"}
{"id": "2777305", "revid": "599013", "url": "https://it.wikipedia.org/wiki?curid=2777305", "title": "Axelle Guiguet", "text": "Palmar\u00e8s.\nIn carriera ha conseguito i seguenti risultati:"}
{"id": "2777307", "revid": "599013", "url": "https://it.wikipedia.org/wiki?curid=2777307", "title": "Anouk Saint Jours", "text": "Palmar\u00e8s.\nIn carriera ha conseguito i seguenti risultati:"}
{"id": "2777308", "revid": "92723", "url": "https://it.wikipedia.org/wiki?curid=2777308", "title": "Yaroslav Kozin", "text": " \nPalmar\u00e8s.\nIn carriera ha conseguito i seguenti risultati:"}
{"id": "2777309", "revid": "1980365", "url": "https://it.wikipedia.org/wiki?curid=2777309", "title": "Dimitrios Voulgaris", "text": "Allo scoppio della guerra d'indipendenza greca nel 1821, prese parte ad operazioni navali contro le forze ottomane. Dopo l'indipendenza della Grecia nel 1830, Voulgaris entr\u00f2 in politica; la sua carriera sar\u00e0 caratterizzata da un'aspra rivalit\u00e0 con Giovanni Capodistria.\nSoprannominato \"Tsoumpes\" per il suo abbigliamento in stile ottomano, nel 1843 venne eletto in Senato e nel 1847 divenne ministro della Marina. Nel 1855 venne nominato primo ministro durante la guerra di Crimea.\nNel 1862 partecip\u00f2 al golpe contro re Ottone I."}
{"id": "2777313", "revid": "92723", "url": "https://it.wikipedia.org/wiki?curid=2777313", "title": "Vadym Tka\u010duk", "text": "Palmar\u00e8s.\nIn carriera ha conseguito i seguenti risultati:"}
{"id": "2777315", "revid": "93556", "url": "https://it.wikipedia.org/wiki?curid=2777315", "title": "Evripidis Mpakirtzis", "text": "Fu a capo del comitato politico di liberazione nazionale (un governo di resistenza formato durante la seconda guerra mondiale in Grecia) dal 10 marzo al 18 aprile 1944."}
{"id": "2777318", "revid": "54193", "url": "https://it.wikipedia.org/wiki?curid=2777318", "title": "Fatti di Rosarno", "text": ""}
{"id": "2777320", "revid": "92723", "url": "https://it.wikipedia.org/wiki?curid=2777320", "title": "Oleksandr Krav\u010denko", "text": "Palmar\u00e8s.\nIn carriera ha conseguito i seguenti risultati:"}
{"id": "2777321", "revid": "599013", "url": "https://it.wikipedia.org/wiki?curid=2777321", "title": "Jock Aird", "text": "Carriera.\nPer sette anni gioc\u00f2 nella formazione inglese del Burnley, prima di emigrare in Oceania. Con la nazionale scozzese prese parte al campionato mondiale del 1954.\nNel 1955 si trasfer\u00ec in Nuova Zelanda, giocando per la squadra dell'Eastern Union FC; venne naturalizzato ed ebbe modo di disputare 2 incontri nella nazionale neozelandese, segnando anche una rete. Nel 1959 pass\u00f2 in Australia, al Sydney Hakoah, dove concluse la carriera agonistica."}
{"id": "2777324", "revid": "92723", "url": "https://it.wikipedia.org/wiki?curid=2777324", "title": "Andrij Jefremenko", "text": "Palmar\u00e8s.\nIn carriera ha conseguito i seguenti risultati:"}
{"id": "2777326", "revid": "125726207", "url": "https://it.wikipedia.org/wiki?curid=2777326", "title": "Ray Abruzzo", "text": "Ha inoltre recitato in numerose serie TV come \"L.A. Law\", \"Dynasty\", \"The Practice - Professione avvocati\", \"Boston Legal\", \"Dr. House - Medical Division\" e \"Perception\"."}
{"id": "2777328", "revid": "1494169", "url": "https://it.wikipedia.org/wiki?curid=2777328", "title": "Torre delle Saline", "text": ""}
{"id": "2777329", "revid": "599013", "url": "https://it.wikipedia.org/wiki?curid=2777329", "title": "Viktorija Zaborova", "text": "Palmar\u00e8s.\nIn carriera ha conseguito i seguenti risultati:"}
{"id": "2777331", "revid": "46291", "url": "https://it.wikipedia.org/wiki?curid=2777331", "title": "Prunella grandiflora", "text": "La prunella delle Alpi (nome scientifico \"Prunella grandiflora\" ) \u00e8 una piccola pianta perenne appartenente alla famiglia delle Lamiaceae.\nEtimologia.\nl nome generico (\"Prunella\") deriva da una parola tedesca (\"die Braune\" o \"die Breune\") per indicare una infiammazione delle tonsille, una malattia per la cui cura in passato si usava questa pianta. In realt\u00e0 il nome di questo genere inizialmente era Brunella, usato per la prima volta dal botanico francese Joseph Pitton de Tournefort (Aix-en-Provence, 5 giugno 1656 \u2013 Parigi, 28 dicembre 1708). \u00c8 stato successivamente Linneo (1707 \u2013 1778), conosciuto anche come Carl von Linn\u00e9 a modificare il nome del genere (non \u00e8 spiegato il perch\u00e9) in Prunella. L'epiteto specifico (\"grandiflora\") significa \"a grandi fiori\", \"con grande fioritura\".\nIl nome scientifico della specie \u00e8 stato definito inizialmente da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, successivamente perfezionato dal botanico e micologo tedesco Friedrich Adam Scholler (1718\u20131795) nella pubblicazione \"Flora barbiensis. Lipsiae. - 140.\" del 1775.\nDescrizione.\nQueste piante sono alte da 8 a 15\u00a0cm. La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Tutta la pianta \u00e8 pi\u00f9 o meno pubescente.\nRadici.\nLe radici consistono di molte radichette secondarie generate dal rizoma.\nFoglie.\nLe foglie hanno una forma ovata e si dividono in basali e cauline. A volte presentano il margine lievemente crenulato (o crenato) e cigliato; sono inoltre presenti delle nervature secondarie evidenti. Le foglie basali formano una rosetta e sono disposte a 2 \u2013 6 paia e sono picciolate (picciolo da 1 \u2013 3\u00a0cm). Le foglie cauline sono disposte in modo opposto e ogni verticillo \u00e8 alternato rispetto al precedente; sono inoltre pi\u00f9 brevemente picciolate (a volte sono sessili) e sono a due a due opposte; sono leggermente dentate e pi\u00f9 lanceolate (oblunghe) di quelle basali. Le foglie cauline superiori sono distanziate di almeno 1 \u2013 2\u00a0cm dalla base dell'infiorescenza. Dimensione delle foglie: lunghezza da 45 a 70\u00a0mm; larghezza da 20 a 24\u00a0mm. \nInfiorescenza.\nL'infiorescenza \u00e8 una spiga apicale oblunga di 4,5\u00a0cm: tutti i fiori sono addensati nell'estremit\u00e0 superiore del fusto. Caratteristici sono i verticilli delle numerose brattee violette che in modo embricato coprono i calici dei fiori. Alla base dell\u2018infiorescenza \u00e8 presente una coppia di foglie opposte (brattee reniformi appuntite (appendice apicale sottile). Dimensione delle due brattee alla base della spiga : lunghezza 18\u00a0mm x 16\u00a0mm di larghezza.\nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla \u2013 androceo \u2013 gineceo) e pentameri (5-meri: la corolla e il calice - il perianzio - sono a 5 parti).\nFrutti.\nIl frutto \u00e8 uno schizocarpo (tetrachenio o in generale poliachenio) formato da quattro loculi e con diversi semi bruni.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione: l'alleanza \"Hypochoeridion maculatae\" \u00e8 relativa alle praterie perenni mesofile che si sviluppano su substrati carbonatici con livelli di umidit\u00e0 maggiore rispetto ad altre alleanze vicine. I macroclimi interessati sono da quello temperato al piano bioclimatico supratemperato inferiore (sotto i 1.200 - zona delle faggete termofile). La distribuzione di questa alleanza si estende per tutta la regione illirica. In Italia \u00e8 tipica delle Prealpi (specialmente nel Veneto-Friuli). In assenza di utilizzazioni (sfalci o pascolo non intensivo) l'alleanza si evolve verso un rapido incespugliamento. \nSpecie presenti nell'associazione: \"Rhinanthus freynii\", \"Cirsium pannonicum\", \"Dianthus carthusianorum\" subsp. \"sanguineus\", \"Dorycnium herbaceum\", \"Ferulago galbanifera\", \"Danthonia alpina\", \"Thymus pulegioides\", \"Prunella laciniata\", \"Orchis ustulata\", \"Medicago falcata\", \"Ranunculus bulbosus\", \"Ononis spinosa\", \"Aster linosyris\", \"Agrostis tenuis\", \"Carex montana\", \"Trifolium rubens\", \"Genista tinctoria\", \"Avenula praeusta\", \"Crocus vernus\" subsp. \"albiflorus\", \"Cirsium pannonicum\", \"Traunsteinera globosa\", \"Genziana cruciata\", \"Hypochoeris maculata\", \"Serapias vomeracea\", \"Onobrychis arenaria\" subsp. \"arenaria\", \"Linum viscosum\", \"Campanula glomerata\"\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie; il genere \"Prunella\" \u00e8 descritto all'interno della sottotrib\u00f9 Prunellinae appartenente alla sottofamiglia Nepetoideae (trib\u00f9 Mentheae).\n&lt;br&gt;\nIl numero cromosomico di \"P. grandiflora\" \u00e8: 2n = 28.\nSottospecie.\nPer questa specie \u00e8 riconosciuta (ma non da tutte le checklist) come valida la seguente sottospecie (non presente in Italia):\nIbridi.\nDa questa pianta facilmente si possono formare ibridi quando specie diverse crescono assieme (da alcuni autori questi ibridi sono considerate variet\u00e0):\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nLa prunella delle Alpi pu\u00f2 essere confusa con la \"Prunella vulgaris\". Per distinguere le due specie verificare nella \"vulgaris\" la presenta di due brattee reniformi alla base dell'infiorescenza; inoltre la \"vulgaris\" ha delle dimensioni lievemente minori.\nAltre notizie.\nLa prunella a fiori grandi in altre lingue \u00e8 chiamata nei seguenti modi:"}
{"id": "2777336", "revid": "599013", "url": "https://it.wikipedia.org/wiki?curid=2777336", "title": "Marina Kolonina", "text": "Palmar\u00e8s.\nIn carriera ha conseguito i seguenti risultati:"}
{"id": "2777340", "revid": "117463233", "url": "https://it.wikipedia.org/wiki?curid=2777340", "title": "Tajalli", "text": "Le Tajalliat (plurale di tajalli; ar. \u0627\u0644\u062a\u062c\u0644\u064a) o teofanie nel dominio dell'essere sono manifestazioni della Verit\u00e0 divina nel rispetto dell'infinita perfezione e dell'eterna gloria. Le teofanie sono essenzialmente la manifestazione della Sua Bellezza, della Sua Perfezione e del Suo Amore, come sono espressi nell'immenso scenario dell'universo. Le Teofanie dell'Esistenza comprese interamente consistono in tre livelli che Ibn Arabi chiama \"hadar\u00e2t\" (Presenze o Dignit\u00e0).\nPrimo Livello: Pura Essenza.\nLe prime sono chiamate teofanie dell'Essenza. Sono determinazioni di Dio in Se Stesso, per Se Stesso nella sua Essenza trascendendo ogni manifestazione e forma. Il mondo dal quale queste teofanie e la loro radiazione sgorga \u00e8 chiamato Unit\u00e0 \"alam al-ahadiyya\" (Dominio dell'Unit\u00e0). In questo universo, l'Essenza divina appare al di sopra di ogni descrizione, nome o qualifica. \u00c8 il mondo della pura Essenza considerata come Mistero dei Misteri e Segreto dei Segreti dal quale sono generate le teofania dell'Essenza, lo specchio in cui \u00e8 riflessa l'assoluta Realt\u00e0 esistenziale.\nSecondo livello: Gli Attributi.\nQuesti sono le teofanie nell'esistenza delle qualit\u00e0 divine. le teofanie nell'esistenza degli Attributi divini costituiscono le determinazioni di Dio in Se Stesso e per Se Stesso sotto l'aspetto dei Suoi intrinseci Nomi e Attributi. Il mondo specificato per questo tipo di teofania \u00e8 \"alam al-wahda\" (\"Dominio dell'Unicit\u00e0\" dell'Essenza coi suoi Attributi). Dio-Verit\u00e0 si manifesta sia nella Sua Essenza che nella sua Intrinseca Perfezione dopo essersi celato come \"Tesoro Nascosto\". Questo aspetto nasce dalla meditazione di ci\u00f2 che Ibn Arabi chiama la pi\u00f9 santa emanazione \"(al-fayd al-aqdas)\". In questo particolare mondo di teofanie gli esseri destinati a incarnarsi appaiono nella forma di realt\u00e0 immutabili.\nTerzo livello: Atti.\nQueste sono le teofanie esistenziali attive da quando la natura di Dio o la divinit\u00e0 nella sua Essenza, Natura, Azione, personificata nei Suoi Nomi Divini. Le teofanie esistenziali dell'Azione divina sono gli effetti estrinsechi del Potere divino nel mondo manifestato. Il mondo dove queste teofanie sono esercitate e rivelate si chiama \"alam al-Wahd\u00e2niyya\" ,\"L'Unificazione\" nei suoi tre aspetti: Essenza-Attributi-Azione. Il mondo si manifesta attraverso la sacra emanazione (al-fayd al-Muqaddas): un universo dove Dio si manifesta sotto forma di eterne realt\u00e0 che circondano specie e individui, forme sensibili e astrazioni.\nTajalli nella poesia secolare.\nnella poesia Urdu, si pu\u00f2 notare l'uso di un linguaggio metaforico nell'utilizzo di parole come \"amato\" (dilbar), \"meta\" (muqam), \"vino\" (sharaab), \"annientamento\"(fana) ed \"contemplazione\" (nazar) con un significato diverso da quello materiale. Tajalli \u00e8 usato con effetti simili, ad esempio:\n'...Ek tajalli, ek tabbassum, ek nigah-e-Banda nawaz,\n' Is se zyaada, e-gham-e-jaana,'\n' Dil ki keemat kya kahiye,'\n' Kya kahiye, kya kahiye...'\ntradotto come:\n'...la manifestazione, lo sguardo della bellezza, la contemplazione dall'occhio dell'Amato;\n' quale valore pi\u00f9 alto di questo potrebbe portare l'affranto mio cuore...'"}
{"id": "2777343", "revid": "599013", "url": "https://it.wikipedia.org/wiki?curid=2777343", "title": "N\u00f3ra Sim\u00f3ka", "text": "Palmar\u00e8s.\nIn carriera ha conseguito i seguenti risultati:"}
{"id": "2777345", "revid": "599013", "url": "https://it.wikipedia.org/wiki?curid=2777345", "title": "Adhimudra", "text": "Adhimudra \u00e8 un mudr\u0101 della dottrina induista, nella tradizione yoga e buddhista realizzato con le mani e le dita.\nScopo del mudra.\nLo scopo di questo mudra \u00e8 stimolare la respirazione nella zona alta del busto. \u00c8 indicato per togliere sensazioni di insicurezza ed ansiet\u00e0.\nPosizione.\nIl mudra si realizza con entrambe le mani. Consiste nel posizionare il pollice all'interno del palmo della mano, richiudendo le quattro dita su di esso chiudendo il pugno. La respirazione deve essere lunga e profonda."}
{"id": "2777348", "revid": "1982", "url": "https://it.wikipedia.org/wiki?curid=2777348", "title": "Sessa (idraulica)", "text": ""}
{"id": "2777349", "revid": "599013", "url": "https://it.wikipedia.org/wiki?curid=2777349", "title": "Elizabeth Kipling", "text": "Palmar\u00e8s.\nIn carriera ha conseguito i seguenti risultati:"}
{"id": "2777351", "revid": "92723", "url": "https://it.wikipedia.org/wiki?curid=2777351", "title": "Tetjana Nakazna", "text": "Palmar\u00e8s.\nIn carriera ha conseguito i seguenti risultati:"}
{"id": "2777356", "revid": "599013", "url": "https://it.wikipedia.org/wiki?curid=2777356", "title": "Anna Vnukova", "text": "Palmar\u00e8s.\nIn carriera ha conseguito i seguenti risultati:"}
{"id": "2777358", "revid": "858648", "url": "https://it.wikipedia.org/wiki?curid=2777358", "title": "Bruno Zambrini", "text": "Zambrini \u00e8 entrato nella storia della musica leggera italiana come compositore di brani di enorme successo per Gianni Morandi (\"Non son degno di te\", \"In ginocchio da te\", \"Se non avessi pi\u00f9 te\", \"La fisarmonica\", \"Un mondo d'amore\"), per Patty Pravo (\"La bambola\"), per Mina e Domenico Modugno. Ha anche prodotto cantanti e gruppi musicali di successo, tra i quali I Cugini di Campagna.\n\u00c8 autore di numerose colonne sonore e musiche per film comici e musicarelli, tra cui quelli del regista Neri Parenti (quasi tutti quelli della serie su \"Ugo Fantozzi\") e della serie televisiva degli anni settanta \"Qui squadra mobile\".\nPi\u00f9 recentemente \u00e8 diventato il musicista di riferimento di Fausto Brizzi per la serie \"Notte prima degli esami\".\nBiografia.\nTrascorsa l'infanzia e l'adolescenza a Bagnacavallo, citt\u00e0 di cui la sua famiglia \u00e8 originaria (anche se Zambrini \u00e8 nato in Abruzzo), e dopo un lungo periodo di permanenza a Falerone (FM) al seguito del padre daziere, si spost\u00f2 poi a Roma (su consiglio del maestro Francesco Balilla Pratella) per frequentare il Conservatorio Santa Cecilia, dove ottenne il diploma in pianoforte e composizione; nello stesso periodo si appassion\u00f2 al jazz ed inizi\u00f2 a comporre le prime canzoni, iscrivendosi alla Siae nel 1952.\nDurante una vacanza a Milano Marittima conobbe Dino Sarti che lo present\u00f2 al maestro Carlo Alberto Rossi. Dopo aver ascoltato alcune sue composizioni, Rossi gli propose un contratto discografico come autore per la CAR Juke-Boc, etichetta discografica da lui fondata e diretta. Cominci\u00f2 quindi a scrivere per artisti come Jenny Luna, Nicola Arigliano, Joe Sentieri e molti altri.\nDopo l'incontro con il paroliere Franco Migliacci, scrisse alcuni dei pi\u00f9 grandi successi di Gianni Morandi degli anni '60, come \"In ginocchio da te\", \"Se non avessi pi\u00f9 te\", \"Notte di ferragosto\", \"Non son degno di te\" (con cui vince il Festival delle Rose 1964), \"La mia ragazza sa\", \"La fisarmonica\", \"Chimera\" e molte altre.\nPer Domenico Modugno scrisse \"Lettera di un soldato\" e per Patty Pravo \"La bambola\" e \"Concerto per Patty\", oltre che per altri artisti delle etichette RCA Italiana e CGD.\nSempre su testo di Migliacci, present\u00f2 al Festival di Napoli 1964 \"Sulamente 'a mia\", cantata da Claudio Villa e Giancarlo Guardabassi.\nNel 1970 fond\u00f2 insieme a Gianni Meccia la casa discografica Pull, lanciando i Cugini di Campagna, gruppo musicale per il quale scrisse le musiche dell'album discografico eponimo e produsse il secondo album, \"Anima mia\"; con la Pull pubblicher\u00e0 inoltre anche dischi di musicisti classici come Salvatore Accardo e Franco Petracchi.\nTorn\u00f2 a collaborare con Morandi nel 1976, scrivendo la musica di \"Sei forte pap\u00e0!\", che il cantante di Monghidoro incise con due bambini, la figlia di Gianni Marianna Morandi ed il figlio di Zambrini, Andrea.\nHa scritto nel 1978 per Corrado la sigla di Domenica in, \"Il leone\".\nDal 1981 unisce all'attivit\u00e0 di compositore di canzoni anche quella di compositore di colonne sonore esordendo con quello che sar\u00e0 per anni il primo incasso italiano, il film \"Innamorato pazzo\" con la regia di Castellano e Pipolo. Da quel momento seguiranno decine di colonne sonore, dalla saga dei Fantozzi agli Scuola di Ladri, fino ad arrivare alla lunga serie dei cinepanettoni di Neri Parenti.\nPer il Festival di Sanremo 1995 scrive la musica di \"In amore\" (su testo di Pasquale Panella), seconda classificata nell'interpretazione di Morandi in duetto con Barbara Cola.\nNel 1999 scrive per Andrea Bocelli ed Eros Ramazzotti il duo \"Nel cuore lei\".\nHa collaborato con diversi parolieri e musicisti, fra cui Nisa, Antonio Amurri, Luis Bacalov, Franco Migliacci e Gianni Meccia (album \"Il pullover\" e \"Il gioco della musica\").\nNel 2011 esce \"Maschi contro femmine - Femmine contro maschi\", compilation che racchiude le colonne sonore da lui curate per i due film, mentre nel 2012 viene distribuito \"Com'\u00e8 bello far l'amore\" con le musiche originali della commedia di Brizzi e l'omonima canzone scritta dal Maestro e cantata da Patty Pravo.\nNel 2020 gli \u00e8 stato conferito il \"Premio Alessandro Cicognini\" per la sua carriera.\nVita privata.\nHa due figli: Andrea, che ha cantato insieme a Marianna Morandi \"Sei forte pap\u00e0\", Alessandro, che era la voce solista della canzone di \"Charlotte\", i cui coristi erano gli attuali giornalisti Maddalena Santucci e Gianmarco Trevisi del Giornale Radio Rai (che in quel periodo facevano parte dei Piccoli Cantori di Milano). \u00c8 cognato del paroliere e autore televisivo Stefano Jurgens.\nProduzioni discografiche.\nNel 1970 insieme a Gianni Meccia fonda la Pull srl che diventer\u00e0 un'etichetta discografica tra le prime in Italia con la quale produrranno complessi come I cugini di campagna e moltissimi dischi di musica leggera e classica.\nProduzioni artistiche: \nColonne sonore.\nFilm per i quali Zambrini ha curato la colonna sonora:"}
{"id": "2777361", "revid": "599013", "url": "https://it.wikipedia.org/wiki?curid=2777361", "title": "Maciej Bogucki", "text": "Palmar\u00e8s.\nIn carriera ha conseguito i seguenti risultati:"}
{"id": "2777363", "revid": "599013", "url": "https://it.wikipedia.org/wiki?curid=2777363", "title": "Jamison Brewer", "text": ""}
{"id": "2777365", "revid": "117696136", "url": "https://it.wikipedia.org/wiki?curid=2777365", "title": "Susanna Cutini", "text": "\u00c8 anche docente presso l'Universit\u00e0 telematica San Raffaele di Roma .\nPubblicazioni.\nAutrice di saggi sulle ricette tradizionali e storiche e per la collana \"Tacuinum\" edita da Ali&amp;no editrice "}
{"id": "2777366", "revid": "339392", "url": "https://it.wikipedia.org/wiki?curid=2777366", "title": "The Wall Concert in Berlin", "text": ""}
{"id": "2777367", "revid": "124123", "url": "https://it.wikipedia.org/wiki?curid=2777367", "title": "Olivier Iban\u00e8s", "text": "Palmar\u00e8s.\nIn carriera ha conseguito i seguenti risultati:"}
{"id": "2777372", "revid": "462459", "url": "https://it.wikipedia.org/wiki?curid=2777372", "title": "Maresciallo Giraldi", "text": ""}
{"id": "2777373", "revid": "124123", "url": "https://it.wikipedia.org/wiki?curid=2777373", "title": "Adrian Toader", "text": "Palmar\u00e8s.\nIn carriera ha conseguito i seguenti risultati:"}
{"id": "2777375", "revid": "1305772", "url": "https://it.wikipedia.org/wiki?curid=2777375", "title": "Vedova nera (disambigua)", "text": ""}
{"id": "2777376", "revid": "124123", "url": "https://it.wikipedia.org/wiki?curid=2777376", "title": "Denis Stojkov", "text": "Palmar\u00e8s.\nIn carriera ha conseguito i seguenti risultati:"}
{"id": "2777377", "revid": "2179318", "url": "https://it.wikipedia.org/wiki?curid=2777377", "title": "I\u014dann\u012bs Rall\u012bs", "text": "Figlio dell'ex premier D\u012bm\u012btrios Rall\u012bs, studi\u00f2 legge all'Universit\u00e0 di Atene, in Francia e Germania. Nel 1905 entr\u00f2 in Parlamento per la prima volta, mantenendo la carica fino al 1936 quando Ioannis Metaxas abol\u00ec le istituzioni democratiche in Grecia. Fu ministro della Marina dal 1920 al 1921 nel governo di suo padre D\u012bm\u012btrios Rall\u012bs, ministro dell'Economia dal 1921 al 1922 nell'esecutivo di D\u012bm\u012btrios Gounar\u012bs e ministro degli Esteri nel gabinetto di Panag\u012bs Tsaldar\u012bs dal 1932 al 1933.\nNel 1935, in seguito a dissapori con Tsaldaris si candid\u00f2 con il Partito della Libera Opinione di Ioannis Metaxas e Georgios Stratos ma non venne eletto. Quando il 5 agosto 1936 Metaxas abol\u00ec il parlamento, Rall\u012bs espresse critiche molto pesanti nonostante la sua amicizia personale col dittatore. In seguito all'invasione della Grecia da parte della Wehrmacht durante la Seconda guerra mondiale, Rallis inizi\u00f2 a collaborare con le forze d'occupazione. I nazisti speravano che egli riuscisse ad ottenere il supporto delle \u00e9lite locali creando un fronte anticomunista contro il \"Ethniko Apeleftherotiko Metopo\" (EAM) ed il \"Ethnikos Laikos Apeleftherotikos Stratos\" (ELAS).\nNonostante la formazione di tre governi filo-nazisti nel periodo 1941-1944 (guidati da Georgios Tsolakoglou, Konstantinos Logothetopoulos ed infine anche da Rall\u012bs), la Grecia sub\u00ec pesanti conseguenze in seguito all'occupazione: la Bulgaria annett\u00e9 la Macedonia orientale e la Tracia e le continue confische dei raccolti da parte dell'esercito tedesco causarono una carestia che provoc\u00f2 la morte di quasi 250.000 persone, secondo i dati della Croce Rossa. Dopo la fine della seconda guerra mondiale, Rall\u012bs venne condannato all'ergastolo e mor\u00ec in carcere nel 1946.\nSuo figlio Ge\u014drgios Rall\u012bs divenne premier dal 1980 al 1981."}
{"id": "2777378", "revid": "124123", "url": "https://it.wikipedia.org/wiki?curid=2777378", "title": "Jan Veder", "text": "Palmar\u00e8s.\nIn carriera ha conseguito i seguenti risultati:"}
{"id": "2777379", "revid": "767487", "url": "https://it.wikipedia.org/wiki?curid=2777379", "title": "Bobby Evans (calciatore)", "text": "Mor\u00ec nel 2001 di polmonite, dopo aver sofferto alcuni anni della malattia di Parkinson.\nNel 2008 venne inserito nella \"Scottish Football Hall of Fame\".\nCarriera.\nClub.\nCresciuto nel settore giovanile del Celtic, gioc\u00f2 poi per gran parte della sua carriera nel club biancoverde di Glasgow. Scese sul terreno di gioco 384 volte, segnando 9 reti.\nNel 1960 si trasfer\u00ec in Inghilterra al Chelsea, dove rimase una sola stagione, prima di trasferirsi, nella doppia veste di calciatore-allenatore, nel club gallese del Newport County. Anche in questa formazione rest\u00f2 una sola stagione; nel 1962 torn\u00f2 infatti in Scozia, per giocare nel Greenock Morton. Dopo un solo anno di permanenza nel club di Greenock, nel 1963 pass\u00f2 al Third Lanark. Qui rimase due stagioni: nella seconda ricopr\u00ec anche la carica di allenatore. Nel 1965 l'ultimo trasferimento della carriera, al Raith Rovers, dove gioc\u00f2 fino al suo ritiro.\nNazionale.\nCon la nazionale scozzese disput\u00f2 48 incontri, partecipando anche al Campionato mondiale di calcio 1954 in Svizzera ed a quello del 1958 in Svezia."}
{"id": "2777386", "revid": "124123", "url": "https://it.wikipedia.org/wiki?curid=2777386", "title": "Oliver Strangfeld", "text": "Palmar\u00e8s.\nIn carriera ha conseguito i seguenti risultati:"}
{"id": "2777388", "revid": "124123", "url": "https://it.wikipedia.org/wiki?curid=2777388", "title": "Valeri Andreev", "text": "Palmar\u00e8s.\nIn carriera ha conseguito i seguenti risultati:"}
{"id": "2777390", "revid": "149485", "url": "https://it.wikipedia.org/wiki?curid=2777390", "title": "Bj\u00f6rn Johansson (pentatleta)", "text": "Palmar\u00e8s.\nIn carriera ha conseguito i seguenti risultati:"}
{"id": "2777394", "revid": "599013", "url": "https://it.wikipedia.org/wiki?curid=2777394", "title": "Fredrik Svensson (pentatleta)", "text": "Palmar\u00e8s.\nIn carriera ha conseguito i seguenti risultati:"}
{"id": "2777403", "revid": "599013", "url": "https://it.wikipedia.org/wiki?curid=2777403", "title": "Christianne Casimir", "text": "Palmar\u00e8s.\nIn carriera ha conseguito i seguenti risultati:"}
{"id": "2777405", "revid": "5695", "url": "https://it.wikipedia.org/wiki?curid=2777405", "title": "Intolleranza religiosa", "text": "Lintolleranza religiosa \u00e8 la discriminazione di una persona, o di un gruppo di persone, sulla base della loro religione.\nLe cause dell'intolleranza religiosa.\nNelle religioni politeiste non si verifica il fenomeno dell'intolleranza poich\u00e9 la moltitudine degli dei esclude che vi siano divinit\u00e0 vere e uniche e tutte sono da temere. L'intolleranza si manifesta presso gli antichi quando esiste una casta sacerdotale che vuole mantenere i suoi privilegi. Cos\u00ec non era ad esempio nella politica religiosa dello Stato romano di solito indirizzata ad accogliere nel pantheon nazionale divinit\u00e0 straniere che possono essere oggetto di culto nei propri confini, ma al di fuori del proprio territorio sacro, oppure a rendere ufficiali i culti delle divinit\u00e0 dei nemici che divengono cos\u00ec nuovi protettori del popolo vincitore.\nL'intolleranza nei popoli antichi si manifesta invece nei confronti di coloro che vengono accusati di introdurre nuovi dei, come i filosofi che saranno condannati per empiet\u00e0 o ateismo, come nel caso di Socrate, con l'accusa di voler diffondere principi che minano la moralit\u00e0 pubblica e la religione nazionale:\nCos\u00ec il senatoconsulto di Roma che vieta i baccanali e vigila su i culti stranieri, si giustifica non come volont\u00e0 di difendere la religione dello Stato, ma piuttosto la morale e l'ordine pubblico assicurate dalla religione nazionale, quella cio\u00e8 praticata dal popolo lasciato libero nelle sue scelte.\nL'intolleranza \u00e8 invece connessa alla ortodossia contenente principi assoluti e inviolabili, dogmi rivelati da un'unica divinit\u00e0 e conservati definitivamente in testi sacri inalterabili e custoditi da una casta sacerdotale.\nRientrano in queste caratteristiche le religioni soprannazionali e universali dotate di una Chiesa che si rivolge a persone di qualsiasi stirpe o nazionalit\u00e0, ma nello stesso considerate nella loro individualit\u00e0, alle quali viene promessa la salvezza, intesa come liberazione dal male e dall'errore. Queste religioni sono originate da un fondatore storico che si presenta come innovatore rispetto alle precedenti credenze:\nQuesto fenomeno d'intolleranza non si verific\u00f2 invece nelle religioni fondate da un personaggio mitico a cui si riferiva un insieme di dottrine mitologiche non catalogate in testi sacri. Un esempio di queste religioni fu quella dei misteri che si diffusero in tutto il mondo antico greco e medio-orientale, con un particolare sviluppo in et\u00e0 ellenistica e successivamente in epoca romana. I misteri rientrarono nell'ambito delle religioni nazionali perch\u00e9 nei loro fedeli mancava un atteggiamento esclusivista e separatista.\nQuando verso la fine del mondo antico, anche in assenza di una ortodossia, nella religione sincretica romana, specie nei confronti del cristianesimo si manifesta una certa intolleranza religiosa di natura popolare giustificata dall'assimilazione della religione cristiana ad un crimine contro lo Stato con la conseguente condanna dei fedeli della nuova religione che rifiutano di riconoscere la divinit\u00e0 dell'imperatore. Tra i persecutori la storiografia cristiana iniziale annoverava Flavio Claudio Giuliano (che i cristiani avrebbero chiamato Giuliano l'Apostata), ultimo imperatore pagano di Roma, che con una politica religiosa \u00ab... mirante alla restaurazione del paganesimo, inizi\u00f2 con atti di neutralit\u00e0 e fin\u00ec con l'intolleranza anticristiana\u00bb. In realt\u00e0 Giuliano si limit\u00f2 a privare i cristiani del diritto di insegnare la letteratura (Omero, Virgilio, ecc., ovvero la mitologia del politeismo) in quanto a quei miti essi si opponevano frontalmente. L'atteggiamento dei cristiani verso l'antica religione doveva sfociare anche nella violenza se un elemento del dissidio tra essi e l'imperatore Giuliano fu la condanna a pagare la ricostruzione di un tempio pagano incendiato dai cristiani.\nLa religione di Stato.\nQuando lo Stato trova il suo fondamento nel sostegno di una religione rivelata non pu\u00f2 esimersi di offrire il suo \"braccio secolare\" in difesa dell'ortodossia negando ai suoi stessi cittadini la libert\u00e0 di dissentire e quindi, considerandoli come stranieri, espellerli dal suo territorio. \nL'intolleranza nel mondo contemporaneo.\nIl tema dell'intolleranza religiosa sta conoscendo una crescente attenzione internazionale , anche perch\u00e9 la libert\u00e0 religiosa sta incontrando crescenti minacce. Si stima che oggi il 70% della popolazione mondiale viva in paesi con elevate limitazioni alla libert\u00e0 religiosa, determinate dalle autorit\u00e0 governative o dagli elevati livelli di ostilit\u00e0 sociale.\nSecondo quanto riportato nel \"Rapporto 2012\" delle Nazioni Unite, le manifestazioni di intolleranza pi\u00f9 comuni comprendono restrizioni burocratiche sproporzionate, impedimenti alla costruzione di edifici religiosi e discriminazioni sistematiche a livello sociale. Le violazioni, spesso legate a pregiudizi e denigrazioni, includono inoltre atti di vandalismo e profanazione, proibizione di cerimonie religiose, confische, minacce e atti di violenza.\nGli abusi e le violazioni della libert\u00e0 religiosa si inseriscono spesso nel quadro di pi\u00f9 ampi conflitti tra societ\u00e0 e nazioni.\nOrganismi internazionali a difesa della libert\u00e0 religiosa.\nNazioni Unite.\nLe Nazioni Unite hanno istituito nel 1986 la figura del \"Relatore speciale sulla libert\u00e0 di religione o credo\", un esperto nominato dal Consiglio dei Diritti Umani.\nIl Relatore ha il compito di promuovere l'adozione di misure per la tutela della libert\u00e0 religiosa, identificando gli ostacoli esistenti e monitorando incidenti e violazioni su questo tema.\nIl Relatore produce annualmente un rapporto sullo stato della libert\u00e0 di religione o di credo. Il \"Rapporto 2012\" mette in evidenza la segnalazione di numerose gravi violazioni dei diritti, soprattutto sul tema della conversione. A questo proposito, sono state individuati quattro ambiti che richiedono un'attenzione sistematica:\nUnione Europea.\nL'Unione europea ha ribadito in pi\u00f9 occasioni il suo impegno nella lotta contro l'intolleranza religiosa, anche in collaborazione con altri organismi internazionali.\nParlamento europeo.\nIl Parlamento europeo ha approvato il 18 aprile 2012 una risoluzione sulla relazione annuale sui diritti umani nel mondo nel 2010.\nLa risoluzione include un apposito paragrafo dedicato a \"Diritti umani, libert\u00e0 religiosa e persecuzione dei cristiani nel mondo\", nel quale viene condannata con forza ogni forma di persecuzione. Per questo, l'Unione Europea si impegna a difendere la libert\u00e0 religiosa nei contesti internazionali e ritiene particolarmente importante avviare un dialogo costruttivo su questo tema con l'Organizzazione della conferenza islamica (OCI). In particolare, l'Unione Europea sollecita interventi per scongiurare la violenza in paesi come la Nigeria, l'Egitto e l'Indonesia.\nLe istituzioni europee sono inoltre invitate a combattere pratiche non tollerabili come le conversioni forzate e la criminalizzazione dell'apostasia, esercitando pressioni sui paesi che, come nel caso del Pakistan, dell'Iran e dell'Arabia Saudita, attuano ancora tali pratiche. Particolare attenzione viene inoltre dedicato all'uso strumentale delle accuse di blasfemia.\nTra le iniziative da portare avanti viene evidenziata la necessit\u00e0 di affrontare il problema dei contenuti discriminatori e sediziosi presenti nei mezzi di comunicazione.\nNella Risoluzione viene infine espressa preoccupazione per una possibile evoluzione della primavera araba che neghi, tra gli altri, i diritti delle minoranza religiose.\nConsiglio europeo.\nIl Consiglio europeo, nelle \"Conclusioni relative all'intolleranza, alla discriminazione e alla violenza fondata sulla religione o sul credo\" (21 febbraio 2011) ha ribadito il forte impegno dell'Unione europea per la promozione e la protezione della libert\u00e0 di religione e di credo. Nell'occasione \u00e8 stata espressa preoccupazione per la crescita degli atti di intolleranza e discriminazione in diversi Paesi, dove la violenza ha anche assunto i tratti del terrorismo.\nNel documento si afferma che sia un diritto umano universale e come tale deve essere protetto dovunque e da chiunque, anche perch\u00e9 intrinsecamente legato ad altri diritti fondamentali, come quelli di opinione e di espressione. Si rileva, purtroppo, nessuna parte del pianeta sembra esente dall'intolleranza religiosa.\nLegislazioni nazionali.\nItalia.\nIn Italia alcuni articoli della Costituzione stabiliscono la libert\u00e0 di culto, come per esempio l'articolo 8 in cui si afferma che \u00abTutte le confessioni religiose sono egualmente libere davanti alla legge\u00bb e anche che \u00abLe confessioni religiose diverse dalla cattolica hanno diritto di organizzarsi secondo i propri statuti, in quanto non contrastino con l'ordinamento giuridico italiano.\u00bb . All'entrata in vigore della Costituzione repubblica il 1\u00ba gennaio 1948, tuttavia, le confessioni religiose diverse dalla cattolica rimasero sostanzialmente sottoposte alla legislazione sui \"culti ammessi\" approvata durante il fascismo con un sistema di regolamentazione dei rapporti tra lo Stato e le confessioni religiose del tutto diverso da quello previsto nel dettato costituzionale . La tolleranza verso le minoranze religiose nella legge non contemplava la protezione del principio della libert\u00e0 di coscienza, cardine essenziale di quella religiosa, ma in essa e nei decreti attuativi, erano dettate norme per sottoporre i culti ad un maggior controllo e vigilanza da parte dello Stato. Solo successive pronunce della Corte Costituzionale e la ratifica di alcune intese hanno in parte superato la legislazione fascista.\nAltri paesi.\nLe costituzioni di molti paesi nel mondo contengono disposizioni chiare contro atti di intolleranza religiosa. Ad esempio negli Stati Uniti, o nell'articolo 4 della Legge fondamentale della Repubblica Federale di Germania, o nell'articolo 44.2.1 della Costituzione della Repubblica di Irlanda, o ancora nell'articolo 40 di quella dell'Estonia e anche in Turchia, Cina e Filippine.\nIn alcuni paesi del continente asiatico la libert\u00e0 religiosa \u00e8 meno tollerata. Ci\u00f2 accade nelle Maldive, in Afghanistan, in Azerbaigian e altri, tanto che l'Asia risulta da tal punto di vista il continente pi\u00f9 intollerante."}
{"id": "2777408", "revid": "1543377", "url": "https://it.wikipedia.org/wiki?curid=2777408", "title": "Vanuatu ai Giochi olimpici", "text": "Vanuatu ha partecipato per la prima volta ai Giochi olimpici nel 1988, e da allora ha preso parte a tutte le edizioni estive dei Giochi; non ha invece mai partecipato ai Giochi invernali. \nI suoi atleti non hanno mai vinto alcuna medaglia.\nL'Associazione Sportiva e Comitato Olimpico Nazionale di Vanuatu \u00e8 stata fondata e riconosciuta dal CIO nel 1987."}
{"id": "2777409", "revid": "110157", "url": "https://it.wikipedia.org/wiki?curid=2777409", "title": "Jasmonato di metile", "text": "Lo jasmonato di metile \u00e8 un fitormone. Le piante producono acido jasmonico e jasmonato di metile in risposta a molti stress."}
{"id": "2777410", "revid": "599013", "url": "https://it.wikipedia.org/wiki?curid=2777410", "title": "Thora Meyer-Efland", "text": "Palmar\u00e8s.\nIn carriera ha conseguito i seguenti risultati:"}
{"id": "2777411", "revid": "599013", "url": "https://it.wikipedia.org/wiki?curid=2777411", "title": "Sandra Schl\u00fcricke", "text": "Palmar\u00e8s.\nIn carriera ha conseguito i seguenti risultati:"}
{"id": "2777412", "revid": "29596092", "url": "https://it.wikipedia.org/wiki?curid=2777412", "title": "Mentalist", "text": ""}
{"id": "2777415", "revid": "1543377", "url": "https://it.wikipedia.org/wiki?curid=2777415", "title": "Isole Salomone ai Giochi olimpici", "text": "Le Isole Salomone hanno partecipato per la prima volta ai Giochi olimpici nel 1984, e da allora hanno partecipato a tutte le edizioni estive dei Giochi; non hanno invece mai preso parte ai Giochi olimpici invernali.\nI suoi atleti non hanno mai vinto alcuna medaglia.\nIl Comitato Olimpico Nazionale delle Isole Salomone, fondato nel 1983, \u00e8 stato riconosciuto dal CIO nello stesso anno."}
{"id": "2777417", "revid": "599013", "url": "https://it.wikipedia.org/wiki?curid=2777417", "title": "Valerij Zaikin", "text": "Palmar\u00e8s.\nIn carriera ha conseguito i seguenti risultati:"}
{"id": "2777422", "revid": "125944090", "url": "https://it.wikipedia.org/wiki?curid=2777422", "title": "Samoa Americane ai Giochi olimpici", "text": "Le Samoa Americane hanno partecipato per la prima volta ai Giochi olimpici nel 1988, e da allora i suoi atleti hanno preso parte a tutte le edizioni estive dei Giochi. Le uniche partecipazione ai Giochi invernali sono del 1994 e del 2022.\nI suoi atleti non hanno mai vinto alcuna medaglia.\nIl Comitato Olimpico Nazionale delle Samoa Americane, fondato nel 1987, \u00e8 stato riconosciuto dal CIO nello stesso anno."}
{"id": "2777423", "revid": "599013", "url": "https://it.wikipedia.org/wiki?curid=2777423", "title": "Aleksej Savikov", "text": "Palmar\u00e8s.\nIn carriera ha conseguito i seguenti risultati:"}
{"id": "2777426", "revid": "1305772", "url": "https://it.wikipedia.org/wiki?curid=2777426", "title": "Ghiacciaio delle Vigne", "text": "Il ghiacciaio delle Vigne \u00e8 situato sul versante meridionale del Monte Rosa, in territorio valsesiano, nel comune di Alagna Valsesia.\nIl bacino del ghiacciaio, che confluisce nella lingua glaciale del Ghiacciaio della Sesia, \u00e8 collocato tra i contrafforti che discendono dalla cresta Signal, a nord, le rocce del Cavallo e l'imponente apparato morenico che lo separa dal Ghiacciaio sud delle Loccie, a est. Nel settore sud-ovest confina con il contiguo ghiacciaio della Sesia e le Rocce Sesia, verso nord-ovest con le pareti della Punta Gnifetti.\nIl ghiacciaio delle Vigne, come molti altri ghiacciai valsesiani e pi\u00f9 in generale dell'intero arco alpino, si trova attualmente in una fase di forte regresso.\nCampagne di rilevazione.\nQuesto ghiacciaio, classificato con il n. 315 nel catasto dei ghiacciai italiani, \u00e8 oggetto di periodiche rilevazioni della posizione e della quota del suo fronte glaciale, effettuate a cura del Comitato glaciologico Italiano."}
{"id": "2777430", "revid": "2165768", "url": "https://it.wikipedia.org/wiki?curid=2777430", "title": "Samoa ai Giochi olimpici", "text": "Samoa ha partecipato per la prima volta come Samoa Occidentali ai Giochi olimpici nel 1984; da allora \u00e8 stata presente a tutte le edizioni dei Giochi olimpici estivi, mentre non ha mai partecipato ai Giochi olimpici invernali.\nL'atleta Ele Opeloge ha vinto la prima medaglia olimpica della storia delle Samoa, vincendo l'argento nel sollevamento pesi a Giochi della XXIX Olimpiade.\nL'Associazione Sportiva e Comitato Olimpico Nazionale delle Samoa \u00e8 stata fondata nel 1983, e nello stesso anno \u00e8 stata riconosciuta dal CIO."}
{"id": "2777440", "revid": "1543377", "url": "https://it.wikipedia.org/wiki?curid=2777440", "title": "Papua Nuova Guinea ai Giochi olimpici", "text": "Papua Nuova Guinea ha partecipato per la prima volta ai Giochi olimpici nel 1976; da allora, ad eccezione del 1980, \u00e8 stata presente a tutte le edizioni estive dei Giochi. Non ha mai partecipato ai Giochi olimpici invernali.\nI suoi atleti non hanno mai vinto alcuna medaglia.\nIl Comitato Olimpico della Papua Nuova Guinea, fondato nel 1973, \u00e8 stato riconosciuto dal CIO l'anno successivo."}
{"id": "2777444", "revid": "92723", "url": "https://it.wikipedia.org/wiki?curid=2777444", "title": "Heorhij \u010cymerys", "text": "Palmar\u00e8s.\nIn carriera ha conseguito i seguenti risultati:"}
{"id": "2777448", "revid": "2136953", "url": "https://it.wikipedia.org/wiki?curid=2777448", "title": "Palau ai Giochi olimpici", "text": "Palau ha partecipato ai Giochi olimpici per la prima volta nel 2000. Non ha mai partecipato ai Giochi invernali, n\u00e9 i suoi atleti hanno mai vinto medaglie.\nIl Comitato Olimpico Nazionale di Palau \u00e8 stato fondato nel 1997 e riconosciuto dal CIO nel 1999."}
{"id": "2777449", "revid": "73843", "url": "https://it.wikipedia.org/wiki?curid=2777449", "title": "UBC Fumetti", "text": "uBC Fumetti \u00e8 un sito web italiano dedicato ai fumetti, che contiene informazioni enciclopediche, recensioni di albi, e interviste agli autori. L'indirizzo originale del sito \u00e8 www.ubcfumetti.com (ancora attivo come archivio del periodo 1996-2016) mentre i nuovi contenuti, dal 2017, si trovano all'indirizzo magazine.ubcfumetti.com\nNel 1998, il sito dichiarava pi\u00f9 di 400.000 pagine visualizzate.\nIl sito \u00e8 stato fondato nel 1996 da Giovanni Gentili, ed ha avuto come direttori lo stesso Gentili fino al 2005, Marco Migliori fino al 2008, Vincenzo Oliva fino al 2010, e successivamente Martina Galea fino al 2016.\nDal 2017 \u00e8 attivo il nuovo \"magazine\" sotto la guida di Luca Cerutti.\nuBC licenzia i suoi contenuti come Creative Commons (Attribuzione - Non commerciale - Non opere derivate - 2.5); il logo e il nome appartengono a Giovanni Gentili.\nTra le varie iniziative, nel 2000, citando il format TV \"Grande Fratello\", il sito dedic\u00f2 una sua sezione, il \"Grande Fumetto\", all'interazione di 10 personaggi Bonelli seguiti e disegnati per 100 giorni, e nominati dai visitatori.\nNel 2021, in occasione dei suoi 25 anni di attivit\u00e0 on line, il sito riorganizza il proprio portale sia a livello grafico che contenutistico inaugurando una serie di rubriche volte ad esplorare i diversi ambiti del fumetto.\nTra le altre:"}
{"id": "2777450", "revid": "287204", "url": "https://it.wikipedia.org/wiki?curid=2777450", "title": "Provincia di Caraveli", "text": ""}
{"id": "2777453", "revid": "110157", "url": "https://it.wikipedia.org/wiki?curid=2777453", "title": "Provincia di Caravel\u00ed", "text": "La provincia di Caravel\u00ed \u00e8 una provincia del Per\u00f9, situata nella regione di Arequipa.\nGeografia antropica.\nSuddivisioni amministrative.\n\u00c8 divisa in tredici distretti:"}
{"id": "2777454", "revid": "767487", "url": "https://it.wikipedia.org/wiki?curid=2777454", "title": "Bosco Luganese", "text": "Bosco Luganese \u00e8 una frazione di 348 abitanti del comune svizzero di Bioggio, nel Canton Ticino (distretto di Lugano).\nGeografia fisica.\nIl villaggio \u00e8 situato sul Monte Cervello, tra Bioggio e Cademario.\nStoria.\nGi\u00e0 comune autonomo che si estendeva per 1,56\u00a0km\u00b2, il 2004 \u00e8 stato accorpato al comune di Bioggio assieme all'altro comune soppresso di Cimo. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "2777456", "revid": "287204", "url": "https://it.wikipedia.org/wiki?curid=2777456", "title": "Associazione Sportiva Cittadella Padova 2002-2003", "text": ""}
{"id": "2777458", "revid": "124123", "url": "https://it.wikipedia.org/wiki?curid=2777458", "title": "Andrej Smirnov (pentatleta)", "text": "Palmar\u00e8s.\nIn carriera ha conseguito i seguenti risultati:"}
{"id": "2777459", "revid": "767487", "url": "https://it.wikipedia.org/wiki?curid=2777459", "title": "Walter Franzot", "text": "Carriera.\nGiocatore.\nInizia la sua carriera nella Sangiorgina in Serie D, dove resta solo un anno per poi venire comprato dall'Udinese, dove resta per tre anni. Nei primi due anni viene messo raramente in campo, accumulando solo 5 presenze e nessun gol. Il terzo anno invece gioca 33 partite segnando anche 2 gol. Quell'anno fu acquistato dalla Roma dove passa quattro stagioni e segna 7 gol, per poi essere ceduto, insieme al compagno di squadra Aldo Bet, al Verona dove conclude la sua carriera dopo sette anni.\nAllenatore.\nHa allenato per una stagione il Grosseto in Promozione, arrivando secondo in classifica in campionato e conquistando cos\u00ec la promozione in Interregionale."}
{"id": "2777460", "revid": "92723", "url": "https://it.wikipedia.org/wiki?curid=2777460", "title": "Barisone I di Arborea", "text": "Era il figlio di Comita III de Lacon Thori-Serra (il precedente giudice di Arborea) e di Elena de Orrubu. Il suo regno fu uno dei pi\u00f9 cruciali nella storia della Sardegna, assistette infatti all'inizio della penetrazione catalana sull'isola ed all\"'escalation\" del conflitto tra Genova e Pisa; inoltre Barisone stesso fu il protagonista della prima investitura regale da parte del Sacro Romano Impero ad interessare la Sardegna.\nBiografia.\nBarisone, nato agli inizi del secolo XII, venne associato al trono giudicale dal padre in una data rimasta sconosciuta e gli succedette immediatamente dopo la sua morte.\nNei suoi primi anni di regno Barisone I fu in buoni rapporti sia con la Repubblica di Pisa che con la Chiesa.\nInfatti assistette alla cerimonia di consacrazione della chiesa di Santa Maria di Bonarcado alla presenza dell'Arcivescovo di Pisa, Villano (primate di Sardegna e Corsica) e del clero arborense, donando numerose terre ad enti ecclesiastici.\nForte di una rete di legami familiari estesa in Sardegna e nel continente, in occasione di tale consacrazione, Barisone riun\u00ec in una conferenza i regni isolani per discutere una pace generale: l'accordo fu raggiunto e resse per ben quindici anni.\nFu poi Barisone stesso che lo ruppe quando, spalleggiato da Genova e dalla corte di Barcellona, nel 1157 ripudi\u00f2 la moglie Pellegrina e spos\u00f2 Agalbursa de Cervera, figlia di Ugo Poncho de Cervera, visconte di Bas e della principessa Almodis, quest'ultima sorella di Raimondo Berengario IV, conte di Barcellona.\nIn conseguenza di questo matrimonio l'Arborea inizi\u00f2 a creare legami dinastici e politici con Barcellona, dando cos\u00ec il via all'influenza catalana nell'isola. La corrispondenza diplomatica del giudice indica la mutua natura di questa alleanza, difatti Barisone partecip\u00f2 alla guerra contro i Saraceni Almoravidi delle Baleari ed in cambio il Conte di Barcellona lo appoggi\u00f2 nei suoi sforzi di unire i vari giudicati Sardi sotto il suo governo.\nIl 19 giugno del 1162, allo scoppio della guerra tra Genova e Pisa, i fragili equilibri politici tra le due repubbliche marinare e i regni sardi si incrinarono bruscamente.\nBarisone nel 1162 dichiar\u00f2 guerra a Pisa. Inoltre, col pretesto che la discendenza diretta di Costantino II di Cagliari era estinta e che la successione non poteva discendere per ramo femminile, Barisone I reclam\u00f2 quel giudicato contro Pietro di Cagliari che governava \"jure uxoris\" per aver sposato una figlia dello stesso Costantino II. Nel 1163 invase il Regno di Calari e costrinse Pietro a rifugiarsi presso suo fratello il giudice Barisone II di Torres.\nNella primavera del 1164 i giudici di Torres e di Cagliari, uniti ai Pisani presenti nell'isola, ripresero Cagliari a Barisone I ed invasero la stessa Arborea assediando il castello di Cabras, dove Barisone si era rifugiato, ma non riuscirono ad espugnarlo.\nRe di Sardegna.\nBarisone riprese la politica paterna antipisana, contattando la Repubblica di Genova e attraverso questa ottenne l'appoggio dell'Imperatore Federico Barbarossa.\nIl 10 agosto 1164 l'imperatore proclam\u00f2 Barisone I \"Re di Sardegna\", in una cerimonia nella cattedrale di San Siro a Pavia. In cambio Barisone si dichiarava vassallo imperiale e assicurava il pagamento annuo di quattromila marchi d'argento.\nIn settembre infine Barisone sigl\u00f2 un trattato con Genova per ottenere prestiti ed aiuto militare, garantendo in cambio il diritto di mercanteggiare nel suo territorio, l'uso del porto di Oristano e i castelli di Arculentu e Marmilla quali ulteriori garanzie per il pagamento di una somma cos\u00ec ingente.\nNel 1165 Barisone I era a Genova, alla presenza del Console Pizzamiglio, ma non gli fu consentito di ritornare in Arborea perch\u00e9 non era in grado di raccogliere la somma prestabilita.\nPerci\u00f2, in aprile, con un voltafaccia l'Imperatore tolse a Barisone il titolo regale e proclam\u00f2 anzi che l'Arcidiocesi di Pisa era la sovrana dell'intera isola.\nNel 1168 Barisone I riusc\u00ec a tornare in Arborea con il diplomatico genovese Nuvolone Alberici e la guerra con Pisa si concluse quello stesso anno.\nMentre Barisone raccoglieva la somma necessaria ad estinguere i suoi debiti, sua moglie e suo cognato Ponc de Bas furono mandati a Genova come ostaggi, finch\u00e9 nel 1171 i debiti furono finalmente pagati.\nNon avendo pi\u00f9 aiuto n\u00e9 da Genova, n\u00e9 da Pisa - ormai in pace tra di loro - rinsald\u00f2 i legami con la corona di Aragona dando in sposa - nel 1177 - la figlia Sinispella al cognato Ugo Poncho Cervera Bas: il fratello maggiore della nuova moglie di Barisone, Agalbursa.\nNel 1180 ricominci\u00f2 la sua guerra con il regno di Calari, ma nonostante alcuni successi iniziali, le sue truppe furono respinte e Barisone venne catturato e costretto a venire a patti\nNel 1182 don\u00f2 la chiesa di San Nicola di Gurgo all'Abbazia di Montecassino.\nHa fondato un ospedale e un monastero ad Oristano.\nNegli ultimi anni di regno Barisone I si occup\u00f2 dell'avanzamento culturale e religioso del suo giudicato.\nBarisone mor\u00ec nel 1186 dopo essersi ritirato a vita privata. Gli succedette come giudice di Arborea il figlio Pietro I di Arborea, nato dalla sua prima moglie.\nMatrimoni e discendenza.\nSpos\u00f2 in prime nozze Pellegrina de Lacon, proveniente da un'antica famiglia isolana, da cui aveva avuto cinque figli:\nNel 1157 Barisone I ripudi\u00f2 Pellegrina e si rispos\u00f2 con Agalbursa de Cervera, nipote di Raimondo Berengario IV conte di Barcellona."}
{"id": "2777466", "revid": "599013", "url": "https://it.wikipedia.org/wiki?curid=2777466", "title": "Emanuela Gabella", "text": "Palmar\u00e8s.\nIn carriera ha conseguito i seguenti risultati:"}
{"id": "2777468", "revid": "6923", "url": "https://it.wikipedia.org/wiki?curid=2777468", "title": "Veicoli replica", "text": "I veicoli replica sono mezzi di locomozione, come automobili, motocicli, aerei o imbarcazioni, che vengono costruiti allo scopo di riprodurre veicoli del passato, divenuti celebri per meriti sportivi, storici, commerciali o d'immagine, non pi\u00f9 in produzione o esemplari unici andati distrutti.\nIn alcuni casi la riproduzione \u00e8 caratterizzata dal mantenimento dell'elevata fedelt\u00e0 all'originale, in altri \u00e8 la figura ottenuta che richiama l'aspetto esteriore dell'originale, pur avendo caratteristiche tecniche diverse. Pu\u00f2 succedere cos\u00ec che vengano conservate, come elementi meramente estetici, caratteristiche esteriori che derivavano da precise ragioni tecniche. Un esempio pu\u00f2 essere fornito, in alcuni modelli, dalla presenza di un lungo vano motore, le cui dimensioni erano giustificate dalla necessit\u00e0 di accogliere motori con geometria di molti cilindri in linea: questo elemento, molto caratterizzante, pu\u00f2 essere conservato anche in presenza di scelte tecniche (motori con diverse e pi\u00f9 compatte geometrie) che non ne giustificherebbero pi\u00f9 l'adozione.\nRepliche commerciali.\nLe automobili.\nIn campo automobilistico la moda delle \"replica\", anche definite con il termine inglese replicar, ebbe inizio in Europa negli anni sessanta, per poi diffondersi nel continente americano e superare il XX secolo, con altalenanti fortune commerciali.\nNel 1961 venne fondata la belga APAL che si prefiggeva di riprodurre, in poliestere rinforzato, le carrozzerie di automobili sportive non pi\u00f9 in produzione. Inizi\u00f2 con il realizzare, nel 1962, una replica della Porsche 356 Carrera Abarth GTL e divenne famosa in tutto il mondo per la replica della Porsche 356 Speedster, prodotta dal 1966 al 1998.\nTra i primi esempi di replica \"vintage\", occorre citare l'Alfa Romeo Gran Sport Quattroruote del 1965, che replicava le forme della celeberrima \"6C 1750 Gran Sport\" degli anni trenta, su meccanica della ben pi\u00f9 moderna Giulia. Ideata dalla rivista settoriale \"Quattroruote\", veniva realizzata dalla carrozzeria Zagato e, caso rarissimo, venduta ufficialmente dalla rete commerciale Alfa Romeo.\nL'esempio venne seguito, con diverse interpretazioni, anche da altre carrozzerie italiane, nel tentativo di sopravvivere alla grave crisi determinata dalla dominante produzione seriale. Oltre alla produzione in proprio, vennero anche eseguiti studi e prototipi per nascenti case straniere come l'americana Excalibur che esord\u00ec nel 1968, ai saloni di Londra, Torino e Parigi, con il pregevole modello \"35 X\", replica della Bugatti 57 S, realizzata dalla carrozzeria Vignale su progetto di Giovanni Michelotti e meccanica Opel CIH Six della \"Commodore GS\". \nA partire dagli anni novanta questa particolare tendenza stilistica \u00e8 stata messa a frutto anche da importanti case automobilistiche, con modelli ispirati al passato, prodotti in grande serie, come la BMW Z3 del 1996 ispirata alla precedente \"507\", la Volkswagen New Beetle del 1998 ispirata al \"Maggiolino\", la Citro\u00ebn C3 del 2002 ispirata alla \"2CV\" e la FIAT 500 del 2007 ispirata all'omonimo modello, presentato mezzo secolo prima.\nLe vetture maggiormente utilizzate come modelli di stile per le repliche sono le spyder inglesi degli anni quaranta-cinquanta, particolarmente le MG T e le Jaguar XK, oltre alle auto sportive italiane degli anni sessanta-settanta, particolarmente Ferrari e Lamborghini.\nI motocicli.\nIn campo motociclistico il termine \"replica\" pu\u00f2 assumere diversi significati. Nella seconda met\u00e0 del XX secolo veniva definita replica una motocicletta costruita in piccola serie, riproducente in tutto o in parte le caratteristiche di un modello sportivo della stessa casa che avesse riportato importanti successi sportivi, come ad esempio la Ducati 900 Mike Hailwood Replica del 1979.\nIn tempi recenti, pi\u00f9 che di modelli \u00e8 corretto parlare di versioni. Si tratta infatti di allestimenti che riproducono le colorazioni e le forme delle sovrastrutture di moto da competizione, come nel caso della Yamaha R6 Replica Moto GP del 2006 che si richiama esteticamente alla Yamaha M1 ufficiale, impiegata nel coevo Motomondiale.\nI falsi.\nEsiste anche una vasta produzione artigianale di costose \"repliche non dichiarate\" d'auto e moto, ovvero recanti i marchi e fregi degli originali, riproducenti veicoli particolarmente rari e molto ricercati nel mercato dei veicoli d'epoca. In alcuni casi, si tratta di riproduzioni piuttosto fedeli, clandestinamente realizzate con l'intento truffaldino di venderle come esemplari originali a qualche sprovveduto e danaroso collezionista. Tra i casi pi\u00f9 celebri e discussi, quello di due Ferrari 330 P con identico numero di telaio ed entrambe legittimate da \"expertise\", approdato al tribunale di Modena e dibattuto in anni di perizie e controperizie.\nPi\u00f9 comunemente, le riproduzioni di veicoli sportivi vengono realizzate allo scopo di utilizzarli nelle competizioni riservate alle auto e moto storiche, con lo scopo di surrogare e preservare gli originali, o da semplici appassionati per il gusto di mostrarli ai raduni."}
