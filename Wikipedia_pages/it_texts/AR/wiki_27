{"id": "2682418", "revid": "2220366", "url": "https://it.wikipedia.org/wiki?curid=2682418", "title": "Riserva naturale Valle del Fiume Argentino", "text": "La riserva naturale Valle del Fiume Argentino \u00e8 un'area naturale protetta situata nel comune di Orsomarso, in provincia di Cosenza. La riserva, vicina ai monti di Lungro, occupa una superficie di 3.980 ettari all'interno del Parco nazionale del Pollino e costituisce il punto di partenza ideale per molti itinerari escursionistici che si possono svolgere in questa porzione di Parco..\nStoria.\n\u00c8 stata istituita nel 1987 con il D.M. 21.07.87.\nFauna.\nGrazie ad una particolare variet\u00e0 di habitat che si vengono a creare, la fauna che popola la riserva \u00e8 ricca e varia. La presenza di gran lungo pi\u00f9 importante \u00e8 quella del capriolo autoctono. Gli ultimi esemplari di questa specie, indigena delle montagne appenniniche calabresi, vivono in un comprensorio molto limitato di cui la valle dell'Argentino \u00e8 il cuore. La sua presenza \u00e8 attualmente stimata in alcune decine di capi. Sono inoltre presenti cinghiali, volpi, lepri, faine, martore, donnole, ricci, scoiattoli neri, numerose specie avicole con importanti colonie di rapaci diurni e notturni.\nFlora.\nLa Valle del Fiume Argentino \u00e8 una delle aree pi\u00f9 affascinanti del sud Italia. La natura selvaggia domina incontrastata con boschi ricchissimi di una vegetazione tra le pi\u00f9 varie, dove spicca il pino loricato, ed una fauna che ospita gli ultimi esemplari di capriolo autoctono. Il soprassuolo vegetale \u00e8 costituito da un'eccezionale variet\u00e0 di tipologie. Bosco ceduo, alto fusto, alta e bassa macchia mediterranea si alternano senza soluzioni di continuit\u00e0 su tutto il territorio, con centinaia di essenze diverse che rappresentano un po' tutta la flora arborea ed arbustiva delle varie regioni mediterranee. \nA partire dal pino loricato, che vegeta lungo i confini nord-orientali, si possono trovare: il faggio e l'abete bianco, che scendono fino ai 200 metri di quota nelle innumerevoli vallette che interessano l'orografia della riserva; frassino maggiore e minore; cerro; acero montano e opalo; carpino bianco; ontano napoletano e nero; nocciolo; noce; ciliegio selvatico; castagno; leccio; maggiociondolo; farinaccio e numerosi salici, distribuiti ovunque nella valle dell'Argentino. E ancora: le ginestre, di Spagna e dei carbonai, il ginestrone, l'erica arborea e scoparia, il corbezzolo, il mirto, il sambuco, il lentisco, la fillirea, il ginepro comune ecc.\nAttivit\u00e0.\nTra le attivit\u00e0 che si possono svolgere nella Riserva, oltre alle gi\u00e0 citate escursioni, si possono evidenziare il trekking lungo le gole del fiume Argentino o l'emozione delle discese in canoa o del \"rafting\" lungo le rapide del vicino fiume Lao."}
{"id": "2682423", "revid": "287204", "url": "https://it.wikipedia.org/wiki?curid=2682423", "title": "Portman Road", "text": "Il Portman Road \u00e8 uno stadio di Ipswich avente una capienza di 33.331 spettatori.\nSin dal 1884 \u00e8 lo stadio di casa dell'Ipswich Town, squadra militante in Football League Championship.\nL'impianto ha ospitato numerose partite delle nazionali giovanili inglesi ed anche un incontro della nazionale maggiore: contro la nel 2003.\nOltre che di vari eventi sportivi (tra cui atletica e hockey su prato), il Portman Road \u00e8 stato teatro di concerti tra cui quelli di Elton John, Tina Turner, R.E.M. e Red Hot Chili Peppers.\nLo stadio ha sub\u00ecto pesanti ristrutturazioni nei primi anni 2000 quando i posti sono stati aumentati da 22.600 a 30.311; il che lo rende lo stadio pi\u00f9 capiente dell'Anglia orientale.\nL'affluenza record \u00e8 stata registrata l'8 marzo 1975 in FA Cup contro il Leeds United, giocata davanti a 38.010 spettatori."}
{"id": "2682425", "revid": "767487", "url": "https://it.wikipedia.org/wiki?curid=2682425", "title": "Dubai Tennis Championships 1999", "text": "Il Dubai Tennis Championships 1999 \u00e8 stato un torneo di tennis giocato sulla cemento. \n\u00c8 stata la 7\u00aa edizione del Dubai Tennis Championships, \nche fa parte della categoria International Series nell'ambito dell'ATP Tour 1999,\nIl torneo si \u00e8 giocato al Dubai Tennis Stadium di Dubai negli Emirati Arabi Uniti,\ndall'8 al 14 febbraio 1999.\nCampioni.\nSingolare maschile.\n J\u00e9r\u00f4me Golmard ha battuto in finale Nicolas Kiefer, 6\u20134, 6\u20132\nDoppio maschile.\n Wayne Black / Sandon Stolle hanno battuto in finale David Adams / John-Laffnie de Jager, 4\u20136, 6\u20131, 6\u20134"}
{"id": "2682430", "revid": "648716", "url": "https://it.wikipedia.org/wiki?curid=2682430", "title": "Torre di San Biagio (Fonte Lucente)", "text": "La Torre di San Biagio \u00e8 sita in Via di San Biagio a Tor Lupara, frazione del comune di Fonte Nuova, in provincia di Roma.\nDescrizione.\nTrattasi di una torre rettangolare con muratura a tufelli uniti da malta con frammenti grossolani di calce e tufo. Il lato a nord est si erge per un'altezza di circa dieci metri. L'interno non presenta tracce di scale o solai. L'estremit\u00e0 a nord ovest della collina presenta un tratto di muro alto circa quattro metri inglobato in un'abitazione. secondo De Rossi, questa traccia inglobata in abitazione potrebbe trattarsi del recinto della torre, mentre la Passigli sostiene, notando lo spessore del muro, trattarsi di quello che rimane della Torre Spaccata citata nella cartina del 1618 del Peperelli oppure di un casale agricolo del tempo. La distanza della traccia inglobata nel muro dalla torre, circa 100 metri fa propendere per l'ipotesi della Passigli."}
{"id": "2682432", "revid": "767487", "url": "https://it.wikipedia.org/wiki?curid=2682432", "title": "Riserva naturale Valle del Fiume Lao", "text": "La riserva naturale Valle del Fiume Lao \u00e8 un'area naturale protetta situata nella provincia di Cosenza. La riserva occupa una superficie di 5.200,00 ettari all'interno del Parco nazionale del Pollino ed \u00e8 stata istituita nel 1987."}
{"id": "2682433", "revid": "287204", "url": "https://it.wikipedia.org/wiki?curid=2682433", "title": "Lockhart", "text": ""}
{"id": "2682437", "revid": "373458", "url": "https://it.wikipedia.org/wiki?curid=2682437", "title": "Louisville (disambigua)", "text": ""}
{"id": "2682438", "revid": "307923", "url": "https://it.wikipedia.org/wiki?curid=2682438", "title": "HMS Bellona", "text": "Otto navi da guerra della Royal Navy britannica hanno avuto come nome HMS \"Bellona\", da Bellona, divinit\u00e0 romana della guerra."}
{"id": "2682441", "revid": "204391", "url": "https://it.wikipedia.org/wiki?curid=2682441", "title": "Helicobacter Pylori", "text": ""}
{"id": "2682442", "revid": "1305772", "url": "https://it.wikipedia.org/wiki?curid=2682442", "title": "Loxley", "text": ""}
{"id": "2682443", "revid": "1573940", "url": "https://it.wikipedia.org/wiki?curid=2682443", "title": "Professional Footballers' Association", "text": "La Professional Footballers' Association (PFA) \u00e8 l'associazione dei calciatori professionisti del Regno Unito.\n\u00c8 la pi\u00f9 antica associazione di sportivi professionisti al mondo e consta di 4.000 membri."}
{"id": "2682444", "revid": "79227", "url": "https://it.wikipedia.org/wiki?curid=2682444", "title": "Le fenicie (Frinico)", "text": "Le fenicie () \u00e8 un'opera tragica del drammaturgo greco antico Frinico, oggi perduta. \nTrama.\nFu rappresentata all'agone tragico delle Grandi Dionisie del 476 a.C., dove la tetralogia in cui le \"Fenicie\" erano incluse ottenne la vittoria. La coregia delle \"Fenicie\" fu affidata a Temistocle.\nSi tratta della seconda tragedia di argomento storico realizzata da Frinico, \"inventor\" del genere, dopo \"La presa di Mileto\" del 494 a.C. L'opera celebrava infatti la battaglia di Salamina, combattuta nel 480 a.C., in cui la flotta ateniese approntata per volere dello stesso Temistocle aveva sconfitto, seppure in forte inferiorit\u00e0 numerica, la potente flotta persiana. Lo stesso tema fu ripreso soli quattro anni pi\u00f9 tardi, nel 472 a.C., da Eschilo nei suoi \"Persiani\". L'opera di Frinico differisce per\u00f2 fortemente da quella di Eschilo, in quanto si basa sulla rappresentazione del dolore delle donne fenicie per la morte dei mariti, marinai della flotta persiana caduti in battaglia."}
{"id": "2682445", "revid": "585241", "url": "https://it.wikipedia.org/wiki?curid=2682445", "title": "Shahrest\u0101n di Dehgolan", "text": "Lo shahrest\u0101n di Dehgolan (farsi \u0634\u0647\u0631\u0633\u062a\u0627\u0646 \u062f\u0647\u06af\u0644\u0627\u0646) \u00e8 uno dei 10 \"shahrest\u0101n\" del Kurdistan iraniano, il capoluogo \u00e8 Dehgolan, una citt\u00e0 di 20.226 abitanti (censimento del 2006).\nIl territorio era precedentemente parte dello shahrest\u0101n di Qorveh."}
{"id": "2682446", "revid": "287204", "url": "https://it.wikipedia.org/wiki?curid=2682446", "title": "Xayacamach", "text": "Biografia.\nEra il figlio del \"Se\u00f1or de Aztahua de Tizatlan\". Ne prese il posto come governatore, partecipando all'incontro organizzato da Tecayehuatzin di Huextonzinco per parlare del significato di \"fiore e canzone\", che \u00e8 il posto da cui siamo venuti a conoscenza dei suoi poemi.\nSi sa che \u00e8 morto prima del 1500 perch\u00e9 in quest'anno suo fratello, Xicohtencatl, era il governatore dell'altepetl di Tizatlan. Appoggi\u00f2 i Huastechi nella loro guerra contro i Mexica."}
{"id": "2682452", "revid": "767487", "url": "https://it.wikipedia.org/wiki?curid=2682452", "title": "Dubai Tennis Championships 1998", "text": "Il Dubai Tennis Championships 1998 \u00e8 stato un torneo di tennis giocato sulla cemento. \n\u00c8 stata la 6\u00aa edizione del Dubai Tennis Championships, \nche fa parte della categoria International Series nell'ambito dell'ATP Tour 1998,\nIl torneo si \u00e8 giocato al Dubai Tennis Stadium di Dubai negli Emirati Arabi Uniti,\ndal 9 al 15 febbraio 1998.\nCampioni.\nSingolare maschile.\n \u00c0lex Corretja ha battuto in finale F\u00e9lix Mantilla, 7\u20136(0), 6\u20131\nDoppio maschile.\n Mahesh Bhupathi / Leander Paes hanno battuto in finale Donald Johnson / Francisco Montana, 6\u20132, 7\u20135"}
{"id": "2682457", "revid": "824274", "url": "https://it.wikipedia.org/wiki?curid=2682457", "title": "Dubai Tennis Championships 1997", "text": "Il Dubai Tennis Championships 1997 \u00e8 stato un torneo di tennis giocato sulla cemento. \n\u00c8 stata la 5\u00aa edizione del Dubai Tennis Championships, \nche fa parte della categoria World Series nell'ambito dell'ATP Tour 1997,\nIl torneo si \u00e8 giocato al Dubai Tennis Stadium di Dubai negli Emirati Arabi Uniti,\ndal 10 al 16 febbraio 1997.\nCampioni.\nSingolare maschile.\n Thomas Muster ha battuto in finale Goran Ivani\u0161evi\u0107, 7\u20135, 7\u20136(3)\nDoppio maschile.\n Sander Groen / Goran Ivani\u0161evi\u0107 hanno battuto in finale Sandon Stolle / Cyril Suk, 7\u20136, 6\u20133"}
{"id": "2682459", "revid": "287204", "url": "https://it.wikipedia.org/wiki?curid=2682459", "title": "Minnesota Timberwolves 1996-1997", "text": "La stagione 1996-97 dei Minnesota Timberwolves fu l'8\u00aa nella NBA per la franchigia.\nI Minnesota Timberwolves arrivarono terzi nella \"Midwest Division\" della \"Western Conference\" con un record di 40-42. Nei play-off persero al primo turno con gli Houston Rockets (3-0)."}
{"id": "2682461", "revid": "121828156", "url": "https://it.wikipedia.org/wiki?curid=2682461", "title": "Sarah Essen Gordon", "text": "Sarah Essen Gordon \u00e8 un personaggio dei fumetti creato da Frank Miller e David Mazzucchelli nel 1987 e pubblicato da DC Comics. Presentata all'interno della storia \"\", \u00e8 una poliziotta che ha una relazione con James Gordon.\nBiografia del personaggio.\nNata a Chicago, la poliziotta Sarah Essen si trasferisce a Gotham City, dove inizia una relazione con il collega sergente James Gordon, sposato e con la moglie in attesa di un figlio; quando Gordon, ricattato, confessa la relazione alla moglie, Sarah si trasferisce a New York.\nDopo essersi sposata con un poliziotto ucciso in servizio, fa ritorno a Gotham, dove ritrova Gordon divorziato, e i due convolano a nozze.\nIl sindaco Krol, in rotta con James Gordon per il suo rifiuto a chiedere a Batman aiuto per la lotta alla criminalit\u00e0 in vista delle elezioni offre l'incarico di Gordon a Sarah, che accetta per evitare che il compagno, valido poliziotto, venga licenziato; Gordon, retrocesso, non digerisce la cosa, dimettendosi e ingrandendo cos\u00ec la crisi tra i due; la coppia si riappacifica quando lei decide di appoggiare la candidatura del compagno a sindaco, che per\u00f2 a sua volta decide di ritirarsi, appoggiando il candidato Marion Grange. Quando quest'ultima viene eletta, restituisce il comando a Gordon, ed offre a Sarah il ruolo di mediatrice tra l'ufficio comunale e il distretto di polizia.\nDurante l'anno successivo , Sarah resta a fianco del marito; quando il Joker prende in ostaggio dei ragazzini, la donna si offre come ostaggio in cambio degli innocenti: il criminale le spara, uccidendola.\nAltre versioni.\nSarah Essen \u00e8 citata in \"Il ritorno del Cavaliere Oscuro\" (1986) e in \"All Star Batman e Robin\" (2005 - 2008).\nAltri media.\nCompare tra i personaggi principali della serie televisiva \"Gotham\", che vede come protagonista un giovane Jim Gordon agli esordi della sua carriera nel corpo di polizia di Gotham. Il personaggio \u00e8 interpretato dall'attrice Zabryna Guevara. \u00c8 il capitano del dipartimento di polizia in cui lavorano Gordon e Harvey Bullock, lei \u00e8 uno dei pochi poliziotti non corrotti di Gotham, crede nel suo lavoro ma contemporaneamente sente di non poter fare nulla per cambiare Gotham. Pi\u00f9 volte entra in contrasto con Gordon, il quale diversamente da lei combatte la corruzione a viso aperto, spingendolo ad andarci con in piedi di piombo, ma solo perch\u00e9 si preoccupa per lui. Nonostante non approvi il suo modo di fare, Essen lo appoggia sempre, prendendo le sue difese, anche a costo di scontrarsi con i suoi superiori. Quando Oswald Cobblepot minaccia di morte il commissario Loeb affinch\u00e9 dia le dimissioni dal dipartimento di polizia di Gotham, Essen prende il suo posto diventando il nuovo commissario del G.C.P.D. purtroppo per\u00f2, verr\u00e0 uccisa dal giovane criminale psicopatico Jerome Valeska, che con l'aiuto dei suoi complici far\u00e0 irruzione alla stazione di polizia uccidendo sia lei che altri nove poliziotti. In seguito alla sua morte il capitano Nathaniel Barnes prender\u00e0 il suo posto. Diversamente dalla sua versione cartacea, la quale \u00e8 stata prima l'amante e poi la moglie di Gordon, quest'ultimo non ha mai provato alcuna sorta di sentimento amoroso per Essen, ci\u00f2 vale anche per lei, infatti nella serie TV sono soltanto buoni amici e colleghi.\nIl personaggio appare anche nei lungometraggi animati ' e '."}
{"id": "2682464", "revid": "180202", "url": "https://it.wikipedia.org/wiki?curid=2682464", "title": "Sarah Essen", "text": ""}
{"id": "2682468", "revid": "767487", "url": "https://it.wikipedia.org/wiki?curid=2682468", "title": "Dubai Tennis Championships 1993", "text": "Il Dubai Tennis Championships 1993 \u00e8 stato un torneo di tennis giocato sulla cemento. \n\u00c8 stata la 1\u00aa edizione del Dubai Tennis Championships, \nche fa parte della categoria World Series nell'ambito dell'ATP Tour 1993,\nIl torneo si \u00e8 giocato al Dubai Tennis Stadium di Dubai negli Emirati Arabi Uniti,\ndal 1 all'8 febbraio 1993.\nCampioni.\nSingolare maschile.\n Karel Nov\u00e1\u010dek ha battuto in finale Fabrice Santoro, 6\u20134, 7\u20135\nDoppio maschile.\n John Fitzgerald / Anders J\u00e4rryd hanno battuto in finale Grant Connell / Patrick Galbraith, 6\u20132, 6\u20131"}
{"id": "2682470", "revid": "287204", "url": "https://it.wikipedia.org/wiki?curid=2682470", "title": "Minnesota Timberwolves 1995-1996", "text": "La stagione 1995-96 dei Minnesota Timberwolves fu la 7\u00aa nella NBA per la franchigia.\nI Minnesota Timberwolves arrivarono quinti nella \"Midwest Division\" della \"Western Conference\" con un record di 26-56, non qualificandosi per i play-off."}
{"id": "2682471", "revid": "767487", "url": "https://it.wikipedia.org/wiki?curid=2682471", "title": "Jackie Milburn", "text": "Soprannominato \"Wor Jackie\", \u00e8 il secondo cannoniere di sempre del , con cui ha collezionato 494 presenze e 239 reti.\nCon la maglia dell' collezion\u00f2 13 presenze e 10 reti e partecip\u00f2 al .\nIn carriera vinse 3 FA Cup (1951, 1952, 1955), 1 campionato nordirlandese (1958-1959) ed una Irish Cup (1960).\nBiografia.\nLa sua famiglia diede un importante apporto al calcio inglese, difatti i suoi quattro cugini (George, Jack, Jim e Stan), ed i figli della cugina (Bobby e Jack Charlton), furono tutti calciatori professionisti."}
{"id": "2682473", "revid": "287204", "url": "https://it.wikipedia.org/wiki?curid=2682473", "title": "Minnesota Timberwolves 1994-1995", "text": "La stagione 1994-95 dei Minnesota Timberwolves fu la 6\u00aa nella NBA per la franchigia.\nI Minnesota Timberwolves arrivarono sesti nella \"Midwest Division\" della \"Western Conference\" con un record di 21-61, non qualificandosi per i play-off."}
{"id": "2682477", "revid": "287204", "url": "https://it.wikipedia.org/wiki?curid=2682477", "title": "Minnesota Timberwolves 1993-1994", "text": "La stagione 1993-94 dei Minnesota Timberwolves fu la 5\u00aa nella NBA per la franchigia.\nI Minnesota Timberwolves arrivarono quinti nella \"Midwest Division\" della \"Western Conference\" con un record di 20-62, non qualificandosi per i play-off."}
{"id": "2682478", "revid": "1652635", "url": "https://it.wikipedia.org/wiki?curid=2682478", "title": "Nezara viridula", "text": "La cimice verde (Nezara viridula ) \u00e8 un insetto fitofago appartenente alla famiglia dei Pentatomidae. Probabilmente originari dell'Etiopia, ormai sono diffusi in tutto il mondo.\nCome nella generalit\u00e0 degli Eterotteri, questo insetto possiede ghiandole odorifere che emettono un odore abbastanza fastidioso.\nEsse posseggono queste ghiandole cos\u00ec che i predatori, sapendo quello a cui vanno incontro, non le infastidiscano. Proprio per questo non ha molti nemici naturali, e i pochi che ha predano le sue uova anzich\u00e9 l'esemplare adulto.\nBiologia.\nHa una spiccata polifagia, che si manifesta a spese di specie vegetali appartenenti a oltre 30 famiglie, sia monocotiledoni sia dicotiledoni. Il pi\u00f9 importante fattore che limita la diffusione in zone temperate \u00e8 il freddo dell'inverno. Le femmine sono pi\u00f9 portate a sopravvivere al freddo rispetto ai maschi: sono pi\u00f9 grandi individualmente e sviluppano un colore rossastro-marroncino. Negli ultimi decenni, la specie ha esteso il suo areale pi\u00f9 a Nord, ed \u00e8 ben rappresentata nel Nord-Ovest italiano in zone di pianura dove la temperatura media di gennaio non supera 1,5\u00a0\u00b0C.\nLe cimici verdi trascorrono l'inverno tra le foglie secche, tra le siepi, aspettando che il clima primaverile consenta loro di iniziare le attivit\u00e0: si riproducono e depongono le uova causando danni, pungendo le piante ospiti. Le uova si schiudono dopo un tempo tra i 5 e i 21 giorni (dipende dalla temperatura) e in estate le uova diventano adulte in appena 35 giorni. Qui sotto viene riportato lo sviluppo di un esemplare: la ninfa compie ben cinque mute prima di diventare adulta.\nDanni in agricoltura.\nGli adulti, insieme alle forme giovanili della seconda generazione, sono i maggiori responsabili delle infestazioni su pomodoro, \"Nezara viridula\" \u00e8 infatti conosciuta anche come la cimice del pomodoro.\nI danni sono causati soprattutto alle coltivazioni intensive, in quanto la monocoltura del pomodoro genera delle ottime condizioni per la prolificazione della cimice.\nIl danno si manifesta sulle foglie e sui frutti ed \u00e8 causato dalle punture di nutrizione di tutte le forme mobili del fitofago.\nSulle foglie, a causa delle punture trofiche, si evidenziano delle necrosi localizzate e disseccamenti di diverso grado.\nSui frutti di Pomodoro provocano tipiche punteggiature clorotiche, nella bacca in fase di maturazione; queste punteggiature, in seguito, divengono necrosi localizzate molto sfumate.\nLe cimici, inoltre, trasmettono, con le loro punture e col secreto di particolari ghiandole repugnatorie, uno sgradevole sapore ai frutti che non possono essere commercializzati.\nInfine, oltre a questi danni diretti, la cimice trasmette alle piante, mediante le ferite lasciate dagli stiletti boccali, alcune malattie secondarie, in modo particolare la Batteriosi. Su altre piante i danni sui frutti sono leggermente diversi, ad esempio:\nPer combattere la \"Nezara viridula\" si pu\u00f2 agire in modo chimico, colpendo le forme giovanili, ma \u00e8 preferibile utilizzare le strategie biologiche come il sapone potassico molle o il piretro."}
{"id": "2682479", "revid": "38120", "url": "https://it.wikipedia.org/wiki?curid=2682479", "title": "Sarah Gordon", "text": ""}
{"id": "2682483", "revid": "767487", "url": "https://it.wikipedia.org/wiki?curid=2682483", "title": "Pascal Gro\u00df", "text": "Statistiche.\nPresenze e reti nei club.\n\"Statistiche aggiornate al 12 gennaio 2021.\""}
{"id": "2682498", "revid": "287204", "url": "https://it.wikipedia.org/wiki?curid=2682498", "title": "Torneo God\u00f2 1996", "text": ""}
{"id": "2682499", "revid": "287204", "url": "https://it.wikipedia.org/wiki?curid=2682499", "title": "Torneo God\u00f2 1995", "text": ""}
{"id": "2682501", "revid": "287204", "url": "https://it.wikipedia.org/wiki?curid=2682501", "title": "Torneo God\u00f2 1994", "text": ""}
{"id": "2682506", "revid": "1305772", "url": "https://it.wikipedia.org/wiki?curid=2682506", "title": "Le cose cambiano", "text": ""}
{"id": "2682507", "revid": "88740", "url": "https://it.wikipedia.org/wiki?curid=2682507", "title": "Lu", "text": ""}
{"id": "2682510", "revid": "226458", "url": "https://it.wikipedia.org/wiki?curid=2682510", "title": "Placca di Cervera", "text": "La placca di Cervera, tecnicamente \"placca funzionale di Cervera \"(PCF), \u00e8 una placca ortodontica, utilizzata diffusamente in ortodonzia, che ha lo scopo di rimodellare le arcate dentali e favorire un corretto sviluppo dei mascellari.\nDescrizione.\n\u00c8 un dispositivo medico costituito da un bottone palatino (in resina) nel quale sono inseriti un bite metallico anteriore, due passanti in filo che insieme ad un arco vestibolare fanno da sostegno agli scudi laterali (in resina).Svincola le arcate dal contatto occlusale consentendo di ottenere i seguenti effetti:\nL'azione sulle due arcate \u00e8 quella di un buon allineamento e livellamento globale, con diminuzione dell'overbite dentale sia per estrusione dei molari che per intrusione relativa dei frontali. Favorendo un aumento dell'angolo intermascellare contrasta la crescita in antero-rotazione che si avrebbe come conseguenza delle estrazioni.\nIndicazioni.\nLe PCF sono indicate nelle terapie di I, II, III classi in dentatura mista, con morso coperto e meso-ipodivergenza scheletrica. Controindicazioni sono rappresentate dalla presenza di morsi aperti anteriori, dall'eccessiva inclinazione vestibolare degli incisivi e dall'iperdivergenza."}
{"id": "2682512", "revid": "1305887", "url": "https://it.wikipedia.org/wiki?curid=2682512", "title": "Dennis Cobb - Agente SS018", "text": "Dennis Cobb - Agente SS018 \u00e8 un fumetto italiano di spionaggio ideato negli anni sessanta durante il periodo di successo del genere dall'autore Max Bunker e dal disegnatore Magnus, qui alla loro terza collaborazione dopo \"Kriminal\", \"Satanik\" e prima di \"Gesebel\", \"Maxmagnus\" e \"Alan Ford\". La serie anticipa alcune tematiche e ambientazioni che saranno presenti nel successivo Alan Ford.\nBiografia del personaggio e trama.\nDennis Cobb \u00e8 un agente segreto con nome in codice SS018. Di bell'aspetto e aitante, coraggioso e furbo, dotato mezzi tecnologici avanzati che si scontra con nemici tipici del genere come nazisti e spie al servizio di potenze straniere.\nIspirato al James Bond di Ian Fleming \u00e8 un ex-marine sempre pronto all'azione che partecipa ad intricati casi di spionaggio e controspionaggio ottenendo notevoli successi professionali. Fisico atletico e mascella volitiva, carattere spavaldo ed ironico, eccentrico nel look (capelli tagliati alla mohicana) ed elegante nell'abbigliamento, amante delle belle donne che seduce con estrema facilit\u00e0, egli possiede un fornito arsenale di oggetti tecnologicamente avanzati tra cui un orologio con filo di nailon per strangolare i nemici e una penna-pistola che spara proiettili calibro otto. Il diretto superiore di Dennis Cobb - la cui segretaria, Silvia, \u00e8 inevitabilmente innamorata di lui - \u00e8 l'agente SS 015, un tipo grosso e con parrucchino sempre piuttosto irascibile. Entrambi dipendono dal capo della C.I.A., di cui la branca SS (Secret Service) \u00e8 una sottosezione speciale (cfr. il n. 4 \"La setta dei 3 K\"). Alcune vicende che coinvolgono 018 sono di pura fantapolitica, come quella in cui si trova ad affrontare Adolf Hitler e Martin Bormann, sopravvissuti alla caduta di Berlino e intenti a dar vita al Quarto Reich.\nStoria editoriale.\nIl personaggio compare all'interno della collana \"Lex et Justitia\" che subisce nel corso del tempo delle variazioni nella testata che dall'inizile \"Agente SS018\" diventa \"Dennis Cobb - Agente SS018\" dal numero 10 mentre negli ultimi quattro numeri diventa semplicemente \"018 - Dennis Cobb\".\nLa serie \u00e8 pubblicato dall'Editoriale Corno per 41 numeri con periodicit\u00e0 variabili da maggio 1965 a gennaio del 1968. I primi 13 numeri insieme al 23 e al 25 sono disegnati da Magnus su testi dl Max Bunker mentre gli altri sono scritti da Erasmo Buzzacchi e disegnati da Enzo Carretti e Roberto Peroni Corbella. Luigi Corteggi ne disegna tutte le copertine.\nDi seguito sono riportati i numeri, i titoli e le date di uscita di tutti gli albi della serie:\nRistampe.\nUna prima ristampa parziale si ebbe nel 1984 nella collana \"Gli Eroi di Max Bunker\"\nIl secondo numero della collana \"Eureka Graphic Novel\" pubblicata nel 1992, ripropone le prime due storie di Dennis Cobb, con le vignette in bianco e nero, rimpicciolite e rimontate in 8 per pagina.\nNel 1994, in tiratura limitata, su richiesta e senza distribuzione nelle edicole, viene completata la ristampa di tutti i 15 numeri disegnati da Magnus."}
{"id": "2682518", "revid": "984922", "url": "https://it.wikipedia.org/wiki?curid=2682518", "title": "Gevi \u00c7ay\u0131", "text": "Gevi \u00c7ay\u0131 \u00e8 un fiume turco tagliato dalla diga di Patnos. Si trova nella provincia di A\u011fr\u0131. Attraversa la citt\u00e0 di Patnos prima di unirsi al Tigri nel distretto di Patnos nella provincia di A\u011fr\u0131."}
{"id": "2682521", "revid": "287204", "url": "https://it.wikipedia.org/wiki?curid=2682521", "title": "Yes Man (romanzo)", "text": "Yes Man \u00e8 un romanzo autobiografico ed umoristico scritto da Danny Wallace, basata su un anno di vita dell'autore, nel quale scelse di dire \u00abs\u00ec\u00bb a tutte le proposte che gli venissero fatte. Il romanzo \u00e8 stato liberamente adattato nel film del 2008 \"Yes Man\", in cui Jim Carrey interpreta il protagonista Carl.\nTrama.\nDanny Wallace, un giovane produttore freelance londinese di programmi radiofonici per la BBC, prende tre semplici parole pronunciate da uno sconosciuto su un autobus, \u00abDi' pi\u00f9 \"s\u00ec\"\u00bb, come una sfida personale e decide di dire \u00abs\u00ec\u00bb a tutto per un anno. Dice di \u00abs\u00ec\u00bb ai libellisti per la strada, accetta tutte le offerte ricevute per posta o via Internet. Partecipa agli incontri di un gruppo che sostiene che gli alieni abbiano costruito le piramidi d'Egitto, dice di \u00abs\u00ec\u00bb ad ogni invito di visitare altre citt\u00e0 e favorisce la propria carriera dicendo \u00abs\u00ec\u00bb durante le riunioni con i dirigenti."}
{"id": "2682524", "revid": "767487", "url": "https://it.wikipedia.org/wiki?curid=2682524", "title": "Ehlo Huang", "text": ""}
{"id": "2682525", "revid": "908177", "url": "https://it.wikipedia.org/wiki?curid=2682525", "title": "Introbio", "text": "Introbio (\"Intr\u00f6bi\" in dialetto valsassinese) \u00e8 un comune italiano di abitanti della provincia di Lecco in Lombardia, centro storico e capoluogo di mandamento della Valsassina.\nGli uffici comunali si trovano all'interno della Villa Migliavacca.\nIl paese \u00e8 conosciuto per le passeggiate in Val Biandino, dove vi \u00e8 un santuario dedicato alla Madonna della Neve. In localit\u00e0 Daggio, a 1935 metri di quota, vi \u00e8 la principale sorgente, la pi\u00f9 alta d'Europa dopo la fonte Sant'Anna di Vinadio, della ditta Norda, che imbottiglia acque oligominerali.\nL'abitato ha aggregato l'antico villaggio di \"Monte Varrone\".\nIl paese viene citato nel libro \"Italian Alps\" (Londra, 1875) di Douglas William Freshfield, scrittore inglese.\nLa cittadina ha dato i natali allo scultore Carlo Antonio Tantardini e al servo di Dio Felice Tantardini, missionario laico.\nGeografia fisica.\nIdrografia.\nAi fianchi del paese scorrono tre torrenti: la Troggia, l'Acquaduro e il Pioverna, un tempo utilizzati dall'industria siderurgica locale. Nel 1897 Carlo Arrigoni tent\u00f2 di privatizzarne la pesca, ma il comune respinse la richiesta.\nOrigini del nome.\nEsistono diverse teorie sulla provenienza del nome Introbio. Come ha argomentato l'introbiese scrittore Fermo Magni (1874\u20131935), pare che il termine provenga dal latino \"inter vias\", ossia \"tra le vie\", oppure alla pi\u00f9 parlata forma \"in trivio\", cio\u00e8 \"sull'incrocio\"\"\". Infatti il paese era il crocevia delle strade tra le montagne. Secondo Dante Olivieri, scrittore del \"Dizionario di toponomastica lombarda\" (1961), il nome del paese deriverebbe invece da in Trobio, dal latino \"turbidus\", cio\u00e8 \"torbido\". Dal medesimo termine deriverebbero i nomi dei torrenti Trobio e Troggia. Un'ulteriore ipotesi, lega l'origine del toponimo a un arcaico nome di quest'ultimo torrente, \"Trobia\", cosicch\u00e8 il nome \"Introbio\" sarebbe la trasformazione di \"In Trobia\", ossia luogo localizzato lungo il corso del Troggia\"\". Secondo altri potrebbe provenire dal veronese \"intr\u00f2l\", \"sentiero, varco\", oppure essere accostato ad Introzzo, un paese lontano 30\u00a0km. Infine Ottavio Lurati pensa che Introbio derivi dal latino \"intra\", \"la cosa che sta in mezzo\", pi\u00f9 il suffisso \"-\u00f2bi\" o \"-obbio\" in dialetto. Ci\u00f2 significa che il paese \u00e8 interno alla Valsassina.\nStoria.\nEpoca romana e alto medioevo.\nIl paese \u00e8 presente sin dal tempo degli Etruschi e poi dei Romani. A testimonianza di ci\u00f2 sono presenti vari reperti quali oggetti, tombe e mura diroccate di antiche fortezze. I ritrovamenti risalgono a un periodo stimabile tra i secoli V e VI prima di Cristo\"\". Da Introbio, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga. Alla stessa epoca risalgono le prime fortificazioni militari, oggi sopravvissute in una torre situata nel cuore del paese\"\".\nDurante il periodo altomedievale, Introbio faceva parte della Pieve di Primaluna e del Contado di Lecco\"\".\nIl periodo del Ducato di Milano.\nIn et\u00e0 viscontea, gl'introbiesi potettero godere di numerosi privilegi (tra i quali il libero passaggio del ponte sull'Adda a Lecco) da parte dei duchi di Milano, interessati a garantirsi la fedelt\u00e0 da parte dei valsassinesi per via dell'alta concentrazione miniere di piombo, ferro e argento dislocate sul territorio\"\".\nNel XIV secolo Introbio ospitava la sede del governo della Valsassina, dal 1388 dotata di Statuti propri, e del podest\u00e0\"\".\nLa dominazione spagnola.\nNel 1531, dopo la caduta di Milano, il borgo fortificato di Introbio fu assediato dai Grigioni, giunti dalla valle della Troggia.\nIn questo periodo la Valsassina speriment\u00f2 un periodo di grande espansione a causa della maggior richiesta di prodotti in ferro, metallo del quale \u00e8 ricca. A Introbio c'erano due forni: uno presso il Troggia e l'altro nella valle dell'Acquaduro. Dopo circa cinquant'anni s'interruppe l'improvviso progresso economico, ma, contrariamente a Milano, in Valsassina fiorivano altre attivit\u00e0 come commerci ed agricoltura. \nNel 1613 l'introduzione delle mine per l'estrazione del ferro rese necessario costruire una nuova strada che collegasse Introbio e Barzio.\nIntrobio venne, nel 1636, invasa dal francese Enrico II di Rohan, in guerra con gli Spagnoli insediati nell'Italia settentrionale. Il paese divenne poi feudo di Giulio Monti, che ne prese possesso il 3 giugno 1647. Quattro anni dopo egli entr\u00f2 nell'industria del ferro, facendo concorrenza alle famiglie Arrigoni e Manzoni, che fino ad allora ne avevano il monopolio. Nel 1745 un suo discendente fece ampliare fucina e altoforno, che successivamente produssero chiodi e gangheri utilizzati per la costruzione del Teatro alla Scala. Il 1774 segn\u00f2 la fine del feudalesimo a Introbio, con la morte senza eredi dell'ultimo feudatario. \nLa prima dominazione austriaca.\nCon lo smembramento dei domini spagnoli, nel 1714, la Valsassina e Milano furono attribuite agli Asburgo d'Austria. In seguito alle tre guerre di successione, inizi\u00f2 un periodo di pace sotto Maria Teresa grazie al Trattato di Aquisgrana (1748). Nel 1755 ad Introbio vennero assegnati il territorio di Biandino e il monte Verrone. \nNel periodo dell'assolutismo teresiano, venne mandata nei territori del paese la spedizione scientifica di Domenico Vandelli in cerca di nuove risorse naturali. Inoltre fu redatto il catasto di tutto lo Stato Milanese, che port\u00f2 sia ordine nel sistema fiscale sia ulteriori tassazioni sul territorio. Le ventotto comunit\u00e0 della Valsassina vennero divise in 4 squadre dipendenti dal Ducato di Milano. Il consiglio generale era a Introbio.\nInvasione francese ed austriaca.\nDopo la calata dei Francesi, il territorio venne suddiviso in dipartimenti e distretti. Introbio era il capoluogo del Dipartimento della Montagna, che aveva sede a Lecco. Con la restaurazione austriaca, nel 1799, lo stesso fu soppresso e il paese aggregato al Dipartimento III del Lago. Nel 1801 fecero ritorno i napoleonici mettendo Introbio alle dipendenze di Lecco. \nNel 1802 venne aggregato il distretto II di Taceno che, con l'istituzione del Regno d'Italia, tre anni dopo, prese nome di Cantone II di Taceno.\nNel 1808 ad Introbio erano attive sette miniere e una delle tre fonderie della valle. Tuttavia in pochi anni vennero ridimensionate tutte le attivit\u00e0 di filiera a causa della arretratezza tecnologica. Alla seconda dominazione austriaca corrisposero raccolti magri, che spinsero il paese alla coltivazione delle patate. Nel 1817 nel territorio di Introbio si diffuse la febbre petecchiale, che colp\u00ec anche Barzio e Cremeno. Introbio, in seguito alla costruzione di una via lungo il lago tra Lecco e Colico, perse la sua importanza strategica per il commercio. Nonostante la conseguente crisi economica venne aperta nel paese una scuola femminile. Nel 1836 l'intero paese scamp\u00f2 ad un'epidemia di colera. \nSotto il governo austriaco la Valsassina torn\u00f2 sotto Como. Per alcuni anni il capoluogo fu Taceno, per poi tornare Introbio. Nel 1828 il comune entr\u00f2 a far parte del distretto di Bellano. A causa della forte concorrenza, il settore siderurgico croll\u00f2 e il forno fusorio fu chiuso per poi essere smantellato definitivamente nel 1848.\nIl Risorgimento.\nL'Italia unita trova la Valsassina in miseria, tuttavia Introbio era il pi\u00f9 florido di tutti i comuni. \nAgli inizi del Novecento, durante la Prima guerra mondiale, il territorio di Introbio entr\u00f2 a far parte della cosiddetta Linea Cadorna, linea difensiva detta Frontiera Nord organizzata per prevenire la possibile discesa degli Austriaci che, attraverso la Svizzera e al Valtellina, avrebbero potuto aggirare il Fronte Veneto e la chiesa di S. Michele venne adibita a magazzino di munizioni e fieno. \nDurante la Seconda guerra mondiale venne stanziata nel paese la fanteria Brennero. Dopo l'armistizio dell'8 settembre 1943, Introbio divenne meta di soldati sbandati, alcuni dei quali si unirono ai Partigiani. Per reprimere l'attivit\u00e0 di questi, nel 1944 vennero incendiati tutti gli edifici che potevano dar loro rifugio, tra i quali anche la chiesa della madonna di Biandino.\nSimboli.\nLo stemma era gi\u00e0 in uso nel medioevo ed \u00e8 stato ereditato da quello pi\u00f9 antico della Comunit\u00e0 generale della Valsassina, della quale Introbio era capoluogo politico. Rappresenta un leone d'oro passante su un pendio montuoso, forte elemento del panorama introbiese. Al di sopra dell'animale vi sono tre stelle a sei punte, secondo alcuni in riferimento all'antica suddivisione in tre squadre del territorio.\nOggi \u00e8 sede della Comunit\u00e0 montana della Valsassina, Valvarrone, Val d'Esino e Riviera\nCultura.\nScuola.\nNel territorio sono presenti una scuola dell'infanzia, una scuola primaria e una scuola media.\nBiblioteche.\nLa biblioteca comunale \"Giuseppe Arrigoni\" si trova in via Vittorio Emanuele, 14, vicino al Municipio.\nMonumenti e luoghi d'interesse.\nArchitetture religiose.\nCostruita attorno al 1100, contiene un'effige della Madonna in stile bizantino, datata 1100-1200. Nel 1934 fu necessaria la costruzione di un muro e tre arcate per sostenere la struttura iniziale.\nVenne edificata nel 1539 e dotata di messa quotidiana fino a quando, per mancanza di un sacerdote ufficiante, fu fatta chiudere da San Carlo. Fino al 1566, la chiesa fu infatti sede della parrocchia di Introbio\"\". Il 15 agosto 1866, a seguito della legge per la soppressione dei beni ecclesiastici, divenne di propriet\u00e0 dello Stato. Venne poi riscattata dalla famiglia Fumagalli, che successivamente la don\u00f2 alla Chiesa.\ndedicata alla Beata Vergine della Neve, venne costruita fra il 1665 ed il 1669. Nel 1836 gli introbiesi fecero un voto di ringraziamento per essere rimasti incolumi dal colera. In ricordo di tale voto, ogni 5 agosto si celebra una solenne processione che dal paese arriva al santuario e fa ritorno, portando in processione la statua della Madonna. La struttura venne distrutta il 13 ottobre 1944 dalla furia bellica, ma nel medesimo anno gli introbiesi decisero di ricostruita e la nuova chiesa fu inaugurata il 5 agosto 1947.\nSituata al centro di Introbio, \u00e8 la chiesa parrocchiale. Venne disegnata da don Enrico Locatelli in stile neoclassico ed \u00e8 stata costruita alla fine dell'800 e consacrata il 17 ottobre 1897.\nArchitetture militari.\nfu costruita nell'XI secolo ed aveva funzione di torre di avvistamento contro i barbari che spesso invadevano quei territori. La torre faceva parte di un sistema di controllo che comprendeva la rocca di Baiedo e altre fortificaioni della bassa Valsassina. La costruzione, di aspetto tardomedioevale, un tempo affermava il prestigio della famiglia proprietaria e fungeva da guardia delle vie di comunicazione, in particolare la strada del Bitto. Nella prima met\u00e0 del Quattrocento, la torre fu protagonista di una battaglia tra guelfi e ghibellini locali. Nella travatura del tetto sono ancora presenti alcuni proiettili lanciati dai Grigioni, che nel 1531 assaltarono Introbio, venendo scacciati. Un recinto attorno alla struttura serviva per evitare lo scontro corpo a corpo. Questi elementi, che si trovano in tutte le opere difensive del territorio, furono progettate da Leonardo da Vinci, assoldato come ingegnere militare a Milano. Gi\u00e0 propriet\u00e0 Arrigoni, nel Seicento la torre pass\u00f2 nelle mani dei conti Monti e, successivamente, in quelle della casata lecchese degli Amigoni. \nAree naturali.\ncitata da Leonardo da Vinci nel foglio 214 del Codice Atlantico e da Antonio Stoppani in una sua opera.\nArte.\nDipinti civili.\nIl nome dell'opera fa riferimento ai padroni della casa sulla quale si trova, la famiglia Bonacina. L'immagine alpestre rappresenta una coppia di cervi dipinti nel 2005 da Marcello Confortola. Nel 2006 lo stesso artista ha aggiunto un gallo cedrone sotto richiesta del proprietario.\nNel 2006 Marcello Confortola ha realizzato questo dipinto della cascata della Troggia, con annessi una scritta in dialetto locale e un'iscrizione tratta dal Codice Atlantico di Leonardo da Vinci.\nComunit\u00e0 montana.\nFa parte della Comunit\u00e0 Montana della Valsassina."}
{"id": "2682528", "revid": "767487", "url": "https://it.wikipedia.org/wiki?curid=2682528", "title": "Len Shackleton", "text": "Soprannominatosi \"The Clown Prince of Football\" nella sua autobiografia scritta nel 1956, ricopriva il ruolo di ala sinistra.\nInizi\u00f2 la sua carriera calcistica nel 1938 nelle giovanili dell'Arsenal ma il suo contratto fu rescisso nel settembre 1939.\nSi trasfer\u00ec allora nel Bradford Park Avenue dove segn\u00f2 171 reti in 6 anni, attirando l'interesse del Newcastle United che lo acquist\u00f2 per 13.000 sterline.\nNel febbraio 1948 venne acquistato dal Sunderland per 20.500 sterline. Con la maglia dei \"Black Cats\" trascorse 11 anni segnando 101 reti in 348 partite, ma non vinse trofei.\nNell' ha collezionato 5 presenze ed 1 rete tra il 1948 ed il 1954.\nShackleton concluse la carriera nel 1957 a causa di un infortunio e divenne un giornalista."}
{"id": "2682532", "revid": "1346043", "url": "https://it.wikipedia.org/wiki?curid=2682532", "title": "Naoto Takenaka", "text": "La sua carriera nel cinema \u00e8 iniziata nel 1977, \u00e8 sposato con la cantante e attrice Midori Kin\u014dchi."}
{"id": "2682533", "revid": "110157", "url": "https://it.wikipedia.org/wiki?curid=2682533", "title": "Palomar Sky Survey", "text": "Il Palomar Sky Survey, il cui nome completo \u00e8 \"National Geographic Society \u2013 Palomar Observatory Sky Survey\" (NGS-POSS), \u00e8 un catalogo fotografico del cielo notturno realizzato dall'Osservatorio di Monte Palomar tra il 1948 e il 1958, usando il telescopio Schmidt \"Samuel Oschin\" da 1,22 metri di diametro dell'osservatorio. \nStoria.\nIl progetto nacque da un finanziamento concesso dalla National Geographic Society al California Institute of Technology, ed inizi\u00f2 con l'esposizione delle prime lastre in novembre 1948. Furono utilizzate lastre fotografiche da 14 pollici, coprenti una porzione di cielo di 6 \u00b0 per 6\u00b0. Ogni inquadratura venne fotografata usando sia pellicole sensibili al rosso che pellicole sensibili al blu, in modo che i colori originali degli astri venissero meglio registrati. Inizialmente era previsto di fotografare una porzione della volta celesta compresa tra il polo nord astronomico e la latitudine di - 27\u00b0, ma poi si estese la copertura fino a circa 34\u00b0 sud.\nI risultati del lavoro furono pubblicati nel 1958 in una collezione di 1872 stampe fotografiche, ciascuna di formato 14\"x14\". Le fotografie rendevano visibili oggetti celesti fino alla magnitudine apparente 22, permettendo agli astronomi di tutto il mondo di fare innumerevoli studi su di essi.\nNel 1962 la \"Whiteoak Extension\" estese la copertura della volta celeste fino alla latitudine di - 42\u00b0, portando il numero delle fotografie a 1972.\nNei primi anni '70 fu fatta una ristampa di tutte le fotografie nel formato 14\"x17\".\nNel 1986 inizi\u00f2 un lavoro di scannerizzazione delle fotografie per crearne una versione digitale. Il lavoro termin\u00f2 nel 1994 e fu reso disponibile sotto forma di 102 CD-ROM.\nNel 2001 fu reso disponibile su internet un catalogo, facente parte del progetto \"Minnesota Automated Plate Scanner\", comprendente oltre 89 milioni di oggetti celesti provenienti dal catalogo NGS-POSS. Il catalogo \u00e8 stato anche messo in vendita su quattro DVD-ROM."}
{"id": "2682534", "revid": "118031", "url": "https://it.wikipedia.org/wiki?curid=2682534", "title": "Lilian Gish", "text": ""}
{"id": "2682535", "revid": "203463", "url": "https://it.wikipedia.org/wiki?curid=2682535", "title": "Palomar Observatory Sky Survey", "text": ""}
{"id": "2682536", "revid": "1442080", "url": "https://it.wikipedia.org/wiki?curid=2682536", "title": "Grammatica ad attributi", "text": "In teoria dei linguaggi formali, una grammatica ad attributi \u00e8 una grammatica formale che associa un significato alle regole di produzione. \u00c8 un'estensione del formalismo delle grammatiche libere dal contesto, ed ha applicazioni in informatica, in particolare \u00e8 usata nella traduzione di un programma guidata dalla sintassi.\nDescrizione.\nOgni simbolo pu\u00f2 avere uno o pi\u00f9 attributi, ciascuno dei quali \"contiene\" un valore, analogamente alle variabili di un linguaggio di programmazione imperativo. Ad ogni regola di produzione \u00e8 possibile associare una o pi\u00f9 operazioni, dette \"azioni semantiche\"; le azioni semantiche possono anche leggere e modificare i valori degli attributi. La sequenza delle azioni semantiche associata ad una regola di produzione \u00e8 detta \"regola semantica\".\nIl valore di un attributo rappresenta il significato che si intende associare a un certo simbolo. Il valore \u00e8 calcolato dalle azioni semantiche esattamente come un programma calcola il risultato di una computazione. I valori calcolati possono essere usati per qualunque tipo di elaborazione.\nPer esempio, si consideri una grammatica che definisce le espressioni booleane con i terminali vero e falso e gli operatori AND, NAND. Si pu\u00f2 associare un attributo ad ogni simbolo, e calcolare con le azioni semantiche i valori degli attributi dei simboli non terminali, svolgendo le operazioni logiche analoghe a quelle individuate dalle produzioni:\nIl valore dell'intera espressione \u00e8 nell'attributo associato all'intera espressione booleana.\nLe grammatiche ad attributi possono essere usate anche per tradurre l'albero sintattico direttamente in codice macchina.\nUn punto di forza delle grammatiche ad attributi \u00e8 che possono trasportare informazioni da qualsiasi parte nell'albero astratto della sintassi da qualsiasi altra parte, in una maniera controllata e formale.\nAttributi sintetizzati ed ereditati.\nGli attributi sono divisi in due gruppi: attributi sintetizzati ed ereditati. Gli attributi sintetizzati sono i risultati delle regole di valutazione degli attributi, e possono inoltre utilizzare i valori degli attributi ereditati. Gli attributi ereditati sono passati secondo un cammino discendente a partire dai nodi genitori.\nIn alcuni approcci, gli attributi sintetizzati sono usati per passare informazioni semantiche su per l'albero di parsing, mentre gli attributi ereditati servono a passare l'informazione semantica gi\u00f9 e oltre.\nPer esempio, quando si costruisce un tool per la traduzione dei linguaggi, come ad esempio un compilatore, pu\u00f2 essere usata per assegnare valori semantici ai costrutti sintattici.\nInoltre, \u00e8 possibile convalidare controlli semantici associati con una grammatica, rappresentando le regole di un linguaggio non esplicitamente impartite dalla sintassi."}
{"id": "2682537", "revid": "767487", "url": "https://it.wikipedia.org/wiki?curid=2682537", "title": "Jason Hsu", "text": "\u00c8 conosciuto anche nelle Filippine per aver interpretato il ruolo del \"Cyborg 5566\" in un episodio di una serie televisiva locale, intitolata \"Captain Barbell\"."}
{"id": "2682539", "revid": "1318658", "url": "https://it.wikipedia.org/wiki?curid=2682539", "title": "Port forwarding", "text": "Nelle reti informatiche il port forwarding \u00e8 l'operazione che permette il trasferimento dei dati (\"forwarding\") da un computer ad un altro tramite una specifica porta di comunicazione.\nQuesta tecnica pu\u00f2 essere usata per permettere ad un utente esterno di raggiungere un host con indirizzo IP privato (all'interno di una LAN) mediante una porta dell'IP pubblico dello stesso. Per eseguire questa operazione si ha bisogno di un router in grado di eseguire una traduzione automatica degli indirizzi di rete, detta NAT.\nDescrizione.\nQuesto permette a computer esterni di connettersi a uno specifico computer della rete locale, a seconda della porta usata per la connessione.Ad esempio:\nNei sistemi Linux, il \"port forwarding\" pu\u00f2 essere realizzato tramite il sistema netfilter/iptables. Per tale sistema sar\u00e0 necessario modificare la tabella \"nat\" aggiungendo l'obiettivo DNAT alla catena PREROUTING, e l'obiettivo SNAT alla catena POSTROUTING.\nOperativamente, l'utente dal \"browser\" del proprio PC con un indirizzo \"http:// \"IP del router\"\" accede alle opzioni di configurazione del router, nel quale dichiara una sincronizzazione fra una porta del router e la corrispondente nel proprio PC. \nAd esempio nei programmi di file sharing, si potranno dichiarare le porte TCP1, UDP2, TCP3 (per l'accesso remoto). Le tre porte andranno impostate nel PC come predefinite per i protocolli TCP e UDP, e per l'accesso da remoto; nel \"router\" in una scheda per il \"port forwarding\" si dovranno inserire una \"start port\" del router e una \"end port\", quella del PC, che saranno sincronizzate.\nPerch\u00e9 il router riconosca il computer, \u00e8 necessario creare un indirizzo IP statico. L'utente deve configurare sul PC l'ip del router come gateway predefinito, nel router sceglie un indirizzo IP fra quelli disponibili, nella configurazione del router trascrive l'IP scelto nell'elenco degli IP statici e vi aggiorna di conseguenza il range IP degli indirizzi disponibili.\nFisicamente l'indirizzo IP del computer a cui accedere tramite reindirizzamento di una porta sar\u00e0 espresso come IP:numero porta (ad esempio 192.168.1.1:4421)."}
{"id": "2682546", "revid": "422900", "url": "https://it.wikipedia.org/wiki?curid=2682546", "title": "Takenaka Naoto", "text": ""}
{"id": "2682548", "revid": "300067", "url": "https://it.wikipedia.org/wiki?curid=2682548", "title": "Nenad \u010canak (cestista)", "text": ""}
{"id": "2682551", "revid": "293377", "url": "https://it.wikipedia.org/wiki?curid=2682551", "title": "Rodney Marsh", "text": "Carriera.\nSoprannominato \"HMS Rodney\", in carriera ha giocato in Inghilterra, Irlanda e Stati Uniti.\nCon la nazionale di calcio dell'Inghilterra ha collezionato 9 presenze e 1 rete tra il 1971 e il 1973.\nDopo una breve carriera da allenatore, in cui guid\u00f2 i New York United, i , con cui vinse l'American Soccer League 1981, ed il Tampa Bay Rowdies, \u00e8 diventato un commentatore televisivo sportivo, lavorando undici anni per Sky Sports."}
{"id": "2682554", "revid": "1915706", "url": "https://it.wikipedia.org/wiki?curid=2682554", "title": "Oxaliplatino", "text": "L'oxaliplatino \u00e8 un agente chemioterapico antineoplastico in grado di interferire con tutte le fasi del ciclo cellulare legandosi al DNA attraverso la formazione di legami crociati tra filamenti complementari. \u00c8 un analogo di terza generazione del platino (derivato diaminocicloesanico) analogo al cisplatino.\nFarmacodinamica.\nL'oxaliplatino \u00e8 un agente alchilante in grado di legarsi ai filamenti di DNA provocando alterazioni che innescano l'apoptosi. \u00c8 in grado di interferire con il ciclo cellulare in maniera non specifica (CCNS) e, allo stesso modo del cisplatino, l'oxaliplatino lega preferenzialmente l'azoto in posizione 7 della guanina, bench\u00e9 possa legarsi anche con citosina ed adenosina.\nImpiego clinico.\nL'oxaliplatino \u00e8 attivo nei confronti di un vasto numero di neoplasie solide. In particolare, viene utilizzato nelle neoplasie che hanno acquisito resistenza al cisplatino e al carboplatino. \u00c8 perci\u00f2 attivo verso\nL'oxaliplatino viene utilizzato anche per il trattamento di seconda linea del cancro del colon-retto metastatizzato dopo il fallimento della terapia con l'associazione fluorouracile-leucovorin-irinotecano. Il trattamento di prima linea per il cancro colorettale viene riservato ai casi di metastasi epatiche che potrebbero essere resecate dopo trattamento.\nTossicit\u00e0.\nAllo stesso modo del cisplatino, viene considerata una tossicit\u00e0 acuta e una tossicit\u00e0 ritardata. Del primo gruppo fanno parte la mielodepressione, nausea, vomito e disestesie laringo-faringee. Una tipica tossicit\u00e0 del oxaliplatino \u00e8 di tipo neurologico, con neuropatia periferica scatenata dal freddo, di tipo cumulativo ma comunque reversibile. La mielodepressione deve essere controllata attraverso analisi emocromocitometriche e l'impiego di farmaci mielostimolanti. La nausea e il vomito possono essere controllati attraverso farmaci antiemetici."}
{"id": "2682556", "revid": "1305772", "url": "https://it.wikipedia.org/wiki?curid=2682556", "title": "Etar Veliko T\u0103rnovo", "text": "Con Etar Veliko T\u0103rnovo ci si riferisce, comunemente, alla squadra di calcio principale di Veliko T\u0103rnovo, dalla prima fondazione nel 1924, quale compagine rappresentativa dell'intera citt\u00e0. Nel corso degli anni, per eredit\u00e0 calcistica, la locuzione \u00e8 stata riferita a:"}
{"id": "2682565", "revid": "53508", "url": "https://it.wikipedia.org/wiki?curid=2682565", "title": "World Grand Champions Cup", "text": ""}
{"id": "2682567", "revid": "287204", "url": "https://it.wikipedia.org/wiki?curid=2682567", "title": "Ciclofosfamide", "text": "La ciclofosfamide \u00e8 un agente chemioterapico alchilante biscloroetileaminico in grado di interferire con il ciclo cellulare di cellule in attiva fase di crescita o a riposo.\nFarmacocinetica e farmacodinamica.\nLa ciclofosfamide pu\u00f2 essere assunta per via orale o per via parenterale. \u00c8 un profarmaco inattivo fino alla conversione da parte di un'ossidasi epatica P450 dipendente in 4-idrossiciclofosfamide (metabolita attivo). Questo composto pu\u00f2 essere ulteriormente trasformato in 4-chetociclofosfamide, principale metabolita inattivo. La 4-idrossiciclofosfamide \u00e8 inoltre in equilibrio con un altro composto, ugualmente attivo, chiamato aldofosfamide, catabolizzata in carbossifosfamide (inattiva) attraverso l'aldeide ossidasi mitocondriale. L'aldofosfamide viene dunque trasportata dal torrente ematico nei tessuti sani e neoplastici dove, per scissione non enzimatica, si trasforma in acroleina e fosforamide mostarda, due agenti citotossici.\nI vari composti attivi e citotossici esplicano la loro azione legandosi all'azoto 7 e all'ossigeno 6 della guanina e in misura minore all'adenina (azoto 1 e 3) e alla citosina (azoto 3). La guanina alchilata perde affinit\u00e0 per la citosina e tende a legarsi con la timina formando coppie aberranti; il sistema di riparazione cellulare porta dunque all'escissione della guanina (depurinazione) con conseguenti alterazioni genomiche che innescano l'apoptosi. Questi composti sono inoltre in grado di interagire con il desossiribosio e i fosfati che costituiscono l'impalcatura del DNA.\nImpiego clinico.\nLa ciclofosfamide \u00e8 l'agente alchilante pi\u00f9 diffusamente utilizzato. Bench\u00e9 possieda attivit\u00e0 antineoplastica e venga spesso utilizzato quindi per la cura dei tumori (particolarmente efficace risulta nelle forme di cancro che coinvolgono il sistema immunitario), trova il suo maggiore impiego nelle malattie autoimmuni come potentissimo farmaco immunosoppressore. Viene infatti utilizzato per\nA dosi elevate (pi\u00f9 di 120 mg/kg in infusione endovenosa per diversi giorni) pu\u00f2 essere inoltre in grado di indurre tolleranza specifica verso nuovi antigeni.\nLa ciclofosfamide \u00e8 stata sperimentata anche nella cura della sclerosi laterale amiotrofica.\nTossicit\u00e0.\nGli effetti avversi pi\u00f9 comuni associati con l'impiego di ciclofosfamide sono"}
{"id": "2682569", "revid": "113210690", "url": "https://it.wikipedia.org/wiki?curid=2682569", "title": "Indennit\u00e0 di disoccupazione ordinaria", "text": "La indennit\u00e0 di disoccupazione ordinaria \u00e8 un tipo di indennit\u00e0 di disoccupazione prevista dal diritto del lavoro.\nGeneralmente spetta ai lavoratori che si trovino senza lavoro per licenziamento, termine del contratto di lavoro o sospensione dell'attivit\u00e0 lavorativa lavoro.\nNel mondo.\nGermania.\nIl sussidio di disoccupazione aveva una durata complessiva di tre anni. Dopo un primo anno con l\"'Arbeitslosengeld\" (AG1), il sussidio subiva una prima riduzione di un anno (AG2), fino ad un ammontare di circa 700 euro al mese per il terzo anno (\"Sozialhilfe\" o aiuto sociale). A partire dal 2001, dopo la riforma del Governo Schroeder, il sussidio di disoccupazione \u00e8 stato ridotto ad un anno, rinnovabile per un secondo a date condizioni.\nIl sussidio \u00e8 erogato da centri per l'impiego, e viene annullato se il disoccupato non accetta il lavoro che gli pu\u00f2 essere proposto ogni due mesi. i tratta di impieghi non soggetti al salario minimo, in genere per 15 ore settimanali, pagati intorno ai 400 euro mensili, importo nei rapporti di lavoro che \u00e8 esente da tasse, contributi pensionistici e copertura antinfortunistica.\nItalia.\nStoria.\nIl primo schema di assicurazione obbligatoria e mutualistica contro la disoccupazione involontaria in favore dei lavoratori venne introdotto in Italia con il Regio Decreto-Legge n. 2214 del 1919, conv. da Legge n. 473 del 1925. Con questa norma l'Italia fu il secondo paese europeo ad istituire una tutela di tipo assicurativo-mutualistico obbligatoria contro la disoccupazione involontaria. Il primo paese fu invece il Regno Unito di Gran Bretagna e Irlanda il quale istitu\u00ec la sua assicurazione obbligatoria contro la disoccupazione nel 1911. \nIn un primo momento l'assicurazione obbligatoria contro la disoccupazione era amministrata dagli stessi organi che gestivano i servizi pubblici di collocamento e avviamento al lavoro. Essi si articolavano in una Commissione centrale per il collocamento e la disoccupazione, in una Giunta esecutiva centrale per il collocamento e la disoccupazione e nelle Giunte provinciali per il collocamento e la disoccupazione; queste istituzioni erano formate da rappresentanti dei datori di lavoro, rappresentanti dei prestatori di lavoro e delle pubbliche amministrazioni del Regno e/o provinciali. La legge consentiva al Governo del Re d'Italia l'istituzione di gestioni separate per le varie categorie professionali o locali e di ammettere alla tutela delle giunte per il collocamento e la disoccupazione le assicurazioni mutue contro la disoccupazione gi\u00e0 istituite precedentemente all'entrata in vigore del Regio Decreto-Legge n. 2214 del 1919 in virt\u00f9 di accordi tra imprese e lavoratori. \nIl Regio Decreto n. 3158 del 1923 separ\u00f2 invece i servizi di collocamento dalla gestione dell'associazione obbligatoria contro la disoccupazione, affidando quest'ultima alla Cassa Nazionale delle Assicurazioni Sociali (CNAS) la quale gestiva anche l'assicurazione di vecchiaia e invalidit\u00e0 e, dal 1927, anche la nuova assicurazione obbligatoria contro la tubercolosi. \nIl Regio Decreto-Legge n. 1827 del 1935, conv. da Legge n. 1155 del 1936 riordin\u00f2 la disciplina delle assicurazioni sociali e abol\u00ec la Cassa Nazionale di Maternit\u00e0 affidando la gestione dell'assicurazione di maternit\u00e0 per le lavoratrici alla CNAS. Anche il Regio Decreto-Legge n. 636 del 1939, conv. da Legge n. 1272 del 1939 ritocc\u00f2 la normativa dell'assicurazione contro la disoccupazione involontaria e altre assicurazioni sociali. Il primo importante intervento legislativo successivo al periodo fascista fu invece la Legge n. 264 del 1949 sull'avviamento al lavoro e la disoccupazione involontaria. \nNegli anni la Cassa Nazionale delle Assicurazioni Sociali cambi\u00f2 nome in Istituto Nazionale Fascista della Previdenza Sociale e infine in Istituto Nazionale della Previdenza Sociale (INPS). \nNormativa.\nIl lavoratore deve comunicare immediatamente:\nRequisiti.\nPer ottenerla bisogna essere assicurati all'INPS da almeno due anni e avere almeno 52 contributi settimanali per la disoccupazione nel biennio precedente la data di cessazione del rapporto di lavoro.\nNon spetta ai lavoratori che si dimettano volontariamente, a meno che non si tratti di dimissioni per giusta causa (mancato pagamento della retribuzione, molestie sessuali, variazioni peggiorative delle mansioni ecc.).\nDurata ed importo.\nLa durata dell'indennit\u00e0 di disoccupazione \u00e8 di 8 mesi per i lavoratori fino a 49 anni e 12 per coloro che hanno superato i cinquanta anni di et\u00e0. L'importo \u00e8 calcolato in base alla retribuzione percepita nei due anni precedenti la cessazione del rapporto di lavoro, nei limiti di un importo massimo mensile lordo, stabilito per legge.\nPer il 2009 l'importo massimo \u00e8 di \u20ac 886,31 elevato a \u20ac 1.065,26 per i lavoratori che possono far valere una retribuzione mensile lorda superiore a \u20ac 1.917,48. La percentuale di indennizzo \u00e8 pari al 60% della media delle ultime tre mensilit\u00e0 per i primi 6 mesi, al 50% per il settimo e l'ottavo mese e al 40% per i mesi successivi fino al dodicesimo per i lavoratori ultra cinquantenni.\nTermini per la presentazione.\nIl trattamento si interrompe quando il lavoratore:\nPagamento.\nL'indennit\u00e0 pu\u00f2 essere riscossa:\nNel caso di accredito in conto corrente bancario o postale devono essere indicati anche gli estremi dell'ufficio pagatore presso cui si intende riscuotere la prestazione, nonch\u00e9 il codice IBAN."}
{"id": "2682572", "revid": "124489797", "url": "https://it.wikipedia.org/wiki?curid=2682572", "title": "Ponte di Glienicke", "text": "Il ponte di Glienicke (in tedesco: \"Glienicker Br\u00fccke\") \u00e8 un ponte stradale di Berlino che supera il fiume Havel collegando le citt\u00e0 di Potsdam e di Berlino; prende il nome dal centro abitato di Klein Glienicke, che si trova poco distante.\nStoria.\nIniziato nel 1904, fu completato nel 1907. Distrutto nel corso della seconda guerra mondiale, fu ricostruito nell'immediato dopoguerra e riaperto al pubblico nel 1949 con il nome di \"ponte dell'Unit\u00e0\". Nel 1961 fu chiuso al traffico, essendo posto sulla linea di demarcazione fra Berlino Ovest e la Germania Est e alle due estremit\u00e0 del ponte furono collocati due posti di controllo dei militari delle due parti. Con la caduta del muro di Berlino fu definitivamente riaperto al transito il 10 novembre 1989. Il manufatto \u00e8 conosciuto soprattutto con il soprannome di \"ponte delle spie\", in quanto durante il periodo della guerra fredda fu il luogo in cui avvennero alcuni scambi di spie concordati fra la NATO e il Patto di Varsavia.\nIl \"ponte delle spie\".\nL'Unione Sovietica e gli Stati Uniti d'America, durante il periodo della guerra fredda, usarono per molto tempo il ponte per scambiarsi le rispettive spie prigioniere e per questo motivo il ponte fu soprannominato il \"ponte delle spie\". Era un ponte speciale, in quanto era di solo controllo sovietico sul lato della DDR e non vi erano truppe tedesco orientali, a differenza degli altri checkpoint.\nIl primo scambio di prigionieri avvenne il 10 febbraio 1962. Il colonnello Rudo\u013ef Abe\u013e, nota spia russa, fu liberato in cambio del pilota statunitense Francis Gary Powers, catturato in Unione Sovietica dopo essere stato abbattuto nel 1960 con il proprio aereo Lockheed U-2 durante una missione di spionaggio nei cieli russi, e dello studente statunitense Frederic Pryor. Un altro scambio avvenne l'11 giugno 1985, quando furono liberati 23 agenti operanti per i servizi segreti statunitensi in cambio dell'agente polacco Marian Zacharski e di altre tre spie sovietiche catturate in Occidente.\nL'ultimo scambio avvenne l'11 febbraio 1986 e fu l'unico reso pubblico a seguito di un servizio delle televisioni occidentali. Anatolij \u0160\u010daranskij, noto prigioniero politico russo, e tre agenti dei servizi occidentali furono scambiati con Karl Koecher ed altre quattro spie del KGB.\nNella cultura di massa.\nIl ponte di Glienicke compare in una serie di racconti ambientati nella guerra fredda: \u00e8, ad esempio, il luogo in cui si svolge la scena finale di \"Tutti gli uomini di Smiley\", in cui Karla si consegna ai servizi segreti britannici.\nLo stesso autore lo aveva citato altre volte: dal suo romanzo \"Funerale a Berlino\", nel 1966, era stato tratto il film britannico di spionaggio, con l'attore Michael Caine che lo attraversa. [In questa frase ci sono due errori: il romanzo \"Tutti gli uomini di Smiley\", citato nella frase precedente, \u00e8 di John Le Carr\u00e9; il romanzo \"Funerale a Berlino\" \u00e8 di Len Deighton. Nel film omonimo, tratto dal romanzo, l'attore Michael Caine, che interpreta il ruolo del protagonista, non attraversa il ponte, \u00e8 invece il finto funerale, quello cui fa riferimento il titolo, ad attraversarlo.] \nIl ponte \u00e8 presente anche nel film di Steven Spielberg \"Il ponte delle spie\" girato nel 2015.\nInoltre,sul ponte \u00e8 stato girato lo spot \"Pizza Ristorante\" di Cameo/Dr.Oetker nel 2000, spot che \u00e8 andato in onda fino al 2012."}
{"id": "2682574", "revid": "21880", "url": "https://it.wikipedia.org/wiki?curid=2682574", "title": "Dactylorhiza maculata maculata", "text": ""}
{"id": "2682577", "revid": "28281758", "url": "https://it.wikipedia.org/wiki?curid=2682577", "title": "Trib\u00f9 israelitiche", "text": ""}
{"id": "2682578", "revid": "404449", "url": "https://it.wikipedia.org/wiki?curid=2682578", "title": "Sommocolonia", "text": "Sommocolonia \u00e8 una frazione del comune italiano di Barga, nella provincia di Lucca, in Toscana.\n\u00c8 situata a circa 710\u00a0m s.l.m., sopra un'altura antistante il capoluogo comunale.\nStoria.\nAntico avamposto romano, divenne uno dei comuni strategicamente pi\u00f9 importanti nello scacchiere delle guerre cinquecentesche. Sommocolonia dominando la vallata barghigiana e potendo contare su una fortificazione turrita a doppia cinta (ancora parzialmente visibile) \u00e8 stata fondamentale per il controllo di una delle vie commerciali pi\u00f9 importanti da e per l'Emilia-Romagna.\nLa storia dell'autonomia sommocolona si conclude nel 1530 quando, nell'ambito della guerra con Barga, il comune capitola dopo mesi di battaglie venendo quasi raso al suolo. In questo frangente si distingue il Capitano Matteo di Pieruccio de' Medici detto Capitan Galletto, per numerose operazioni di guerra e guidando addirittura l'assalto dell'esercito contro la citt\u00e0 di Barga.\nDurante la seconda guerra mondiale, il 26 dicembre del 1944 Sommocolonia fu teatro dell'\"Operazione Wintergewitter\", una limitata offensiva condotta sulla Linea Gotica dalle forze italo-tedesche contro le truppe statunitensi (92\u00aa Divisione \"Buffalo\"), appoggiate dai partigiani della XI zona.\nCi furono oltre 150 caduti tra le forze alleate (tra cui John Robert Fox, insignito della medaglia d'onore statunitense) e 7 vittime tra i civili, ed oltre il 50% degli edifici furono distrutti dai bombardamenti.\nL'ultima grande bomba sganciata da un aereo statunitense fu rinvenuta inesplosa nei pressi della Rocca negli anni '80.\nGli ultimi ordigni, due bombe a mano americane Mk2, sono state rimosse e fatte brillare nel luglio del 2009, presso la localit\u00e0 \"Campeglio\".\nNel gennaio del 2009 una grande frana ha interessato la parte sud del paese, mettendo in serio pericolo la stabilit\u00e0 di 4 abitazioni e della Rocca, nonch\u00e9 l'interruzione della Via al Monte, che circonda il castello.\nI lavori di ripristino della viabilit\u00e0 compromessa e della stabilit\u00e0 delle abitazioni sono iniziati quasi subito.\nIl 19 febbraio del 2010, una rappresentanza di soldati americani della base di Camp Darby (PI), ha visitato il paese e i luoghi della battaglia del Natale 1944. Successivamente sono stati ospitati dal locale Comitato paesano per un rinfresco e una visita al piccolo ma molto curato Museo che raccoglie il materiale bellico rinvenuto e la memoria collettiva di Sommocolonia.\nIl 6 luglio 2010 il C.le Richard Neumeister del 4\u00ba Battaglione Alpino, che sferr\u00f2 l'attacco su Sommocolonia il 26 dicembre del 44 in occasione della operazione \"Temporale d'Inverno\", ha chiesto di visitare il paese e il piccolo Museo, accompagnato dalla famiglia. Giunto sul posto, nel rivedere quei luoghi, ha pianto.\nSuccessivamente numerose delegazioni di soldati americani proveniente dalla vicina base americana di Camp Darby, si sono recati a Sommocolonia per visitare i luoghi della battaglia.\nSociet\u00e0.\nEvoluzione demografica.\nDensamente popolato fino al XIX secolo, nei primi anni del Novecento ha subito un importante fenomeno di emigrazione verso la Scozia, ne sono testimonianza le numerose famiglie di oltremanica, discendenti di questi emigranti sommocoloni e barghigiani, che d'estate villeggiano in zona, spesso proprio nelle abitazioni ereditate.\nNel dopoguerra il paese si \u00e8 progressivamente spopolato fino ad arrivare sotto la soglia dei 50 abitanti.\nD'estate \u00e8 meta di numerosi villeggianti. In particolare essendo Barga un'exclave religiosa della Diocesi di Pisa in Provincia di Lucca, spesso vengono a effettuare brevi ritiri spirituali, i giovani delle varie parrocchie di Pisa.\nNell'estate 2011 la locale Associazione Ricreativa Sommocolonia, recentemente costituita, ha provveduto alla ristrutturazione dei locali della canonica, che permettono di ospitare i ragazzi della diocesi di Pisa nei campeggi estivi.\nMonumenti e luoghi d'interesse.\nIl paese si presenta come un borgo compatto di case in pietra, stretto intorno alla sommit\u00e0 dell'altura, dove si trovano i monumenti pi\u00f9 importanti: la chiesa di San Frediano, distrutta dai bombardamenti e ricostruita nel dopoguerra, e il castello, anch'esso danneggiato durante la seconda guerra mondiale.\nSu di un muro, adiacente alla chiesa, \u00e8 murata una pietra arenaria, corrosa dal tempo; riporta un'iscrizione latina, in parte illeggibile, che ricorda il lavoro di riparazione ed abbellimento di due locali che si trovavano ai lati della Chiesa romanica originale, sul lato sinistro. Distrutti dal bombardamento del 26-27 dicembre 1944, insieme alla chiesa, ne \u00e8 stato ricostruito solo uno, che i paesani chiamano \"il capannone\", una struttura ad una falda appoggiata al muro laterale e al fianco sinistro della chiesa, per utilizzo di supporto religioso, sacrestia, riunioni per i laici ecc.\nAl locale soprastante si accedeva tramite una scaletta esterna che conduceva anche \"agli organi\", cio\u00e8 in fondo alla chiesa in alto, nel posto riservato all'organo a canne. Questo secondo locale, che serviva da magazzino, non \u00e8 stato ricostruito. La pietra iscritta, a detta di alcuni paesani, era sistemata originariamente all'esterno del muro centrale delle due stanze suddette, ed \u00e8 stata estratta dalle macerie e poi murata sul grande muraglione a destra sotto il campanile, questa un'attendibile ricostruzione:\nQUESTE STANZE, RICOSTRUITE E DECORATE CON GRANDISSIMO GUSTO, IL NOBILE LUCA MARCHINI, PERSONA ATTIVA E AMANTE DELLA BELLEZZA, NELL'ANNO 1755 SI ATTIV\u00d2 PERCH\u00c9 FOSSERO SEMPRE FREQUENTATE E MIRABILMENTE CONSERVATE.\nNella parte a nord del paese si trova un oratorio dedicato a San Rocco; contrapposta si pu\u00f2 ancora facilmente vedere la vecchia dogana.\nLungo la mulattiera verso Barga, nella localit\u00e0 \"Le Fonti\", si trova inoltre una cappellina votiva.\nPer la sua posizione elevata si gode un panorama che spazia dal gruppo delle Panie, all'Appennino tosco-emiliano (Monte Giovo, Omo, Romecchio e Rondinaio).\nNei campi sottostanti il paese, si pu\u00f2 individuare facilmente il gigantesco castagno dalla circonferenza di ben 9 m, denominato il \"Cesarucco\".\nInfrastrutture e trasporti.\nIl paese \u00e8 collegato al capoluogo comunale da una strada asfaltata, costruita dal Ministero delle Opere Pubbliche nel '56, e da un'antica mulattiera denominata Via Regia, che collegava Barga con Sant'Anna Pelago, Emilia e Romagna attraverso il passo del Saltello, oggi utilizzata come percorso escursionistico"}
{"id": "2682581", "revid": "1543377", "url": "https://it.wikipedia.org/wiki?curid=2682581", "title": "Fondazione Ugo e Olga Levi", "text": "La Fondazione Ugo e Olga Levi di Venezia \u00e8 una fondazione culturale fondata il 14 febbraio 1962 con atto di donazione di Ugo Levi in omaggio alla volont\u00e0 della moglie Olga Brunner e in ricordo della comune passione per gli studi musicali.\nLa fondazione per statuto ha sede in palazzo Giustinian Lolin, sul Canal Grande, opera giovanile di Baldassarre Longhena.\nLa Fondazione Levi si \u00e8 occupata di ricerche musicali inventariando e schedando fondi musicali, con lo scopo di creare una banca dati della musica della regione del Veneto, mentre periodicamente organizza seminari e convegni rivolti allo studio di particolari tematiche connesse con l'area mediterranea. L'organizzazione dell'attivit\u00e0 \u00e8 affidata ad un comitato scientifico che ha visto come suoi presidenti Giulio Cattin, Antonio Lovato e Luisa Zanoncelli.\nLa biblioteca \"Gianni Milner\".\nLa biblioteca \u00e8 nata per volont\u00e0 testamentaria di Ugo Levi e Olga Brunner Levi nel 1962 e nel 2008 \u00e8 stata intitolata a Gianni Milner, storico presidente della fondazione.\nIl patrimonio della biblioteca, specializzata nel settore musicale, \u00e8 costituito da: un nucleo originario di spartiti e partiture ottocenteschi e novecenteschi di propriet\u00e0 dei fondatori; manoscritti musicali ed edizioni musicali a stampa risalenti al periodo dal primo Cinquecento alla fine del Settecento; disegni e ritratti di musicisti; libretti d'opera; testi musicologici e storico-musicali, con specifiche sezioni dedicate al Medioevo, al Rinascimento e al Barocco, alla musica policorale, alla musica per film e all'etnomusicologia.\nDal 1988 la Fondazione Levi conserva nei propri depositi il fondo della cappella musicale della basilica di San Marco, trasferito dalla precedente sede dell'ex convento di Sant'Apollonia. Il fondo, per essere ordinata, catalogato e reso fruibile al pubblico. Il fondo di propriet\u00e0 della Procuratoria della Basilica veneziana comprende pi\u00f9 di 4200 composizioni musicali.\nPer donazione, lascito o acquisto il patrimonio si \u00e8 arricchito di vari fondi archivistico-librari fra i quali si segnalano: il fondo Guido Bianchini (sinfonie settecentesche), i fondi Angelo Sullam e Gino Voltolina (libretti d'opera), il fondo Mario Labroca (musica manoscritta e a stampa del XX secolo), il fondo Giorgio Magrini (circa mille edizioni di musica da camera del Novecento), il fondo Alfredo Ceccherini (musica per banda), il fondo Elio Borsetto (oltre duemila e duecento incisioni in vinile di musica jazz), il fondo del compositore Sante Zanon, i fondi del compositore Giovanni Tebaldini, dei cantanti lirici Gianni Guidetti (circa duecento programmi di sala di teatri italiani ed europei) e Ginevra Vivante, i fondi dei musicisti Virginia Bronzini (musica per pianoforte), il fondo Safred (studi sugli strumenti ad arco), del critico Guido Piamonte e del musicologo Giuseppe Massera (critica musicale, musicologia e storia della teoria musicale)."}
{"id": "2682589", "revid": "599013", "url": "https://it.wikipedia.org/wiki?curid=2682589", "title": "Albert Cadwell", "text": "Carriera.\nClub.\nDal 1923 al 1933 ha giocato con la maglia del West Ham United, segnando 1 rete in 272 partite giocate, dopo una breve esperienza al Nunhead."}
{"id": "2682590", "revid": "640277", "url": "https://it.wikipedia.org/wiki?curid=2682590", "title": "Washington", "text": "Washington D.C. (: ; in inglese ) \u00e8 la capitale degli Stati Uniti d'America, con una popolazione di abitanti ( abitanti nell'area metropolitana). Si trova sulla costa orientale degli Stati Uniti d'America a circa dal mare, a sud dello stato del Maryland, a nord dello stato della Virginia e a circa a sud di New York. \nLa citt\u00e0 di Washington coincide territorialmente e politicamente con il Distretto di Columbia (in inglese: \"District of Columbia\", in sigla D.C., distretto federale previsto dalla Costituzione dell'Unione e formalizzato dal \"District of Columbia Organic Act\" del 1801), di cui \u00e8 parte integrante. Infatti, mentre in origine il distretto comprendeva le contee di Washington (donata dallo stato del Maryland) e Alexandria (donata dallo stato della Virginia), in seguito a un referendum del 1846 quest'ultima \u00e8 tornata allo stato della Virginia e ha cambiato nome in Contea di Arlington.\nDi conseguenza con il \"District of Columbia Organic Act\" del 1871, il Congresso ha ufficialmente soppresso la contea di Washington, che comprendeva l'attuale citt\u00e0 di Washington, sottoponendo l'intero territorio dapprima a un unico governatore di nomina presidenziale, poi, dal 1845, a un triumvirato composto da due politici e un ingegnere. Da quel momento la \"Citt\u00e0 di Washington\" e il \"Distretto di Columbia\" divennero la stessa entit\u00e0, condividendo la personalit\u00e0 giuridica.\nCiononostante, l'area metropolitana di Washington deborda dai confini del distretto, estendendosi anche su sette contee del Maryland (Anne Arundel, Calvert, Charles, Frederick, Howard, Montgomery e Prince George's), su cinque contee della Virginia (Arlington, ossia l'ex Contea di Alexandria, Fairfax, Loudon, Prince William e Stafford) e su 5 citt\u00e0 autonome dello stesso Stato (Alexandria, Fairfax, Falls Church, Manassas e Manassas Park). Gran parte dell'area \u00e8 collegata da un servizio di metropolitana.\nNel 1973 le richieste per una maggiore democrazia nel distretto portarono all'approvazione del \"District of Columbia Home Rule Act\", la legge che soppresse il triumvirato e affid\u00f2 l'amministrazione cittadina a un sindaco eletto dal popolo, il \"Mayor\", e a un Consiglio comunale, il \"Council of the District\". Il distretto, che gode di tre voti nel collegio dei Grandi elettori del Presidente dell'Unione, non prevede nella propria legislazione la pena di morte.\nHanno sede a Washington le principali istituzioni di governo degli Stati Uniti d'America (Presidente presso la Casa Bianca, Congresso, Corte Suprema), molti ministeri ed enti federali (F.B.I.), e alcune organizzazioni internazionali, tra cui la Banca Mondiale, il Fondo Monetario Internazionale e l'Organizzazione degli Stati americani.\nStoria.\nQuando i primi europei arrivarono vicino alle rive del fiume Anacostia, intorno al XVII secolo, la zona era abitata da una popolazione chiamata Nacotchtank, che parlava la lingua degli Algonchini. Tuttavia, gran parte della popolazione nativa abbandon\u00f2 il luogo prima del XVIII secolo.\nIn un suo scritto, pubblicato il 23 gennaio 1788, James Madison sostenne che il nuovo governo federale necessitasse di autorit\u00e0 su una capitale nazionale per il suo mantenimento e per la sicurezza. Cinque anni prima, un evento noto come l'ammutinamento in Pennsylvania del 1783, un gruppo di soldati non pagati assedi\u00f2 il Congresso mentre i suoi membri erano riuniti a Filadelfia. Il governo della Pennsylvania rifiut\u00f2 la richiesta di disperdere con la forza i manifestanti. Ci\u00f2 dimostr\u00f2 che il governo nazionale non poteva fare affidamento su uno stato per la propria sicurezza.\nL'articolo 1, sezione 8, della Costituzione degli Stati Uniti d'America consente la creazione di un \"distretto (non eccedente le dieci miglia quadrate) che, per cessione di Stati particolari, e l'accettazione del Congresso, divenga sede del governo degli Stati Uniti\". Tuttavia, la Costituzione non specifica una posizione per la capitale. In quello che in seguito divenne noto come il Compromesso del 1790, Madison, Alexander Hamilton e Thomas Jefferson giunsero a un accordo. L'origine risale alla situazione successiva alla guerra, precisamente quella dei debiti dei singoli Stati; in genere, gli Stati del Sud avevano contratto meno debiti e in parte li avevano gi\u00e0 ripagati. Tra di loro era stata particolarmente virtuosa la Virginia. Gli Stati del Nord invece erano pi\u00f9 indebitati. Siccome il governo federale doveva accollarsi i debiti nella loro totalit\u00e0, si scelse di concedere al Sud, in particolare alla Virginia, l'onore di avere la nuova capitale nel proprio territorio.\nIl 9 luglio 1790, il Congresso approv\u00f2 una legge (il Residence Act) che approvava la creazione di una capitale nazionale sul fiume Potomac, il luogo esatto \u00e8 stato scelto dal presidente George Washington, che promosse il disegno di legge in legge il 16 luglio. Costituita da una porzione di terreno donato dagli Stati del Maryland e della Virginia, la forma iniziale del distretto federale era un quadrato di 10 miglia (circa ) su ogni lato, per un totale di 100 miglia quadrate (circa ).\nDue insediamenti preesistenti sono stati inclusi nel territorio: il Porto di Georgetown, nel Maryland, fondato nel 1751 e la citt\u00e0 di Alexandria, in Virginia, fondata nel 1749. Nel corso del 1791 e del 1792, Andrew Ellicott con vari assistenti, tra cui un astronomo afroamericano di nome Benjamin Banneker, stilarono i confini del distretto federale e posero le pietre di confine a ogni miglio. Molte delle pietre sono ancora oggi presenti.\nLa nuova \"citt\u00e0 federale\" \u00e8 stata poi edificata sulla riva nord del Potomac, a est di Georgetown. Il 9 settembre 1791, i tre commissari incaricati di provvedere alla costruzione della capitale, scelsero il nome in onore del presidente Washington. Il distretto federale \u00e8 stato chiamato Columbia, che era un nome poetico per gli Stati Uniti in uso comune in quel momento. Il Congresso tenne la sua prima sessione a Washington il 17 novembre 1800.\nIl Congresso approv\u00f2 la legge organica del 1801, che ufficialmente organizza il Distretto e pone tutto il territorio sotto il controllo esclusivo del governo federale. Inoltre, l'area non incorporata all'interno del Distretto venne organizzata in due contee: la contea di Washington a est del Potomac e la Contea di Alessandria a ovest. Dopo il passaggio della legge, i cittadini che vivevano nel quartiere non erano pi\u00f9 considerati residenti del Maryland e della Virginia, e quindi non godevano pi\u00f9 della rappresentanza al Congresso.\nTra il 24 e il 25 agosto 1814, in un raid conosciuto come \"incendio di Washington\", le forze britanniche invasero la capitale durante la guerra del 1812. Il Campidoglio, la sede del Tesoro e la Casa Bianca furono bruciati durante l'attacco. La maggior parte degli edifici governativi vennero rapidamente riparati; tuttavia, il Campidoglio era ancora per la maggior parte in costruzione, e non \u00e8 stato completato fino al 1868.\nRetrocessione e la guerra civile.\nNel 1830, il territorio di Alexandria, a sud del distretto, and\u00f2 in declino economico, ci\u00f2 in parte per causa della trascuratezza del Congresso. Alexandria era un importante mercato nel commercio degli schiavi e i residenti temevano che gli abolizionisti nel Congresso avrebbero fatto terminare tale pratica nel Distretto, deprimendo ulteriormente l'economia. Di conseguenza, Alexandria chiese alla Virginia di riprendersi la terra che aveva donato per formare il Distretto. Un processo noto come retrocessione.\nIl legislatore statale vot\u00f2, nel febbraio 1846, di accettare il ritorno delle terre ad Alexandria e il 9 luglio 1846, il Congresso accett\u00f2 di restituire tutto il territorio che era stato ceduto dalla Virginia. Pertanto, l'attuale area del Distretto consiste solo del terreno donato dal Maryland. A conferma dei timori di pro-schiavit\u00f9 alexandrini, il compromesso del 1850 mise fuorilegge la tratta degli schiavi nel distretto.\nLo scoppio della guerra civile americana nel 1861 port\u00f2 alla notevole crescita della popolazione per via dell'espansione del governo federale e un grande afflusso di schiavi liberati. Il presidente Abraham Lincoln firm\u00f2 il \"Compensated Emancipation Act\" nel 1862, con cui si concluse la schiavit\u00f9 nel Distretto di Columbia e liber\u00f2 circa schiavi, nove mesi prima della proclamazione di emancipazione. Nel 1868, il Congresso concesse agli afroamericani di sesso maschile residenti nel Distretto il diritto di voto alle elezioni comunali.\nCrescita e riqualificazione.\nNel 1870, la popolazione del Distretto era cresciuta del 75% rispetto al censimento precedente e contava quasi abitanti. Nonostante la crescita della citt\u00e0, Washington presentava ancora strade sterrate e mancava di servizi igienico-sanitari di base. La situazione era cos\u00ec grave che alcuni membri del Congresso suggerirono di spostare la capitale pi\u00f9 a ovest, ma il presidente Grant rifiut\u00f2 di prendere in considerazione tale proposta.\nIl Congresso approv\u00f2 l\"'Organic Act of 1871\", che abrog\u00f2 i singoli statuti delle citt\u00e0 di Washington e Georgetown, e cre\u00f2 un nuovo governo del territorio per l'intero distretto di Columbia. Il presidente Grant nomin\u00f2 Alexander Robey Shepherd nella nuova posizione di governatore nel 1873. Shepherd promosse progetti comunali di grandi dimensioni, che modernizzarono notevolmente la citt\u00e0. Tuttavia, il governatore utilizz\u00f2 il triplo del denaro messo a disposizione dal bilancio, portando il Distretto in bancarotta. Nel 1874, il Congresso sostitu\u00ec il governatorato con un Consiglio di Commissari costituito da tre membri.\nIl primo sistema di tram della citt\u00e0 entr\u00f2 in servizio nel 1888 e stimol\u00f2 la crescita delle aree del Distretto pi\u00f9 periferiche. La citt\u00e0 di Washington fu formalmente annessa a Georgetown nel 1895, che fino ad allora avevano mantenuto una identit\u00e0 nominale separata. Washington divenne la prima citt\u00e0 a sperimentare un rinnovamento urbano atto a migliorare gli spazi pubblici, il periodo del \"City Beautiful movement\", occorso durante gli inizi del XX secolo. La pianta della citt\u00e0 di Washington venne ampliata per tutto il distretto nei decenni successivi, con la formazione di nuovi quartieri. Come risultato, l'intera citt\u00e0 prese finalmente il nome di Washington, D.C.\nL'aumento della spesa federale, a seguito di promulgazione del New Deal nel 1930, port\u00f2 alla costruzione di nuovi edifici pubblici, memoriali e musei. Lo scoppio della seconda guerra mondiale increment\u00f2 ulteriormente l'attivit\u00e0 del governo, aggiungendo nuovi dipendenti federali nella capitale, nel 1950, la popolazione del distretto raggiunse il suo picco di abitanti.\nUltimi anni.\nCon il ventitreesimo emendamento della Costituzione degli Stati Uniti, ratificato nel 1961, vennero concessi agli abitanti del Distretto tre voti nel collegio elettorale per l'elezione del Presidente e del Vice Presidente, ma ancora nessuna possibilit\u00e0 di voto al Congresso.\nDopo l'assassinio del leader dei diritti civili Martin Luther King, il 4 aprile 1968, scoppiarono violenti disordini nella citt\u00e0, soprattutto in U Street, 14th Street, 7th Street e H Street, nei centri residenziali abitati da afroamericani e nelle aree commerciali. I disordini infuriarono per tre giorni e si resero necessari pi\u00f9 di agenti federali per contenere la rivolta. Molti negozi e altri edifici vennero bruciati, la ricostruzione non si complet\u00f2 fino alla fine degli anni 1990.\nNel 1973, il Congresso approv\u00f2 il \"District of Columbia Home Rule Act\", che prevede un sindaco eletto e consiglio comunale per il Distretto. Nel 1975, Walter Washington di etnia afro-americana, divenne il primo sindaco eletto del Distretto.\nDurante gli attentati dell'11 settembre 2001, alcuni terroristi dirottarono il volo American Airlines 77 e fecero volutamente schiantare l'aereo sul Pentagono nella vicina Arlington, Virginia. Il volo United Airlines 93, che si ritiene essere destinato a Washington, D.C., si schiant\u00f2 in Pennsylvania, quando i passeggeri tentarono di recuperare il controllo dell'aereo dai dirottatori.\nPaesaggio urbano.\nWashington \u00e8 una citt\u00e0 pianificata. Nel 1791, il presidente Washington commission\u00f2 a Pierre Charles L'Enfant il progetto di una nuova capitale. Francese di nascita, architetto e urbanista, L'Enfant arriv\u00f2 nelle colonie come ingegnere militare durante la guerra d'indipendenza americana. Il piano di L'Enfant per Washington presentava ampie strade e viali che si irradiano da rettangoli, fornendo sufficiente spazio aperto. Egli bas\u00f2 il suo progetto sui piani urbanistici di citt\u00e0 come Parigi, Amsterdam, Karlsruhe, Milano e portati dall'Europa da Thomas Jefferson nel 1788. L'Enfant progett\u00f2 anche un grande viale alberato \"Grand Avenue\" di circa 1 miglio () di lunghezza e di larghezza nella zona che ora \u00e8 il \"National Mall\".\nNel mese di marzo 1792, il presidente Washington respinse il progetto di L'Enfant a causa di alcune differenze di vedute che avevano portato a contrasti con i tre commissari nominati per supervisionare la costruzione della capitale. Andrew Ellicott, che aveva lavorato con L'Enfant, rilev\u00f2 il progetto. Anche se Ellicott fece delle revisioni ai piani originali, L'Enfant \u00e8 ancora accreditato per aver disegnato l'organizzazione complessiva della citt\u00e0.\nCon l'inizio del XX secolo, il progetto di L'Enfant di una capitale con parchi aperti e grandi monumenti nazionali era andato perso per via di baraccopoli ed edifici costruiti casualmente, tra cui una stazione ferroviaria sul \"National Mall\". Nel 1900, il Congresso costitu\u00ec una commissione mista, presieduta dal senatore James McMillan, che venne incaricata di abbellire il centro cerimoniale di Washington. L'opera di riqualificazione, conosciuta come Piano McMillan, \u00e8 stata ultimata nel 1901. Questi lavori inclusero il parco del Campidoglio e il centro commerciale, la costruzione di nuovi edifici federali e monumenti, la demolizione delle baraccopoli, e l'istituzione di un sistema di parchi in tutta la citt\u00e0. Gli architetti reclutati dal comitato mantennero gran parte dello schema originale della citt\u00e0 e si ritiene che il loro lavoro sia derivato per la maggior parte dalle idee originarie di L'Enfant.\nPer legge, il profilo cittadino di Washington non pu\u00f2 superare una certa altezza. Le prime restrizioni sull'altezza delle costruzioni sono state messe in atto a seguito della costruzione di alcuni edifici di dodici piani nel 1894. La legge prevede che gli edifici non siano pi\u00f9 alti di 6,1 metri rispetto alla larghezza della strada adiacente. Nonostante la credenza popolare, nessuna legge ha mai limitato gli edifici all'altezza del Campidoglio degli Stati Uniti o del Monumento a Washington, che rimane la struttura pi\u00f9 alta del distretto. I leader della citt\u00e0 hanno criticato la limitazione dell'altezza come una delle ragioni principali per cui il Distretto offre un limitato numero di alloggi a prezzi accessibili e gravi problemi di traffico causati dall'espansione urbana.\nIl distretto \u00e8 diviso in quattro quadranti di zona diseguale: Nord-Ovest (NW), Nord-Est (NE), Sud-Est (SE), e Sud-Ovest (SW). Gli assi che delimitano i quadranti si incrociano presso l'edificio del Campidoglio. Tutti i nomi delle strade includono l'abbreviazione del quadrante per indicare la loro posizione e i numeri civici sono assegnati in base al numero approssimativo di isolati dal Campidoglio. Nella maggior parte delle citt\u00e0, le strade sono stabilite in un modello di griglia con vie est-ovest denominati con le lettere (ad esempio, C Street SW) e nord-sud strade con i numeri (ad esempio, 4th Street NW).\nLa citt\u00e0 di Washington \u00e8 stata delimitata da Boundary Street a nord (rinominato Florida Avenue nel 1890), Rock Creek a ovest, e dal fiume Anacostia a est. La griglia di strade di Washington \u00e8 stata estesa, ove possibile, in tutto il distretto a partire dal 1888. Le strade di Georgetown sono state rinominate nel 1895. Alcune strade sono particolarmente degne di nota, come la Pennsylvania Avenue, che collega la Casa Bianca al Campidoglio degli Stati Uniti e la K Street, che ospita gli uffici di molti gruppi lobbistici. Washington ospita 297 ambasciate straniere e edifici correlati, molte delle quali si collocano su un tratto di Massachusetts Avenue informalmente noto come Embassy Row.\nLa citt\u00e0 di Washington ha una pianta urbanistica che, specie nella collocazione dei principali edifici storici, richiama simboli della Massoneria la cui ideologia era diffusa nella classe intellettuale statunitense. Fu anche costruito il George Washington Masonic National Memorial.\nArchitettura.\nL'architettura di Washington \u00e8 molto varia. Sei dei primi dieci edifici della classifica dell'American Institute of Architects si trovano nel Distretto di Columbia: la Casa Bianca, la Washington National Cathedral, il Jefferson Memorial, il Campidoglio degli Stati Uniti, il Lincoln Memorial e il Vietnam Veterans Memorial. Gli stili architettonici neoclassici, georgiano, neogotico e moderno si riflettono tra quelle sei strutture e in molti altri edifici importanti della citt\u00e0. Eccezioni notevoli includono edifici costruiti in stile Secondo Impero francese, come l'Eisenhower Executive Office Building.\nDa ricordare anche la Cattedrale cattolica di San Matteo.\nPopolazione.\nL'US Census Bureau stima che la popolazione del distretto, al 1\u00ba luglio 2017, fosse di abitanti, con un aumento del 2,7% rispetto al censimento del 2010. La crescita ha mantenuto un trend positivo a partire dal 2000, dopo mezzo secolo di declino. La citt\u00e0, a partire dal 2010, ha raggiunto il 24\u00ba posto nella classifica delle citt\u00e0 pi\u00f9 popolose degli Stati Uniti. Secondo i dati rilevati nel 2009, i pendolari delle periferie aumentano la popolazione diurna del Distretto a oltre un milione di persone. Se il Distretto fosse uno Stato si tratterebbe del 50\u00b0 come popolazione, davanti al Wyoming.\nL'area metropolitana di Washington, che comprende il Distretto e la periferia circostante, \u00e8 la settima pi\u00f9 grande area metropolitana degli Stati Uniti, con circa 5,6 milioni di abitanti, come rilevato nel censimento del 2010. Quando la zona di Washington viene inclusa con Baltimora e le sue periferie, l'area metropolitana Baltimora-Washington raggiungeva, nel 2010, una popolazione superiore agli abitanti.\nSecondo il censimento del 2010, la popolazione di Washington, D.C. \u00e8 composta per il 50,7% da afroamericani, per il 38,5% da caucasici (34,8% non ispanici), per il 3,5% asiatici e per lo 0,3% da nativi americani. Gli abitanti di altre etnie sono in crescita del 4,1%. Gli ispanici sono un gruppo in crescita del 9,1% sulla popolazione del distretto.\nCirca il 17% dei residenti del Distretto, nel 2010, avevano un'et\u00e0 sotto ai 18 anni, un dato inferiore rispetto a quello generale degli Stati Uniti del 24%. L'et\u00e0 media, 34 anni, \u00e8 pi\u00f9 bassa rispetto a quella degli altri 50 stati. A partire dal 2010, ci sono stati circa 81 734 immigrati stranieri che vivono a Washington. Gli stati principali di origine degli immigrati sono El Salvador, Vietnam ed Etiopia, con una concentrazione di salvadoregni nel quartiere Mount Pleasant.\nWashington, fin dalla sua fondazione, ha avuto una vasta popolazione afro-americana. Tra il 1800 e il 1940, tale etnia ha rappresentato circa il 30% della popolazione totale del distretto. La popolazione afro-americana di Washington ha raggiunto un picco del 70% nel 1970. Da allora, tuttavia, la percentuale di residenti neri \u00e8 costantemente diminuita per via di molti afro-americani che hanno lasciato la citt\u00e0 per la periferia circostante. Allo stesso tempo, la popolazione bianca della citt\u00e0 \u00e8 costantemente aumentata. Ci\u00f2 \u00e8 evidente in un calo dell'11,5% della popolazione nera e un aumento del 31,4% dei bianchi, a partire dal 2000.\nI ricercatori che hanno analizzato i dati del censimento del 2010 hanno rivelato che ci sono state 4 822 coppie dello stesso sesso nel Distretto di Columbia, circa il 2% sul totale delle famiglie. Il consiglio comunale ha approvato una legge nel 2009, che autorizza il matrimonio omosessuale e il distretto ha iniziato a emettere licenze di matrimonio a coppie dello stesso sesso a partire da marzo 2010.\nUn rapporto pubblicato nel 2007 ha rilevato che circa un terzo dei residenti distrettuali sono funzionalmente analfabeti, a fronte di un tasso nazionale di circa uno su cinque. Questo \u00e8 attribuito in parte agli immigrati che non conoscono l'inglese. In contrasto con l'elevato tasso di analfabetismo funzionale, il 50% dei residenti distrettuali possiede almeno una laurea quadriennale. Nel 2006, i residenti di Washington avevano un reddito personale pro capite di , superiore a qualsiasi dei 50 stati degli Stati Uniti. Tuttavia, il 19% dei residenti era al di sotto della soglia di povert\u00e0 nel 2005, superiore a qualsiasi stato tranne al Mississippi. Secondo i dati rilevati a partire dal 2008, pi\u00f9 della met\u00e0 dei residenti distrettuali si identificano come cristiani: il 28% dei residenti sono battisti, il 13% sono cattolici e il 31% sono membri di altre confessioni cristiane. I residenti che praticano altre religioni costituiscono il 6% della popolazione e il 18% non aderiscono ad alcuna religione.\nOltre il 90% dei residenti del Distretto hanno una copertura assicurativa sanitaria, il secondo pi\u00f9 alto tasso della nazione. Ci\u00f2 \u00e8 dovuto in parte ai programmi della citt\u00e0 che aiutano a fornirla alle fasce di popolazione a basso reddito. Uno studio del 2009 ha rilevato che almeno il 3% dei residenti distrettuali sono affetti da HIV o presentano l'AIDS, che per il \"Centers for Disease Control and Prevention\" rappresenta una epidemia \"generalizzata e grave\".\nCriminalit\u00e0.\nLa criminalit\u00e0 a Washington \u00e8 concentrata nelle aree associate alla povert\u00e0, alla tossicodipendenza e al fenomeno delle bande. Uno studio del 2010 ha rilevato che il 5% del territorio cittadino ha contribuito a poco pi\u00f9 di un quarto dei crimini totali del distretto. I quartieri pi\u00f9 ricchi di Northwest Washington sono in genere sicuri, ma i rapporti dimostrano un aumento dei crimini violenti nei quartieri pi\u00f9 poveri generalmente concentrati nella parte orientale della citt\u00e0. Circa residenti sono ex-detenuti.\nNei primi anni novanta Washington \u00e8 stata spesso descritta come la \"capitale degli omicidi\". Il loro numero ha raggiunto il picco nel 1991 con un totale di 479, ma il livello di violenza ha poi iniziato a diminuire drasticamente. Nel 2011, il numero annuale di omicidi \u00e8 sceso a 108, il valore pi\u00f9 basso registrato dal 1963. Molti quartieri, una volta pericolosi, stanno trasformandosi in pi\u00f9 sicuri e vitali. Anche i reati contro il patrimonio hanno subito una diminuzione negli ultimi anni.\nClima.\nIl Distretto di Columbia presenta un particolare clima semi-continentale, con notevoli differenze da una stagione all'altra, influenzato dalla vicinanza dell'oceano Atlantico: come succede poco pi\u00f9 a nord per la vicina New York City, la corrente calda del golfo non \u00e8 sufficiente a far da scudo al gelo del nord quando scende dal Canada durante l\u2019inverno.\nGli inverni sono freddi: normalmente, le minime restano vicine allo zero e le massime sugli 8 \u00b0C. Sia il vento sia le nevicate sono comuni: ogni inverno cadono circa 40 centimetri di neve, ma ogni 4-5 anni arrivano ondate di gelo improvviso con punte fin sotto i -15 \u00b0C e tempeste di neve in grado di rallentare molte attivit\u00e0.\nLe estati sono calde e afose, con temperature minime di poco inferiori ai 20 \u00b0C e massime intorno ai 30 \u00b0C. Talvolta, ondate di calore possono far superare i 35 \u00b0C, ma non succede troppo frequentemente, mentre sono pi\u00f9 probabili i temporali improvvisi.\nIn generale Washington \u00e8 una citt\u00e0 abbastanza piovosa (proprio grazie alla vicinanza all'oceano), con precipitazioni diffuse durante tutto l'anno e un po' pi\u00f9 intense nei mesi caldi, da maggio a settembre.\nEconomia.\nWashington ha un'economia in crescita, variamente diversificata, con una percentuale crescente di posti di lavoro professionali e di servizi alle imprese. Il prodotto lordo del Distretto nel 2010 \u00e8 stato di 103,3 miliardi di dollari, che la classificano al 34\u00ba posto rispetto ai 50 stati degli Stati Uniti. Il prodotto interno lordo della zona metropolitana di Washington \u00e8 stato 425 miliardi di dollari nel 2010, diventando cos\u00ec la quarta pi\u00f9 grande economia metropolitana degli Stati Uniti. A giugno 2011, l'area metropolitana di Washington ha avuto un tasso di disoccupazione del 6,2%, il secondo tasso pi\u00f9 basso tra le 49 pi\u00f9 grandi aree metropolitane del paese. Il Distretto di Columbia in s\u00e9 aveva un tasso di disoccupazione del 9,8% durante lo stesso periodo.\nNel 2012, il governo federale ha rappresentato circa il 29% dei posti di lavoro a Washington. Questo consente alla citt\u00e0 di non risentire delle crisi economiche nazionali, poich\u00e9 il governo federale continua a funzionare anche in periodi di recessione. Molte organizzazioni come studi legali, appaltatori indipendenti (sia civili sia militari), organizzazioni non a scopo di lucro, societ\u00e0 di lobby, sindacati, gruppi commerciali, industriali e associazioni professionali hanno la loro sede nella citt\u00e0 di Washington per essere vicino al governo federale. Washington ospita anche quasi 200 ambasciate e organizzazioni internazionali come la Banca Mondiale, il Fondo monetario internazionale (FMI), l'Organizzazione degli Stati americani, la Banca Interamericana di Sviluppo, e l\"'Pan American Health Organization\". Nel 2008, il corpo diplomatico straniero a Washington impiegava circa persone e ha contribuito con una cifra stimata in 400 milioni di dollari annuali per l'economia locale.\nNel Distretto sono sempre pi\u00f9 presenti attivit\u00e0 non direttamente collegate al governo, in particolare nei settori dell'istruzione, della finanza, dell'ordine pubblico e della ricerca scientifica. Nel 2009, la \"Georgetown University\", la \"George Washington University\", il \"Washington Hospital Center\", il \"Children National Medical Center\" e l\"'Howard University\" erano i primi cinque enti privati datori di lavoro nella citt\u00e0. Secondo le statistiche nel 2011, quattro delle 500 pi\u00f9 grandi societ\u00e0 del paese avevano sede nel Distretto.\nCultura.\nUniversit\u00e0 e istituzioni scientifiche.\nA Washington ha sede la prestigiosa Georgetown University, retta dai gesuiti, nonch\u00e9 la George Washington University.\nNella citt\u00e0 hanno sede anche varie istituzioni scientifiche e culturali, come l'Accademia nazionale delle scienza, l'accademia delle scienze degli Stati Uniti, la famosa National Geographic Society, lo United States Naval Observatory.\nBiblioteche e archivi.\nNei pressi del Campidoglio si trova la Biblioteca del Congresso, la pi\u00f9 grande biblioteca del mondo con una collezione di pi\u00f9 di 147 milioni di libri, manoscritti e altri materiali.\nLungo il National Mall ha sede la National Archives and Records Administration, l'archivio di stato americano, contenente migliaia di documenti di notevole importanza per la storia americana, compresa la Dichiarazione di Indipendenza, la Costituzione degli Stati Uniti e il Bill of Rights.\nSiti storici e musei.\nIl National Mall \u00e8 un grande parco situato nel centro di Washington tra il Lincoln Memorial e il Campidoglio. Data la sua importanza, esso \u00e8 spesso la sede di proteste politiche, concerti, festival e insediamenti presidenziali. Il monumento a Washington e il Jefferson Pier sono anch'essi nel parco, posti a sud della Casa Bianca. Nel parco si trovano anche il National World War II Memorial, il Korean War Veterans Memorial e il Vietnam Veterans Memorial.\nDirettamente a sud del parco, vi \u00e8 un lago artificiale contornato da alberi di ciliegio donati dal Giappone. Il Franklin Delano Roosevelt Memorial, il George Mason Memorial, il Jefferson Memorial, il Martin Luther King, Jr. Memorial e il District of Columbia War Memorial si trovano tutti vicino al lago.\nIl Palazzo della Corte Suprema degli Stati Uniti d'America \u00e8 stato realizzato nel 1935, prima di allora la corte si riuniva in alcune stanze del Campidoglio.\nLa Smithsonian Institution \u00e8 un ente educativo gestito dal Congresso e fondato nel 1846 e che gestisce la maggior parte dei musei ufficiali della nazione e quelli di Washington. Il governo degli Stati Uniti sponsorizza parzialmente i fondi dell'ente, rendendo le sue collezioni aperte al pubblico gratuitamente. Il pi\u00f9 visitato dei musei Smithsonian, nel 2010, \u00e8 stato il National Air and Space Museum situato sul National Mall. Altri musei della Smithsonian Institution che si trovano nel centro cittadino sono: il National Museum of Natural History, il National Museum of African Art, il National Museum of American History, il National Museum of the American Indian, le gallerie Sackler e Freer, il giardino dello Hirshhorn Museum and Sculpture Garden, il Ripley Center e lo Smithsonian Institution Building che ha funzione di sede principale dell'ente.\nLo Smithsonian American Art Museum e la National Portrait Gallery sono ospitate nello stesso edificio, il Donald W. Reynolds Center, posto vicino alla Chinatown di Washington. Il Centro Reynolds \u00e8 anche conosciuto come Palazzo Vecchio Ufficio Brevetti. La Renwick Gallery \u00e8 ufficialmente parte dello Smithsonian American Art Museum, ma si trova in un edificio separato vicino alla Casa Bianca. Altri musei Smithsonian e gallerie includono: L'Anacostia Community Museum nel sud-est di Washington, il National Postal Museum vicino alla Union Station e il National Zoo a Woodley Park.\nLa National Gallery of Art, sul National Mall vicino al Campidoglio, presenta opere d'arte americana ed europea. La galleria e le sue collezioni sono di propriet\u00e0 del governo degli Stati Uniti e non della Smithsonian Institution. Il National Building Museum, situato vicino alla piazza della magistratura, viene prestato dal Congresso per ospitare mostre di architettura, urbanistica e design.\nVi sono molti altri musei d'arte privati nel Distretto di Columbia, che ospitano collezioni importanti e mostre aperte al pubblico, come il National Museum of Women in the Arts, la Corcoran Gallery of Art, il pi\u00f9 grande museo privato a Washington e la Phillips Collection di Dupont Circle, il primo museo di arte moderna negli Stati Uniti. Altri musei privati a Washington includono il Newseum, il O Street Museum Foundation, l'International Spy Museum, il National Geographic Society Museum e il Marian Koshland Science Museum. L'United States Holocaust Memorial Museum vicino al National Mall contiene documenti e oggetti legati alla Shoah.\nTeatri e musica.\nWashington, D.C. \u00e8 un centro nazionale per le arti. Il John F. Kennedy Center for the Performing Arts \u00e8 la sede della National Symphony Orchestra, la Washington National Opera e il Washington Ballet. I Kennedy Center Honors sono premi che vengono assegnati ogni anno a personalit\u00e0 dello spettacolo che hanno contribuito alla vita culturale degli Stati Uniti. Lo storico Teatro Ford, luogo dell'assassinio del presidente Abraham Lincoln, continua a organizzare eventi e a ospitare un museo.\nLa sede dei Marine vicino al Campidoglio ospita la \"United States Marine Band\", fondata nel 1798 e che \u00e8 la pi\u00f9 antica del paese. Il compositore John Philip Sousa ha condotto la Marine Band dal 1880 fino al 1892. Fondata nel 1925, la \"United States Navy Band\" ha la sua sede presso il Washington Navy Yard e si esibisce in occasione di eventi ufficiali e concerti pubblici della citt\u00e0.\nWashington ha una forte tradizione teatrale locale. Fondata nel 1950, l'Arena Stage ha ottenuto l'attenzione nazionale e con la sua crescita ha stimolato il movimento teatrale indipendente cittadino, che ora include organizzazioni come la \"Shakespeare Theatre Company\", la \"Woolly Mammoth Theatre Company\", lo \"Studio theatre\". L'Arena Stage aperto la sua sede in una zona emergente della citt\u00e0, sul lungomare sud-ovest, nel 2010.\nLa \"U Street\", nella parte nord-ovest della citt\u00e0, nota come \"Broadway nera di Washington\", \u00e8 sede di istituzioni come il Teatro Howard, la Bohemian Caverns e il Teatro Lincoln, che ha ospitato leggende della musica come Duke Ellington, John Coltrane e Miles Davis. Washington ha un suo genere musicale nativo chiamato go-go, un post-funk, con percussioni dal sapore R&amp;B che \u00e8 stato reso popolare, alla fine del 1970, da Chuck Brown.\nMedia.\nIl Washington Post \u00e8 il pi\u00f9 diffuso e pi\u00f9 antico giornale di Washington, fondato nel 1877.\nIl Washington Times fondato nel 1982 da Sun Myung Moon, leader della \"Chiesa dell'unificazione\", ha una linea editoriale di stampo conservatore\nSport.\nWashington \u00e8 una delle dodici citt\u00e0 degli Stati Uniti che possiedono squadre nei principali sport professionistici. \nIl Washington Wizards (National Basketball Association), il Washington Capitals (National Hockey League), il Washington Mystics (Women National Basketball Association), giocano al Verizon Center a Chinatown. Il Nationals Park, che ha aperto nel sud-est del Distretto nel 2008, ospita i Washington Nationals (Major League Baseball).\nIl DC United (Major League Soccer) gioca al RFK Stadium. I Washington Commanders (National Football League) giocano al FedExField vicino a Landover, Maryland.\nAltre squadre professionistiche e semi-professionistiche a Washington sono: il Washington Kastles (World TeamTennis), Washington D.C. Slayers (American National Rugby League), la Eagles Washington Baltimora (USAFL), la D.C. Divas (Independent Women's Football League) e la Potomac Athletic Club RFC (Rugby Super League). Il William H.G. FitzGerald Tennis Center a Rock Creek Park ospita il Legg Mason Tennis Classic. Washington \u00e8 anche sede di due importanti maratone annuali: la Marine Corps Marathon, che si tiene ogni autunno, e la Rock 'n' Roll USA Marathon che si tiene in primavera. La Marine Corps Marathon \u00e8 iniziata nel 1976 ed \u00e8 talvolta chiamata \"The People Marathon\" perch\u00e9 \u00e8 la pi\u00f9 grande maratona che non offre premi in denaro ai partecipanti.\nInfrastrutture e trasporti.\nSecondo alcuni studi del 2010, i pendolari che abitano nei dintorni di Washington hanno perso 70 ore all'anno a causa dei ritardi del traffico; ci\u00f2 lega la citt\u00e0 con Chicago nel primato negativo della congestione stradale peggiore del paese. Tuttavia, il 37% dei pendolari si serve dei mezzi pubblici per recarsi al lavoro, il secondo pi\u00f9 alto tasso della nazione. Un ulteriore 12% dei pendolari si reca a piedi al lavoro, il 6% tramite il \"car pooling\" e il 3% aveva viaggiato in bicicletta nel 2010. Uno studio del 2011 ha evidenziato che Washington era la settima citt\u00e0 pi\u00f9 raggiungibile a piedi del paese con l'80% dei residenti che vivono in quartieri che li rendevano non auto dipendenti.\nUna fitta rete stradale costituisce il fulcro delle infrastrutture di trasporto di superficie. A causa delle proteste da parte dei residenti della zona durante le rivolte del 1960, gran parte del sistema autostradale interstatale proposto, che doveva attraversare il centro di Washington, non \u00e8 mai stato realizzato. I fondi che erano stati dedicati alla costruzione di ulteriori autostrade sono stati invece indirizzati alle infrastrutture di trasporto pubblico.\nLa \"Washington Metropolitan Area Transit Authority\" (WMATA) gestisce la metropolitana di Washington cos\u00ec come il Metrobus. Entrambi i sistemi servono sia il Distretto sia la sua periferia. La metropolitana ha aperto il 27 marzo 1976 e attualmente si compone di 86 stazioni e di percorso. Con una media di circa un milione di viaggiatori per ogni giorno della settimana, la metropolitana di Washington \u00e8 il secondo pi\u00f9 trafficato sistema di trasporto rapido del paese. Metrobus serve oltre passeggeri ogni giorno della settimana, ci\u00f2 lo rende il sesto sistema di autobus della nazione.\nLa Union Station \u00e8 la stazione ferroviaria principale della citt\u00e0 e serve circa persone ogni giorno. \u00c8 la seconda stazione pi\u00f9 trafficata della Amtrak con 4,6 milioni di passeggeri transitati all'anno ed \u00e8 il capolinea meridionale per il Corridoio Nord-Est e della Acela Express. \u00c8 servita anche dai treni suburbani del Maryland Area Regional Commuter e del Virginia Railway Express. A seguito di lavori di ristrutturazione avvenuti nel 2011, la Union Station di Washington \u00e8 diventata il centro primario per autobus interurbani.\nTre aeroporti principali servono il distretto. Il Ronald Reagan Washington National Airport si trova di fronte al centro di Washington ad Arlington, in Virginia e ha una propria stazione della metropolitana. Data la sua vicinanza con la citt\u00e0, il Reagan National dispone di misure di sicurezza supplementari. La maggior parte dei voli internazionali arrivano e partono dal Washington Dulles International Airport situato a a ovest del distretto nella contea di Fairfax, in Virginia. Il Baltimore-Washington International Thurgood Marshall Airport \u00e8 a a nord-est del distretto nella contea di Anne Arundel, Maryland.\nCon un aumento previsto del 32% di passeggeri, \u00e8 stata proposta la costruzione di un nuovo sistema di tram per collegare i quartieri della citt\u00e0, la cui prima linea \u00e8 stata aperta nel febbraio 2016. I progetti di ampliamento prevedono, inoltre, un prolungamento della metropolitana per arrivare a collegarla fino all'aeroporto Washington Dulles. Il Distretto e l'adiacente Contea di Arlington ha lanciato, nel settembre 2010, un sistema di bike sharing ed \u00e8 attualmente uno dei pi\u00f9 grandi sistemi di condivisione di biciclette nel paese, con oltre biciclette e 165 stazioni oltre a una rete di piste ciclabili contrassegnate che si estendono per . Si prevede di espandere ulteriormente la rete.\nAmministrazione.\nGemellaggi e citt\u00e0 partner.\nWashington ha dodici accordi ufficiali di gemellaggio. Ognuna delle citt\u00e0 della lista \u00e8 una capitale nazionale, con l'eccezione di Sunderland, che \u00e8 la citt\u00e0 natale della famiglia di George Washington, e della citt\u00e0 dell'Aquila. Parigi e Roma sono oggi formalmente riconosciute come \"citt\u00e0 partner\" per via della loro particolare amministrazione."}
{"id": "2682591", "revid": "144796", "url": "https://it.wikipedia.org/wiki?curid=2682591", "title": "Andr\u00e9 Di Giovanni y Centell\u00e9s", "text": ""}
{"id": "2682593", "revid": "339392", "url": "https://it.wikipedia.org/wiki?curid=2682593", "title": "Semiologi", "text": ""}
{"id": "2682599", "revid": "287204", "url": "https://it.wikipedia.org/wiki?curid=2682599", "title": "M\u00e1s (Nelly Furtado)", "text": "M\u00e1s \u00e8 un brano musicale cantato da Nelly Furtado, pubblicato il 21 luglio 2009 come promo e messo in commercio il 18 dicembre dello stesso anno, nella sola Germania, come secondo singolo tratto dal quarto album della cantante, \"Mi plan\".\nLa canzone \u00e8 interpretata interamente in lingua spagnola. Nelly Furtado ha inciso una versione in lingua italiana del brano, resa disponibile nell'airplay italiano a partire dal 10 gennaio 2010."}
{"id": "2682605", "revid": "2730", "url": "https://it.wikipedia.org/wiki?curid=2682605", "title": "Cinta daziaria di Parigi", "text": "La cinta daziaria di Parigi (in francese, \"mur des Fermiers g\u00e9n\u00e9raux\") \u00e8 stata una delle sette successive cinte murarie della citt\u00e0 (la penultima).\nStoria.\nFu eretta alla vigilia della rivoluzione tra il 1785 e il 1788.\nAl contrario delle precedenti, non era destinata ad assicurare la difesa della capitale, ma a garantire il pagamento all'appaltatore delle imposte del dazio imposto sulle merci che entravano in citt\u00e0. Il muro fu demolito nel 1860, al momento dell'espansione di Parigi fino alla fortificazione fatta costruire da Thiers tra il 1841 e il 1844.\nI posti di guardia nella cinta si chiamavano \"barri\u00e8re\", e per la maggior parte erano attrezzati con edifici (uffici daziari), che erano stati battezzati \"propilei\" dal loro inventore, l'architetto Claude Nicolas Ledoux.\nDimensioni del muro.\nIl tracciato.\nLa cinta daziaria era lunga 24 chilometri. Nella citt\u00e0 moderna essa corrisponde alla seconda cintura di \"boulevard\", e attraversa i quartieri di place d'Italie, Denfert-Rochereau, Montparnasse, Trocad\u00e9ro, \u00c9toile, Batignolles, Pigalle, Belleville, Nation.\nNel muro si aprirono, nel tempo, 61 barriere, di cui 54 prima della rivoluzione. Tra queste, 43 furono monumentalizzate dai propilei di Ledoux; nel 1790 a questa serie se ne aggiunse un'ultima, che fu il \"pavillon de Chartres\" del Parc Monceau. In diversi momenti poi, fino al 1860, ne furono aggiunte altre 6.\nIl tracciato delle linee del \"m\u00e9tro\" 2 (a nord) e 6 (a sud), da Charles de Gaulle - \u00c9toile a Nation), segue all'incirca il tracciato dell'antica cinta daziaria.\nIl muro.\nIl muro era in pietra, continuo (interrotto solo dalla Senna, dalle barriere e dal Parc Monceau, dove invece del muro si costru\u00ec un fossato). Era alto 10 piedi (circa 3,24 metri).\nDal lato interno la cinta era provvista di un cammino di ronda largo 36 piedi (11,69 metri), mentre dal lato esterno era imposta una larghezza del boulevard di 15 tese, pari a 29,23 metri.\nLa superficie recintata.\nIl territorio racchiuso nella cinta daziaria fu di fino al 1818-1819, che divennero 34,02 con l'annessione del villaggio di Austerlitz e l'ampliamento a sud est del tratto di cinta fra la \"barri\u00e8re d'Italie\" e la Senna (un terzo della superficie odierna di Parigi).\nNei limiti della cinta daziaria sorgono oggi, approssimativamente, i primi 11 \"arrondissement\" attuali. All'epoca della costruzione del muro, la citt\u00e0 si estendeva all'incirca sui primi 6 \"arrondissement\", con una superficie di .\nCostruzione.\nLe antiche mura di Parigi erano ormai diroccate, e la citt\u00e0 era sostanzialmente aperta, le recinzioni consistendo principalmente in fragili staccionate di legno.\nNonostante i divieti, si costruiva in periferia - e non solo residenze delle classi alte, ma anche veri e propri sobborghi popolari (che avevano, fra l'altro, il pregio di essere esenti da dazio). Nel 1784 il ministro Turgot decise quindi un ampliamento e la recinzione del territorio soggetto all\"octroi\" e Antoine Lavoisier, all'epoca \"Fermier G\u00e9n\u00e9ral\" dell'appalto del dazio, s'incaric\u00f2 della realizzazione del progetto, affidandone la realizzazione a Ledoux, che ne aveva gi\u00e0 collaudato lo stile neoclassico dieci anni prima, alle Saline Reali di Arc-et-Senans. Tuttavia gi\u00e0 nel 1787, due anni dopo l'assunzione dell'incarico, Ledoux ne fu sollevato per l'eccessivo costo delle sue installazioni (che del resto furono bruciate, per la maggior parte, nei primi tempi della rivoluzione).\nAttorno alle barriere proliferavano una gran quantit\u00e0 di piccoli traffici: contrabbando, attraverso il bois de Boulogne e quello di Vincennes, vendita di vino, da portar via ma soprattutto da consumare sul posto in osterie allocate in casette di campagna o capanni, \nprostituzione, armi, eccetera. Attorno a queste attivit\u00e0 ruotavano le figure pi\u00f9 varie: clienti, bighelloni, bettolieri, piccoli delinquenti, guardie e spie. Vivevano inoltre nei dintorni delle barriere molti che, essendo stati banditi dalla citt\u00e0 di Parigi, non avevano pi\u00f9 diritto di entrarvi."}
{"id": "2682606", "revid": "287204", "url": "https://it.wikipedia.org/wiki?curid=2682606", "title": "Carcinoma dell\u2019esofago", "text": ""}
{"id": "2682612", "revid": "767487", "url": "https://it.wikipedia.org/wiki?curid=2682612", "title": "Grizzly Bear", "text": "I Grizzly Bear sono un gruppo musicale indie rock formatosi a Brooklyn nel 2002.\nStile.\nIl gruppo utilizza strumenti elettronici e tradizionali. Il loro stile \u00e8 caratterizzato dalla presenza di elementi tipici del pop psichedelico, del folk rock e dell'experimental rock. Acquistano notevole importanza chitarre acustiche e vocalismi.\nStoria del gruppo.\nNei primi anni 2000 il nome del gruppo era associato allo pseudonimo di Ed Droste, cantante del gruppo attivo come cantautore. La band ha esordito con un album discografico nel novembre 2004, mese in cui \u00e8 stato pubblicato \"Horn of Plenty\". Scritto originariamente dal solo Droste, il disco si avvale della collaborazione del batterista Christopher Bear. Nel periodo immediatamente successivo i due musicisti incontrano il bassista e produttore Chris Taylor, che inizia a suonare con loro. In seguito si aggiunge al gruppo anche il cantante Daniel Rossen, amico di Bear. A questo punto (2005) la band si stabilizza come quartetto.\nNel 2005 \u00e8 stata diffusa una raccolta di remix chiamata \"Horn of Plenty (The Remixes)\" associata al primo disco. Nel 2006 invece \u00e8 stato pubblicato l'EP \"Sorry for the Delay\". Il primo lavoro pubblicato come quartetto e contenente del materiale scritto da Rossen \u00e8 il secondo album in studio, ossia \"Yellow House\" (Warp Records), pubblicato nel settembre 2006 e prodotto da Taylor. L'album ha ricevuto ottimi responsi da parte della critica ed \u00e8 stato fatto seguire dall'EP \"Friend\", pubblicato circa un anno dopo (novembre 2007) e contenente anche diverse cover (Band of Horses, Cansei de Ser Sexy, Atlas Sound).\nNell'estate 2008 il gruppo apre alcuni concerti nordamericani dei Radiohead. A Toronto il chitarrista dei Radiohead Jonny Greenwood afferma che i Grizzly Bear sono il suo gruppo preferito.\nNel frattempo la band produce il suo terzo album, \"Veckatimest\" (il nome \u00e8 quello di un'isola del Massachusetts), pubblicato nel maggio 2009. L'album, pubblicato dalla Warp Records, ha debuttato alla posizione numero 8 della Billboard 200. Vi hanno partecipato, tra gli altri, Nico Muhly e Victoria Legrand (voce dei Beach House). Nel 2009 il gruppo ha partecipato all'album \"Dark Was the Night\" incidendo il brano \"Service Bell\" in duetto con Feist. Il disco fa parte di un progetto benefico organizzato dalla Red Hot Organization. Sempre nel 2009 la band ha partecipato a diversi festival incluso il South by Southwest ed il Pitchfork Music Festival.\nNel periodo 2010-2012 il gruppo si prende una pausa. Nel frattempo Daniel Rossen pubblica un EP solista intitolato \"Silent Hour/Golden Mile\" (marzo 2012). Nel giugno 2012 viene diffuso il brano \"Sleeping Ute\", vengono annunciate delle date e viene comunicata la pubblicazione del successivo album. Il quarto album in studio prende il nome di \"Shields\" e viene pubblicato il 18 settembre 2012 dalla Warp. Il disco \u00e8 entrato nelle classifiche di mezzo mondo, raggiungendo la posizione numero 7 della Billboard 200 e la numero 17 della Official Albums Chart. Nel novembre 2013 \u00e8 stata pubblicata un'edizione \"deluxe\" di \"Shields\" chiamata \"Shields: Expanded\" e contenente alcune tracce aggiuntive, delle demo e dei remix. Inoltre \u00e8 stato commercializzato il mini-album \"Shields: B-sides\" (solo 12\" e digitale), contenente otto brani.\nDaniel Rossen intorno al 2014 si dedica al suo progetto parallelo rappresentato dalla band Department of Eagles, di cui fa parte anche Fred Nicolaus aka Golden Suits.\nTra la seconda met\u00e0 del 2016 e la prima met\u00e0 del 2017, il gruppo realizza il quinto album in studio \"Painted Ruins\", che viene pubblicato esattamente il 18 agosto 2017. Il disco \u00e8 anticipato da ben quattro singoli diffusi nel periodo maggio-luglio 2017."}
{"id": "2682613", "revid": "599013", "url": "https://it.wikipedia.org/wiki?curid=2682613", "title": "Alon Harazi", "text": ""}
{"id": "2682615", "revid": "59976", "url": "https://it.wikipedia.org/wiki?curid=2682615", "title": "C.N.R.S.", "text": ""}
{"id": "2682619", "revid": "633110", "url": "https://it.wikipedia.org/wiki?curid=2682619", "title": "HMS Decoy", "text": ""}
{"id": "2682620", "revid": "125813970", "url": "https://it.wikipedia.org/wiki?curid=2682620", "title": "Wii Sports Resort", "text": " \u00e8 un videogioco per Wii sviluppato da Nintendo e pubblicato nel 2009.\nIl gioco, seguito del celebre \"Wii Sports\", richiede l'utilizzo dell'accessorio Wii MotionPlus, che \u00e8 venduto in bundle col gioco o separatamente. Con esso ogni minima azione del polso o del braccio viene riprodotta sullo schermo in maggior tempo reale e pi\u00f9 accuratamente.\nDal novembre 2009 \"Wii Sports Resort\" \u00e8 venduto in bundle con la console (sia bianca che nera) insieme a \"Wii Sports\" e a un Wii MotionPlus dello stesso colore della console.\nNell'aprile 2011, Wii Sports Resort \u00e8 stato considerato il secondo videogioco pi\u00f9 venduto del Wii, visti i suoi 27,68 milioni di copie, preceduto solo da Wii Sports. Oggi invece si classifica al terzo posto, preceduto anche da Mario Kart Wii.\nIl gioco \u00e8 ambientato in un immaginario resort turistico situato sull'isola di Wuhu (simile all'isola di Wiffit\u00e9, ambientazione del gioco Wii Fit) e si possono svolgere dodici attivit\u00e0 diverse. Per ogni attivit\u00e0 ci sono varie modalit\u00e0, per un totale di ventiquattro. Rispetto a \"Wii Sports\" sono stati aggiunti i \"timbri\", che vengono assegnati una volta raggiunti vari livelli o eseguite determinate azioni.\nLivelli abilit\u00e0.\nIn base alle performance dei giocatori o ai record superati, i Mii possono ricevere punti come in Wii Sports, ma a differenza del primo, non si perder\u00e0 la categoria se si dovesse scendere sotto la soglia dei 1000 o dei 2000 punti, che se superati, segnano il passaggio del Mii alla categoria Fuoriclasse o Asso. I titoli vengono indicati con delle medaglie d'argento (Fuoriclasse) o d'oro (Asso)\nSinossi delle discipline.\nChanbara.\nSpadasplash (1-2).\nIn questo gioco sono presenti 3 round. Ognuno di essi consiste nel buttare gi\u00f9 dal ring l'avversario a colpi di spada, buttandolo cos\u00ec nell'acqua sottostante. Il round finisce in parit\u00e0 se, nei 10 secondi disponibili, nessuno dei due giocatori finisce in acqua. Nel caso in cui al termine di tre round vi sia una situazione di parit\u00e0 (ad esempio il giocatore 1 vince il primo round, il giocatore 2 vince il secondo e il terzo finisce in parit\u00e0), ci si scontrer\u00e0 nel round finale, dove lo strato rosso esterno del ring cadr\u00e0, quindi i giocatori si sfideranno solo sulla ristretta zona blu. In pi\u00f9, una volta battuto il fuoriclasse, si ricever\u00e0 una ricompensa segreta. Come nel pugilato del Wii Sports, il primo avversario in assoluto \u00e8 Ryan, mentre il fuoriclasse della disciplina \u00e8 Matt.\nSpadalesta (1-2).\nIn questo gioco vengono lanciati degli oggetti che devono essere tagliati con la spada nella direzione indicata da una freccia. Il giocatore che taglia l'oggetto pi\u00f9 velocemente prima dell'avversario ottiene un punto e chi arriva a 10 punti vince l'incontro. Gli oggetti sono vari, dal bamb\u00f9 al dolcetto, dall'anguria al cronometro; quest'ultimo, se tagliato con un tempo come 7,7 o 6,6 secondi dar\u00e0 un timbro. L'arbitro \u00e8 sempre Matt, ed anche qui il primo avversario in assoluto \u00e8 Ryan, ma quando ci si scontrer\u00e0 con Matt, lo stesso fuoriclasse della disciplina, l'arbitro sar\u00e0 Ryan.\nIn questo gioco fatto per un giocatore ci sono 10 livelli normali e 10 al contrario. Dal livello 1 al 20, ma il fuoriclasse della disciplina \u00e8 Matt mentre il boss armatura nera con spada vuota \u00e8 Gabriele.\nSpada a spada(1).\nin questa modalit\u00e0 si \u00e8 tutti contro uno, si ha tre vite e bisogna sconfiggere tutti i nemici che hanno 1 (verde o arancione), 2 (rosso o viola) o 3 vite (nero), in base al numero di vite hanno un particolare colore dell'armatura, mentre il giocatore ha l'armatura e la spada blu. CI sono 20 livelli, che si sbloccano completando il livello precendente. I livelli dal 1 al 10 sono detti normali (ponte, faro, spiaggia, montagna, foresta, rovine, cascata, rocce, castello, vulcano) mentre dal 11 al 20 l'ordine \u00e8 uguale ai primi 10 ma al contrario (dalla fine all'inizio). Dal 18 in poi ci sono diversi personaggi a 3 vite (dal 80% del livello 20 sono tutti a tre vite), mentre nel 10 ci sono tre personaggi a 3 vite. \nWakeboard (1-4).\nIn questo gioco multigiocatore, l'obiettivo \u00e8 quello di accumulare pi\u00f9 punti possibili. I punti si ottengono in questo modo: prima bisogna saltare quando si \u00e8 sulla cima della scia lasciata dalla barca che traina il giocatore, poi si deve atterrare con la tavola piatta, rendendo valido il salto. Il numero massimo di punti accumulabili in un salto solo \u00e8 100.\nFrisbee.\nFrisbee Dog (1-4).\nIn questo gioco, l'obiettivo \u00e8 di lanciare il frisbee il pi\u00f9 vicino possibile al centro del bersaglio, rappresentato dalla zona viola, contraddistinta dalla zona centrale arancione e da quella esterna verde, e il punto che far\u00e0 accumulare punti al giocatore corrente verr\u00e0 segnato dall'arrivo del cane. A partire dal 6\u00ba lancio appariranno dei palloncini arancioni da 50 punti o viola da 100. In caso di 3 giocatori, si giocher\u00e0 anche a squadre in un evidente 2 contro 1, mentre se si \u00e8 in 4 giocatori a squadre ci si sfider\u00e0 in un 2 contro 2.\nFrisbee Golf (1-4).\nLa meccanica \u00e8 la stessa del golf, solo che la palla \u00e8 un frisbee, di cui esistono 3 tipi: il rosso per i tiri lunghi, il grigio per i tiri medi e il giallo per i putting. \u00c8 in pi\u00f9 possibile giocare in 3 con un 2 contro 1 o in 4 con un 2 contro 2.\nTiro con l'arco (1-4).\nIn questo gioco, come nell'arco reale, bisogna fare pi\u00f9 punti possibili. Sono presenti 3 categorie: Esordienti, Intermedi ed Esperti. Ognuna delle categorie contiene 4 livelli, ognuno con 3 tentativi, ma la struttura dei livelli dipende dalla categoria. Sono inoltre presenti 4 bersagli segreti per categoria, uno per ogni livello. \u00c8 possibile giocare anche in un 2 contro 1 in 3 giocatori o in un 2 contro 2 in 4 giocatori. In questo caso, la squadra a due giocatori avr\u00e0 le prime due frecce per il primo della squadra, e il secondo ricever\u00e0 una freccia dorata, che vale il doppio dei punti nell'area in cui \u00e8 finita proprio quella freccia.\nPallacanestro.\nTiri liberi (1-4).\nIn questo gioco, sono presenti 5 file di palle da basket, ed ognuna di queste file ha 5 palle, l'ultima di ognuna delle file \u00e8 quella bonus da 2 punti. L'obbiettivo \u00e8 quello di totalizzare pi\u00f9 punti possibili, il cui massimo \u00e8 30. Per un buon tiro, bisogna immaginare di suonare una campanella posta sulla propria testa. \u00c8 possibile giocare anche in 2 contro 1 in 3 giocatori o in un 2 contro 2 in 4 giocatori.\nA squadre (1-2).\nIn questo gioco, vince la squadra che ottiene pi\u00f9 punti nei 3 minuti di gioco. Le squadre sono composte da 3 Mii ciascuna, e la partita si svolge su un'area canestro del campo. Se il giocatore che riesce a fare punto fa una schiacciata dalla zona azzurra o un lancio da quella gialla, la squadra fa 2 punti, mentre un lancio dalla zona marrone ne da 3. Grazie ad un trucco, si pu\u00f2 giocare di notte, anzich\u00e9 di giorno. I fuoriclasse della disciplina sono Eva e Tyrone, capitanati da Tommy, mentre il primo avversario in assoluto sar\u00e0 Miguel coi compagni Anna e Takashi.\nInoltre, se si tiene premuto il pulsante 2 durante la schermata di selezione Mii fino al messaggio di pericolo, lo scenario della partita si disputer\u00e0 di notte.\nTennis da tavolo.\nUno contro uno (1-2).\nIn questa simulazione di ping pong, il giocatore che arriva a 6 punti vince. Il punto \u00e8 ottenuto con \"2 rimbalzi\", \"fuori\", \"nessun rimbalzo\" o \"net\" (o \"rete\"). La fuoriclasse del ping pong \u00e8 Lucia, mentre il primo avversario in assoluto sar\u00e0 Cole. \nNel ping pong si possono effettuare tiri a effetto e schiacciate, in particolare i tiri a effetto possono rallentare e conferire una rotazione particolare alla palla. Se si tiene premuto 2 alla schermata di selezione \"mii\", rilasciandolo dopo il messaggio di pericolo, la partita finisce a 11. Se si ripete con 1, si otterr\u00e0 una ciabatta rossa dell'hotel da usare come racchetta (solo dopo aver battuto il fuoriclasse).\nBatti e ribatti (1-4).\nIn questo gioco, bisogna ribattere quante pi\u00f9 palline possibili, senza mancarne neanche una. Al 10\u00ba punto, apparir\u00e0 una lattina, che se colpit\u00e0 dar\u00e0 3 punti in pi\u00f9 al giocatore, facendo apparire una lattina dopo un'altra. L'avversario in questione sar\u00e0 sempre Greg.\nGolf (1-4).\nQuesto gioco \u00e8 ripreso da Wii Sports, ma sono state aggiunte anche le 9 buche di Resort aggiuntasi alle classiche e ci\u00f2 consente di giocare anche con 18 buche. \u00c8 in pi\u00f9 possibile giocare in 3 con un 2 contro 1 o in 4 con un 2 contro 2.\nBowling.\n10 birilli (1-4).\nQuesta modalit\u00e0 \u00e8 ripresa da Wii Sports, anche se la pista da bowling \u00e8 cambiata rispetto a Wii Sports. \u00c8 in pi\u00f9 possibile giocare in 3 con un 2 contro 1 o in 4 con un 2 contro 2.\n100 birilli (1-4).\nQuesto gioco si svolge in un'unica corsia e, come gi\u00e0 detto, si devono abbattere 100 birilli quindi con 12 strike di fila il punteggio massimo \u00e8 di 3000. \u00c8 in pi\u00f9 possibile giocare in 3 con un 2 contro 1 o in 4 con un 2 contro 2.\nOstacoli in pista (1-4).\nQuesto gioco \u00e8 simile ai 10 birilli, ma sono presenti degli ostacoli, la cui difficolt\u00e0 varia a seconda del risultato medio nei frame precedenti. Il primo frame ha un solo ostacolo che serve a stabilire il livello del secondo frame. L'ultimo frame \u00e8 comunque Aperto. \u00c8 in pi\u00f9 possibile giocare in 3 con un 2 contro 1 o in 4 con un 2 contro 2.\nMotosurfing.\nOnda slalom (1-4).\nIn questo gioco, bisogna attraversare degli anelli il pi\u00f9 in fretta possibile. Una volta attraversata la porta, i punti ottenuti dalla porta saranno espressi nel tempo rimasto per attraversare la porta. Spesso appariranno anche degli anelli bonus, che duplicano il punteggio della porta. Il traguardo \u00e8 riconoscibile perch\u00e9 \u00e8 pi\u00f9 largo ed \u00e8 fatto solo di metallo. I tracciati sono 6 in tutto: Spiaggia, Laguna, Faro, Porticciolo, Grotta e Scogliera, e gli ultimi tre di questi sono sbloccabili ecc.\nOnda in corsa (2).\nIn questa gara a due giocatori, vince il primo che attraversa il traguardo. I circuiti sono gli stessi di Onda Slalom, compresi il modo in cui gli ultimi 3 sono sbloccabili.\nCanottaggio.\nRemata rapida (1-4).\nIn questo gioco, bisogna attraversare il traguardo entro lo scadere del tempo, in una distanza sempre crescente per ogni categoria. La categoria Esordiente \u00e8 l'unica disponibile fin dall'inizio, ed ha una distanza limite verso i 200 metri e il tempo limite \u00e8 di 60 secondi. L'Intermedio ha un massimo di 300 metri ed ha un tempo limite di 80 secondi. I metri limite di Esperti sono infine 400 e i secondi sono 100. Una volta completato tutte le distanze necessarie per una specifica categoria, si pu\u00f2 testare i propri limiti per raggiungere distanze sempre maggiori nel tempo prestabilito. Se si \u00e8 in almeno 2 giocatori, ci si pu\u00f2 fare cooperativa.\nAll'ultimo remo (2-4).\nIn questa modalit\u00e0, ci si sceglie un circuito di canottaggio corrispondente ad una delle tre categorie: Esordienti, Intermedi ed Esperti. Nel circuito sono presenti dei checkpoint, e il primo che lo attraversa guadagna un punto. Il primo che arriva a 5 vince.\nCiclismo.\nCiclo Resort (1-2).\nQui, il gioco consiste nel gareggiare contro gli avversari, e se si \u00e8 in due., la gara \u00e8 a tandem. I tracciati da ciclismo sono 6, dei quali gli ultimi 3 sono sbloccabili. I circuiti sono: Isola Giro, Lido Polvere Lunare, Ponte Traballo, Punta Icaro, Cima Esplosiva e Bocca Ardente. \u00c8 possibile giocare anche in entrambe le gare a 3 tappe e nella gara a 6 tappe, anche se tutto ci\u00f2 \u00e8 sbloccabile. Dopo aver raggiunto lo status di Asso, sar\u00e0 possibile usare una bici con cestino posteriore (con della pizza per i mii maschi, con dei fiori per i mii femmina) con la stessa procedura della ciabatta del tennis da tavolo.\nSfida a pedali (2).\nIn questo gioco, l'obbiettivo \u00e8 di raggiungere il traguardo prima dell'avversario. Gli avversari servono semplicemente per la prova. Si possono gareggiare solo nelle 6 gare a 1 tappa, e comunque, le ultime tre gare sono segrete e sbloccabili.\nSport in quota.\nLancio acrobatico (1).\nL'obiettivo \u00e8 ottenere pi\u00f9 punti possibili aggianciandosi ad altri Mii ed assicurandosi che tutti abbiano la faccia rivolta verso l'obbiettivo, in modo cos\u00ec da ottenere punti bonus. I Mii che si possono agganciare fra loro al limite sono 5, compreso il giocatore.\nRicognizione (1).\nNell'Arcipelago di Wuhu sono comprese le isole di Wuhu e di Wedge. L'obiettivo \u00e8 trovare, volando in aereo, il maggior numero di punti di interesse, chiamati (I), possibili tra gli 80 presenti, molti dei quali sono nascosti nell'arcipelago, anche in punti difficilmente raggiungibili in volo. Ce ne sono in realt\u00e0 praticamente 240, viste le tre zone corrispondenti alle parti del giorno, cio\u00e8 Giorno, Sera e Notte. \u00c8 presente anche Miguel, difficile da trovare (per chiamarlo si pu\u00f2 sparare un razzo segnalatore premendo il tasto 1 del telecomando) ma riconoscibile dalla scia arancione che lascia sempre dietro al suo aereo. Miguel \u00e8 un pilota guida che, se seguito, conduce ad alcuni punti i. Ci sono 8 optional sbloccabili: lo sparo ai palloncini, il volo di sera e di notte, le illuminazioni, il nuovo Squalo del Cielo, la doppia mitraglia, l'aeroplano biposto e il bunglalow, ognuno disponibile dopo aver raccolto 10 i alla volta. Il tempo massimo di volo consentito per ogni partita \u00e8 di 5 minuti (quando ci si vuole recare sull'isola di Wedge \u00e8 necessario muoversi subito, perch\u00e9 sono necessari circa 3 minuti di volo solo per arrivarci). Se ci si schianta, ad esempio cercando di passare per luoghi impervi, si riprende dal punto in cui era avvenuto lo schianto senza perdere il tempo rimasto a disposizione.\nL'aereo utilizzato di base \u00e8 un Cessna 172.\nBattaglia in volo (2).\nIn questo gioco, l'obbiettivo \u00e8 quello di rimanere il giocatore con pi\u00f9 palloncini possibili o di far scoppiare tutti quelli dell'avversario entro i 3 minuti prestabiliti. Ogni tanto si possono raccogliere 10 palloncini in pi\u00f9 grazie a dei segnalatori.\nCritiche, successi e vendite.\nIn Giappone, Wii Sports Resort ha venduto oltre copie in due settimane, mentre in America ne ha vendute oltre nella prima settimana e, all'8 agosto 2009, in Europa sono state vendute oltre copie. Al 25 agosto dello stesso anno, Nintendo ha annunciato che individualmente in Europa, Giappone e Nordamerica sono state vendute oltre un milione di copie. Nel mese successivo, il mese di settembre, sono state vendute copie. Con le sue copie vendute, Wii Sports Resort \u00e8 stato il secondo videogioco pi\u00f9 venduto del 2009. Ad aprile 2011, Wii Sports Resort ha venduto nel mondo intero (considerando anche le versioni in bundle con la console) oltre copie."}
{"id": "2682622", "revid": "57872", "url": "https://it.wikipedia.org/wiki?curid=2682622", "title": "Convento di Santa Caterina (Finale Ligure)", "text": "L'ex convento di Santa Caterina \u00e8 stato un edificio religioso sito nella piazza omonima del centro storico di Finalborgo a Finale Ligure, in provincia di Savona.\nDal 1931 l'antico convento ospita il museo archeologico del Finale, una sala congressi e sede di mostre ed esposizioni presso l'attiguo oratorio dei Disciplinanti.\nStoria.\nLa fondazione dell'edificio conventuale \u00e8 databile al 1359 per opera della famiglia Del Carretto, feudataria del Marchesato del Finale, i quali utilizzarono il complesso come prestigiosa e monumentale area sepolcrale.\nAbitato dal 1381 dai frati Domenicani, quasi fosse una zona \"franca e inviolabile\", il convento fu risparmiato dal saccheggio compiuto nelle terre del marchesato nel 1648 ad opera della Repubblica di Genova. L'ordine religioso occup\u00f2 il complesso fino al 1802, cio\u00e8 fino alla soppressione degli ordini ecclesiali voluto dalle leggi napoleoniche della Repubblica Ligure e del Primo Impero francese.\nDal 1864 fino agli anni ottanta del Novecento destinato a reclusorio, fu proprio in quegli anni che fu avviato un sontuoso progetto di recupero e ripristino dell'intero patrimonio dell'ex complesso conventuale. Ulteriori interventi, dal 1995 al 2004, ne hanno altres\u00ec valorizzato e conservato la chiesa con il campanile, i due chiostri interni, i camminamenti, le mura e il giardino botanico.\nDescrizione.\nLa chiesa \u00e8 risalente alla prima met\u00e0 del XV secolo e originariamente era costituita da tre navate separate da colonne in pietra del Finale, di cui due di forma quadrata e una semicircolare, rivolte verso il nord. Nei secoli successivi, seguendo le varie normative ecclesiali, ne fu variata la struttura come lo spostamento al lato opposto dell'abside; ulteriori rimaneggiamenti furono eseguiti nella prima met\u00e0 del XIX secolo e ancora quando il complesso, in disuso, fu trasformato in carcere.\nL'interno conserva alcuni cicli di affreschi dei primi del Quattrocento raffiguranti principalmente \"Episodi di vita della Vergine Maria\". Nel fianco sud sono presenti due portali in stile gotico, entrambi murati, detti \"delle Donne\" e \"degli Uomini\" con le raffigurazioni degli stemmi nobiliari dei Del Carretto e dell'\"Agnus Dei\".\nRisalenti al Rinascimento sono i due chiostri comunicanti a fianco del corpo della chiesa, edificati tra il 1500 e il 1530 per volere del cardinale Carlo Domenico Del Carretto. Il campanile, edificato su una cappella absidale, sub\u00ec la demolizione della cuspide a seguito del terremoto del 1887 che interess\u00f2 il ponente ligure."}
{"id": "2682624", "revid": "643494", "url": "https://it.wikipedia.org/wiki?curid=2682624", "title": "Henny Porten", "text": "Figlia del regista Franz Porten e sorella di Rosa Porten, partecip\u00f2 ad oltre 170 film tra il 1906 e il 1955, tra i quali si ricorda \"La contessa Donelli\", diretto nel 1924 da Georg Wilhelm Pabst.\nBiografia.\nIl 10 ottobre 1912 spos\u00f2 il regista Curt A. Stark. Il matrimonio dur\u00f2 fino alla morte di Stark che mor\u00ec in battaglia il 2 ottobre 1916 in Romania, durante la prima guerra mondiale.\nNel 1921 si spos\u00f2 con Wilhelm von Kaufmann di origine ebrea. Il regime le impose di divorziare ma lei si oppose e questo le cost\u00f2 la carriera, all'improvviso non pot\u00e9 pi\u00f9 lavorare e non ottenne nemmeno il visto per lasciare la Germania.\nDurante la guerra venne chiamata per interpretare un paio di pellicole dato che la sua immagine calma e rassicurante confortava la popolazione impaurita dai bombardamenti alleati.\nDurante uno di questi bombardamenti la sua casa venne distrutta e fu costretta a vivere per la strada con il marito dato che era proibito dare protezione e assistenza agli ebrei.\nL'attrice mor\u00ec a Berlino il 15 ottobre 1960 all'et\u00e0 di settant'anni."}
{"id": "2682625", "revid": "144796", "url": "https://it.wikipedia.org/wiki?curid=2682625", "title": "Pio Franchi de' Cavalieri", "text": "Biografia.\nPio Franchi de' Cavalieri nacque a Veroli (FR) da nobile famiglia romano-verolana il 31 agosto 1869.\nDistintosi ben presto per gli studi classici, fu da sempre vicino agli ambienti della Biblioteca Vaticana di cui divenne \"Scriptor\" onorario e stimato agiografo, associandosi all'Universit\u00e0 di Enea Silvio Piccolomini di Roma. Egli diede grandi contributi all'esame ed alla traduzione degli scritti della medesima biblioteca vaticana pubblicando anche testi in materia, soprattutto da quando gli archivi vennero decretati di dominio pubblico. Collabor\u00f2 col bibliotecario e cardinale Giovanni Mercati e col teologo e storico della chiesa tedesco Hans Lietzmann.\nEntrato nell'Ordine nel 1897, nel 1907 divenne bal\u00ec professo prendendo i voti religiosi e ricopr\u00ec la carica di Luogotenente Generale dell'Ordine affiancando il Gran Maestro Galeazzo von Thun und Hohenstein nei mesi della sua malattia e reggendo l'Ordine sino alla nomina del suo successore dal marzo del 1929 sino al maggio del 1931.\nA Fano nella provincia di Pesaro Urbino nel cui territorio si estendeva l'azienda agricola in terra marchigiana della Famiglia ed in particolare nella zona di Calcinelli, lungo la Via Flaminia, le donazioni che Pio concedette alla nascente comunit\u00e0 indussero gli amministratori a dedicargli la cosiddetta \"Piazza centrale del mercato\" e la Scuola.\nMor\u00ec a Roma il 6 agosto 1960."}
{"id": "2682629", "revid": "158913", "url": "https://it.wikipedia.org/wiki?curid=2682629", "title": "Sasameki Koto", "text": " \u00e8 un manga yuri giapponese, scritto e illustrato dal mangaka Takashi Ikeda. \u00c8 stato pubblicato dalla casa editrice Media Factory sul magazine sh\u014dnen Monthly Comic Alive, dal 26 maggio 2007 al 27 settembre 2011 ed \u00e8 composto di 8 tank\u014dbon. I primi due volumi del manga sono stati adattati in un anime di 13 episodi, prodotti dallo studio di animazione AIC dal 7 ottobre al 30 dicembre 2009.\nTrama.\nSasameki Koto racconta la vita scolastica di due liceali, Sumika Murasame e Ushio Kazama, e del loro gruppo di amici. Sumika \u00e8 segretamente innamorata di Ushio, alla quale non riesce a confessare i suoi sentimenti poich\u00e9 ella \u00e8 interessata soltanto alle ragazze piccole e carine, mentre invece Sumika \u00e8 molto alta e sportiva. La storia, dai toni leggeri e tipici di una commedia scolastica, ruota intorno ai tentativi di Sumika di far capire i propri sentimenti ad Ushio che gradualmente prende coscienza dei suoi sentimenti e di quelli degli altri personaggi."}
{"id": "2682631", "revid": "7077", "url": "https://it.wikipedia.org/wiki?curid=2682631", "title": "Servizi a valore aggiunto", "text": "Servizio a valore aggiunto (VAS, acronimo di \"value-added service\") \u00e8 un termine tipico dell'industria di telecomunicazioni che indica tutti i servizi al di fuori dei servizi di base, ovvero delle chiamate di voce standard e delle trasmissioni fax. \nTale terminologia si \u00e8 estesa nel tempo ad altri settori economici.\nDescrizione.\nNell'industria delle telecomunicazioni i servizi a valore aggiunto aumentano il valore dell'offerta di servizio standard spronando l'abbonato ad usare di pi\u00f9 il loro telefono e permettendo all'operatore di ottimizzare il guadagno medio per utente (ARPU).\nNella telefonia mobile le tecnologie quali sms, mms e GPRS generalmente sono considerate tra i servizi a valore aggiunto.\nMa pu\u00f2 essere fatta una distinzione in base ai contenuti trasmessi: da una parte i contenuti standard e dall'altra i contenuti a tariffazione aggiuntiva o servizi di tipo premium.\nI servizi a valore aggiunto possono essere approvvigionati internamente all'operatore di rete mobile oppure possono essere forniti da una terza parte.\nI fornitori di servizi esterni all'operatore di telecomunicazioni possono essere denominati VASP (acronimo di \"value-added service provider\")\noppure \"content provider\" (CP). Essi si collegano all'operatore utilizzando il protocollo \"Short message peer-to-peer protocol\" (SMPP)\nconnettendosi direttamente ad un \"Centro Servizi\" sms (SMSC, \"short message service center\") oppure ad un gateway permettendo all'operatore di controllare ed addebitare meglio del contenuto.\nAltri servizi.\nTra i servizi a valore aggiunto si annoverano anche i servizi telefonici associati a Cartomanzia, Astrologia, Oroscopi, Lotto, Dating online, Hot-line o linee erotiche - queste ultime pubblicizzate da molte emittenti televisive regionali - che sono fruibili dall'utente attraverso la composizione di numeri speciali (nel corso degli anni: 144, 166, 899, ecc.).\nL'erogazione di tali servizi - che prevedono tariffe solitamente prossime a quelle di una chiamata intercontinentale - \u00e8 iniziata nella prima met\u00e0 degli anni Novanta e ha creato pi\u00f9 di qualche problema a molti clienti, che si sono visti recapitare bollette salate a causa, per esempio, della fruizione di tali servizi (solitamente rivolti a utenti maggiorenni) da parte del figlio minorenne ignaro dei costi.\nNegli anni a cavallo tra i due millenni, l'accesso ad Internet attraverso l'utilizzo della linea telefonica tradizionale, ha visto poi la proliferazione in rete di particolari programmi maligni, detti dialer, in grado di sconnettere l'utente dal proprio provider locale e di riconnetterlo ad un provider con numerazione intercontinentale, con i costi relativi. Nel 2008 le numerazioni associate a tali servizi a valore aggiunto sono state bloccate dall'AGCOM, salvo richiesta esplicita del cliente; nel 2009 il Consiglio di Stato ha bocciato il filtro preventivo ."}
{"id": "2682636", "revid": "986213", "url": "https://it.wikipedia.org/wiki?curid=2682636", "title": "Anna Sofia di Brandeburgo", "text": "Biografia.\nIn un primo momento, la principessa venne scelta destinata al Conte Palatino Volfango Guglielmo di Neuburg, ma questo progetto and\u00f2 a monte, dopo che il Conte litig\u00f2 con il padre di Anna Sofia.\nVenne data in moglie al duca Federico Ulrico di Brunswick-L\u00fcneburg che spos\u00f2 a Wolfenb\u00fcttel il 4 settembre 1614.[1] In occasione del matrimonio Michael Praetorius ha composto la musica di nozze.\nIl matrimonio rimase senza figli. Anna Sofia mantenne una storia d'amore con il Duca Francesco Alberto di Sassonia-Lauenburg, che prestava servizio nell'esercito di Tilly. Dopo che il Duca Francesco venne sconfitto in uno scontro a Plesse da Cristiano di Brunswick, costui rinvenne tra le spoglie nemiche una corrispondenza compromettente tra i due amanti, che consegn\u00f2 al fratello Federico Ulrico. Anna Sofia fu cos\u00ec costretta a rifugiarsi alla corte di suo fratello Giorgio Guglielmo. Anna Sofia scrisse all'imperatore Ferdinando II, lamentando che il marito aveva confiscato i suoi gioielli ed effetti personali, mentre Giorgio Guglielmo scrisse al cognato, chiedendogli di riprendere con s\u00e9 la moglie e restituirle i gioielli.\nFederico Ulrico, dal canto suo, fece escludere la moglie dalle preghiere della chiesa, proib\u00ec il pagamento degli interessi sul suo appannaggio e confisc\u00f2 i suoi beni.\nTuttavia anche se la corte di Wolfenb\u00fcttel promosse un concistoro per risolvere il caso, Anna Sofia rifiut\u00f2 di divorziare e consentire nuove nozze al marito. L'imperatore Ferdinando, che avrebbe dovuto arbitrare la controversia, fall\u00ec lasciando il caso nel 1626 all'Elettore Giovanni Giorgio I di Sassonia. Questa Corte ha convocato sotto la presidenza del predicatore di corte Matthias Hoe di Ho\u00ebnegg, i deputati del Brandeburgo e del Brunswick, senza tuttavia approdare a nulla. Infatti, durante i negoziati, il duca Federico Ulrico mor\u00ec.\nAnna Sofia visse poi nel suo Castello Vedovile di Sch\u00f6ningen. L\u00ec, fond\u00f2 e promosse attivamente una scuola situata nel mercato [2], che in suo onore venne chiamata Anna-Sophianeum. La duchessa acquist\u00f2 l'edificio in cui sorse la scuola (oggi adibito a museo), ristrutturandolo e dotandolo di un portale in stile barocco sormontato dalle armi delle casate di Brandeburgo Brunswick.\nAnna Sofia si avvalse dell'aiuto di Raban di Canstein che funse da suo consigliere e maresciallo, e che in seguito fece carriera nella corte del di lei fratello. La duchessa, descritta come estremamente intelligente, intraprese abili negoziati abili con le varie parti in lotta nella Guerra dei Trent'anni per tenere fuori il suo appannaggio vedovile dal caos del conflitto e per proteggere l'Universit\u00e0 di Helmstedt. A tal fine ella ottenne, il 29 aprile 1629, il trasferimento dell'amministrazione della Citt\u00e0 di Calv\u00f6rde, prima nelle mani del Commissario Imperiale, Barone Onorario David Becker. Inoltre si fece rilasciare lettere di protezione dai capi di tutti gli eserciti, cosicch\u00e9 l'Universit\u00e0 e il possesso di Anna Sofia furono le uniche parti del paese protette da attacchi e saccheggi.\nAnna Sofia \u00e8 sepolta nella Cripta degli Hohenzollern nel Duomo di Berlino."}
{"id": "2682643", "revid": "348618", "url": "https://it.wikipedia.org/wiki?curid=2682643", "title": "Sonda per introduzione diretta", "text": "In spettrometria di massa la sonda per introduzione diretta \u00e8 una parte dello spettrometro usata per l'introduzione del campione. Si utilizza per introdurre campioni solidi o liquidi altobollenti.\nSi indica comunemente con il termine inglese solid probe.\nMeccanismo.\nIl campione viene inserito in una precamera nella quale viene fatto il vuoto. Quando il livello di vuoto \u00e8 sufficiente il campione viene inserito nella camera dove sar\u00e0 poi ionizzato.\nPer i liquidi bassobollenti si utilizza invece un altro sistema di introduzione: si collega una fiala alla camera di ionizzazione e nella giuntura si mette un restrittore in modo da non sbilanciare il vuoto."}
{"id": "2682645", "revid": "178076", "url": "https://it.wikipedia.org/wiki?curid=2682645", "title": "Pointe Droset", "text": ""}
{"id": "2682646", "revid": "4175", "url": "https://it.wikipedia.org/wiki?curid=2682646", "title": "Antonio Hercolani Fava Simonetti", "text": "Biografia.\nAntonio Hercolani nacque in seno a una delle pi\u00f9 nobili famiglie patrizie bolognesi.\nEntrato ancora giovane nell'Ordine, egli non profess\u00f2 mai gli ordini, ricoprendo incarichi diplomatici e istituzionali all'interno del Sovrano Militare Ordine di Malta.\nIl 15 giugno 1912 a Bologna spos\u00f2 Marianna Fava Ghisilieri Simonetti, figlia di Alessandro Fava Ghisilieri e di Isotta Simonetti dei principi di Musone.\nFu grazie a questo matrimonio che Antonio Hercolani chiese il permesso di aggiungere al proprio cognome anche quello dei Fava Simonetti, permesso che ottenne con R.D. del 29 agosto 1921.\nDa questo matrimonio nacque un figlio, Filippo Rinaldo (1913-2002) il quale ebbe poi discendenza.\nAlla morte del Gran Maestro Ludovico Chigi Albani della Rovere egli assunse temporaneamente la carica di Luogotenente Generale dell'Ordine nell'attesa dell'elezione di un suo successore, fatto che per\u00f2 non avvenne negli anni successivi ed egli decise pertanto nel 1955 di dimettersi per anzianit\u00e0 dalla propria carica istituzionale, nominando al proprio posto Ernesto Patern\u00f2 Castello di Carcaci.\nMor\u00ec a Bologna il 18 giugno 1962."}
{"id": "2682650", "revid": "219355", "url": "https://it.wikipedia.org/wiki?curid=2682650", "title": "Solid probe", "text": ""}
{"id": "2682651", "revid": "599013", "url": "https://it.wikipedia.org/wiki?curid=2682651", "title": "August Auinger", "text": "Il figlio, Bernhard Auinger, corre come pilota automobilistico professionista.\nCarriera.\nDal 1979 al 1984 vince per sei volte consecutive il campionato austriaco nella classe 125.\nPer quanto riguarda le competizioni del motomondiale ha gareggiato continuativamente dal motomondiale 1977 a quello del 1987 nella classe 125, utilizzando moto di varie case motociclistiche. Inoltre dal 1984 al 1989 ha corso anche in classe 250.\nIn totale ha vinto 5 gran premi di cui il Gran Premio motociclistico di Gran Bretagna disputato sul circuito di Silverstone per due anni consecutivi, e nel 1985 si \u00e8 classificato terzo nella classifica finale della classe 125."}
{"id": "2682652", "revid": "767487", "url": "https://it.wikipedia.org/wiki?curid=2682652", "title": "Sydney Cann", "text": "Carriera.\nClub.\nHa giocato con Torquay United, Manchester City e Charlton Athletic, dal 1928 al 1939.\nAllenatore.\nHa allenato Southampton, Wycombe Wanderers e Sutton United."}
{"id": "2682653", "revid": "89489", "url": "https://it.wikipedia.org/wiki?curid=2682653", "title": "Alfa Romeo 33 Pininfarina Coup\u00e9 Prototipo Speciale", "text": "L\u2019Alfa Romeo 33 Pininfarina Coup\u00e9 Prototipo Speciale, conosciuta anche come Alfa Romeo 33.2, \u00e8 una dream car costruita dall'Alfa Romeo e dalla Pininfarina nel 1969.\nIl contesto.\nQuesta vettura \u00e8 una delle 6 dream car basate sull'autotelaio dell'Alfa Romeo 33 Stradale realizzate dai pi\u00f9 noti carrozzieri italiani a cavallo tra gli anni '60 e '70. La coup\u00e9 che venne esposta al salone dell'automobile di Parigi nell'ottobre del 1969 fu il tentativo della Pininfarina di riutilizzare il progetto di Leonardo Fioravanti che aveva dato vita alla Ferrari P5, presentata al salone dell'automobile di Ginevra l'anno precedente e poi abbandonato a causa del basso gradimento incontrato a Maranello e delle nuove norme tecniche stabilite per il Campionato del Mondo Sport Prototipi che \"de facto\" escludevano la Ferrari 330 P4.\nRispetto alla P5 la 33.2 ne \u00e8 la diretta discendente dato che la linea della carrozzeria \u00e8 quella Ferrari P5 adattata sull'autotelaio della 33 Stradale, seppur con diverse modifiche. Tra queste le pi\u00f9 importanti si concentrano nella coda con anche diverso frontale e colore, un giallo molto acceso, oltre a dei particolari costruttivi pensati per la realizzazione in piccola serie della vettura, come i fari a scomparsa e il cofano anteriore apribile sul pozzetto. Fu una delle ultime dream car con tratti curvilinei prima che prendessero piede le linee squadrate degli anni '70.\nLa vettura.\nIn generale il design era caratterizzato da volumi convessi e concavi che si intersecano con linee pi\u00f9 nette rispetto a quelle degli anni '60 anche se ancora piuttosto curve. Il prototipo \u00e8 dotato di un frontale basso e concavo, con una stretta fessura per la ventilazione del radiatore con il trilobo Alfa Romeo tra i due parafanghi dalla forma ovoidale, in cui sono integrate luci di posizione e fanali a scomparsa, e con due sfoghi dell'aria calda dal radiatore sul cofano. Il profilo non cambia rispetto a quello della P5, eccetto che per le prese d'aria del motore ellittiche che si allungano fino a formare un basso spoiler, ora prive di griglie e con uno stemma con il quadrifoglio inglobato a centro portiera, mantenendo i parafanghi ovoidali allungati e i passaruota concavi.La parte posteriore invece venne rivoluzionata abbandonando le originali griglie orizzontali in favore di una soluzione pi\u00f9 classica, con luci posteriori a sviluppo orizzontale e paraurti sdoppiati nero opaco separati da una griglia di ventilazione del motore su cui \u00e8 alloggiata la targa. Come sulla P5 il padiglione \u00e8 quasi completamente trasparente, anche il cofano posteriore in vetro lascia il propulsore a vista, a eccezione dei due \"roll-bar\" uniti da un elemento traverso longitudinale, il quale funge da struttura portante per le porte ad ala di gabbiano azionate idraulicamente dotate di finestrini che si incurvano fin sopra il tetto della vettura.\nGli interni sono rivestiti in pelle marrone e moquette beige, con sedili in pelle e tessuto scozzese; il volante rivestito anch'esso in pelle \u00e8 lo stesso della Tipo 33 da corsa, dietro il quale sono alloggiati tachimetro e contagiri mentre i cinque strumenti secondari sono posizionati al centro della plancia.\nIl prototipo \u00e8 equipaggiato con il medesimo motore 8 cilindri a V a doppia accensione da 1.995 cm\u00b3 dell'Alfa Romeo 33 Stradale, in grado di erogare 230 CV di potenza a 8.800 giri, sistemato in posizione centrale e accoppiato a un cambio manuale a 6 marce.\nLa 33 Coup\u00e9 Speciale Prototipo di Pininfarina non ebbe seguito produttivo e al pari delle altre dream car basate sull'autotelaio dell'Alfa Romeo 33 Stradale proposte dai migliori carrozzieri italiani \u00e8 conservata al Museo Storico Alfa Romeo di Arese."}
{"id": "2682655", "revid": "28282794", "url": "https://it.wikipedia.org/wiki?curid=2682655", "title": "Serajevo", "text": ""}
{"id": "2682656", "revid": "729019", "url": "https://it.wikipedia.org/wiki?curid=2682656", "title": "Billingborough", "text": "Billingborough\u00e8 un paese del Kesteven meridionale nel distretto del Lincolnshire, in Inghilterra, circa 10 miglia a nord di Bourne e 10 miglia sud di Sleaford lungo la B1177 tra Horbling e Pointon, appena a sud della A52.\nIl nome del paese deriva da una trib\u00f9, Billings, che invase il paese dopo la dominazione romana. La chiesa parrocchiale \u00e8 St. Andrew's.\nBillingborough si trova all'estremo della regione chiamata The Fens."}
{"id": "2682657", "revid": "6923", "url": "https://it.wikipedia.org/wiki?curid=2682657", "title": "Riserva naturale Foce del Crati", "text": "La riserva naturale Foce del Crati \u00e8 un'area naturale protetta situata nel comune di Corigliano Calabro, in provincia di Cosenza. La riserva occupa una superficie di 300 ettari ed \u00e8 stata istituita nel 1990."}
{"id": "2682660", "revid": "116878762", "url": "https://it.wikipedia.org/wiki?curid=2682660", "title": "Dighe della Turchia", "text": "Ci sono 503 dighe in Turchia all'Ottobre 2009:\nRegione del Mar Egeo.\nNella Regione dell'Egeo, la parte occidentale della Turchia, ci sono 45 dighe.\nRegione del Mar Nero.\nVi 51 dighe nella Regione del Mar Nero, la parte nord della Turchia.\nRegione dell'Anatolia Centrale.\nVi sono 75 dighe nella Regione dell'Anatolia Centrale.\nRegione dell'Anatolia Orientale.\nVi sono 35 dighe nella Regione dell'Anatolia Orientale.\nRegione di Marmara.\nCi sono 50 dighe nella Regione di Marmara nel nordest della Turchia.\nRegione del Mar Mediterraneo.\nVi sono 40 dighe nella Regione del Mar Mediterraneo nel sud della Turchia.\nRegione dell'Anatolia Sud Orientale.\nNella Regione dell'Anatolia Sud Orientale vi sono 15 dighe."}
{"id": "2682668", "revid": "125744804", "url": "https://it.wikipedia.org/wiki?curid=2682668", "title": "Catottromanzia", "text": "Con catottromanzia o catoptromanzia o enottromanzia o enoptromanzia si intende la divinazione delle visioni percepite per mezzo di uno specchio ritenuto magico.\nLe parole derivano dai termini greci \"k\u00e1toptron\" () ed \"\u00e9noptron\" () che significano \"specchio\".\nChi praticava l'enottromanzia era chiamato \"enottromo\" o \"enottromante\".\nStoria.\nSecondo coloro che praticavano questa divinazione, lo specchio magico faceva conoscere gli eventi passati e futuri anche a chi lo guardasse con gli occhi bendati; generalmente, l'indovino era un giovane uomo o una giovane donna.\nLe maghe della Tessaglia si vantavano di far discendere con questo specchio la Luna dal cielo e ricevere da essa le risposte, o pi\u00f9 probabilmente facevano credere ai superstiziosi che l'immagine riflessa fosse la Luna; per dar maggior credito ai loro oracoli, scrivevano i responsi col loro sangue.\nUn altro metodo consisteva nel porre lo specchio non gi\u00e0 davanti ma di dietro alla testa di un fanciullo a cui si bendavano preventivamente gli occhi. Si dice che un fanciullo con questo metodo avesse indovinato la venuta di Severo e la partenza di Giuliano.\nPausania racconta che vi era a Patrasso, davanti al tempio di Cerere, una fontana separata dal tempio medesimo per mezzo di una muraglia; qui veniva consultato un oracolo considerato veritiero per le malattie. Il consultante malato faceva discendere nella fontana uno specchio sospeso ad un filo in modo che toccasse la superficie dell'acqua solamente con la sua base; dopo avere pregato la dea ed arso dei profumi il consultante si guardava nello specchio e, secondo che si trovasse il viso pallido e sfigurato o fresco e rubicondo, ne concludeva che la malattia sarebbe stata mortale o guaribile.\nCerti indovini praticavano questa divinazione introducendo il consultante in una camera rischiarata per met\u00e0, nella quale si poteva entrare solamente con una benda davanti agli occhi; ci si rivolgeva a questi indovini se si fosse subita una perdita o un furto o si fossero ricevute alcune ferite da mano ignota. L'indovino faceva le evocazioni d'uso e sostenevano che il diavolo facesse vedere in uno specchio il presente, il passato e il futuro. Nonostante la benda, i consultanti pi\u00f9 suggestionabili avevano la fantasia cos\u00ec esaltata che s'immaginavano pure di vedere qualche cosa."}
{"id": "2682670", "revid": "115233", "url": "https://it.wikipedia.org/wiki?curid=2682670", "title": "Berilistica", "text": ""}
{"id": "2682671", "revid": "115233", "url": "https://it.wikipedia.org/wiki?curid=2682671", "title": "Berillistica", "text": ""}
{"id": "2682673", "revid": "767487", "url": "https://it.wikipedia.org/wiki?curid=2682673", "title": "Richard Blanco", "text": "Carriera.\nBlanco inizia la carriera da calciatore in patria nel Deportivo Galicia, nella Primera Divisi\u00f3n del Campionato venezuelano di calcio, e nel Maritimo, nella Segunda Divisi\u00f3n. Nel frattempo eccelle nel calcio a 5 tanto da venir convocato nella Nazionale venezuelana ed ottenere un ingaggio nella Serie C del Campionato italiano per l'Albano Calcio a 5.\nLe sue prestazioni (21 presenze e 40 gol, che permettono al club di raggiungere la Serie B) e il suo passato nel calcio a 11 attirano l'interesse del San Marino Calcio che lo ingaggia per la stagione 2006/2007 per il campionato di Serie C1. La stagione si conclude con la retrocessione per il club e solo 18 presenze, molte da subentrato, con 3 reti per il giocatore, che, risolto il contratto, ritorna in patria.\nIn Venezuela milit\u00f2 nel Carabobo F\u00fatbol Club, nell'Estrella Roja F\u00fatbol Club e nel Deportivo Italia. Ottiene anche la convocazione per la Nazionale, con cui esordisce in un'amichevole contro l'Angola, terminata 0-0."}
{"id": "2682674", "revid": "115233", "url": "https://it.wikipedia.org/wiki?curid=2682674", "title": "Catoptromanzia", "text": ""}
{"id": "2682675", "revid": "115233", "url": "https://it.wikipedia.org/wiki?curid=2682675", "title": "Enottromanzia", "text": ""}
{"id": "2682676", "revid": "115233", "url": "https://it.wikipedia.org/wiki?curid=2682676", "title": "Enoptromanzia", "text": ""}
{"id": "2682678", "revid": "115233", "url": "https://it.wikipedia.org/wiki?curid=2682678", "title": "Enotromanzia", "text": ""}
{"id": "2682679", "revid": "729019", "url": "https://it.wikipedia.org/wiki?curid=2682679", "title": "Forte Monteratti", "text": "Il Forte Monteratti o Forte Ratti (560 s.l.m.) \u00e8 una caserma militare di Genova edificata tra il 1831 e il 1842 dal Governo Sabaudo per difendere, per l'appunto, il rilievo \"Monte Ratti\", posto alle spalle dei quartieri genovesi di Marassi e Bavari, da eventuali assedi del nemico che avrebbe potuto, da l\u00ec, dirigersi indisturbato verso gli allora piccoli borghi di Sturla, Albaro e San Martino (oggi quartieri di Genova), da cui puntare verso il capoluogo.\nStoria.\nNel giugno del 1747 Genova fu assediata dagli austriaci, che conquistarono e occuparono il Monte Ratti nonostante la rapida costruzione di ridotte e accampamenti a difesa del rilievo. \nRiconquistata la posizione dai genovesi il mese successivo, per sollecitazioni del Duca di Bissj e poi del Duca di Richelieu, fu approvata la delibera per la costruzione di opere campali sul monte Ratti, affidata all'impresario De Ferrari.\nMonte Ratti fu al centro di un altro assedio nel 1800, sempre da parte dell'esercito austriaco, che conquist\u00f2 facilmente la ridotta, poi riconquistata il 30 aprile dello stesso anno dai francesi (che allora estendevano il loro dominio anche sulla citt\u00e0 di Genova), che costrinsero alla resa un battaglione di 450 austriaci.\nNel 1819, dopo l'annessione della Liguria al Regno Sabaudo, fu decisa, per la difesa del monte, la costruzione di due torri difensive a pianta circolare; entrambe non furono terminate, anche se i loro resti sono ancora ben visibili.\nLungo il crinale a est del Monte si vedono i resti della Torre Serralunga, che si affaccia verso il quartiere di Sant'Eusebio; l'altra torre, chiamata Montelongone, si affaccia sull'enorme conca prodotta dai lavori della cava subito a sud del forte.\nUna terza torre, denominata Torre Monteratti, fu invece costruita a partire dal 1819 e completata nel 1826.\nIdentica nella struttura alla Torre Quezzi, era situata in cima al rilievo, su una spianata di circa 250\u00a0m lungo il crinale del monte.\nTra il 1831 e il 1842 vennero gettate le basi per la costruzione di una snella caserma che si estendesse per quasi tutti i 250 m di lunghezza dello spiano sovrastante l'abitato di Quezzi.\nFu realizzato quindi il \"Forte Monteratti\", che nella sua costruzione inglob\u00f2 la preesistente torre, divenuta parte integrante della struttura difensiva.\nPer la costruzione delle due ali ci fu il finanziamento privato della famiglia dei nobili Durazzo, proprietaria anche dei terreni circostanti.\nLa facciata del forte \u00e8 diretta verso la citt\u00e0 mentre sul retro erano collocate le artiglierie puntate verso la val Bisagno, tra le zone di San Gottardo e Prato, a difesa di eventuali incursioni da nord attraverso la valle anzidetta.\nDurante i moti del 1849 il forte fu presidiato da alcuni militi della Guardia Nazionale, che l'abbandonarono ben presto con l'avanzare delle truppe regie.\nLa strada militare ottocentesca mantiene l'originario acciottolato e conduceva all'ingresso orientale del forte, anticamente protetto da un ponte levatoio, su cui ancora \u00e8 possibile leggere la targa in marmo che indica il nome della fortificazione.\nStoria recente.\nDurante la Grande Guerra il Forte fu usato come prigione per i coatti austriaci.\nTra il 1935 ed il 1938 il forte sub\u00ec dei rimaneggiamenti e vi fu installata una postazione contraerea: la torre fu demolita perch\u00e9 impediva la visuale alle batterie antiaeree. Durante il secondo conflitto mondiale questa postazione contraerea fu utilizzata prima dal Regio Esercito e, dopo l'8 settembre 1943, da reparti della Wehrmacht.\nOggi il complesso \u00e8 in totale abbandono e presenta molti punti pericolanti: per questo, pur essendo liberamente accessibile, \u00e8 pericoloso addentrarsi all'interno della struttura.\nLa posizione \u00e8 ideale per scampagnate e percorsi da trekking, seguendo la strada militare ed i sentieri che collegano tra loro, nell'ordine, Forte Quezzi, Torre Quezzi, Forte Monteratti, Forte Richelieu e il Forte Santa Tecla e scendendo in citt\u00e0 il Forte San Martino per finire con il Forte San Giuliano, l'unico che, pur ampiamente rimaneggiato, \u00e8 ancora utilizzato dalle Forze armate italiane, come sede del Comando Provinciale di Genova dell'Arma dei Carabinieri.\nStruttura.\nVolumetricamente il forte ha uno sviluppo lineare; il bastione centrale a pianta rettangolare che lo divide in due ali era adibito ai servizi: le cucine, la lavanderia e le latrine, ma in caso di necessit\u00e0 dalle sue feritoie era possibile battere il fondo valle e operare la difesa ravvicinata dell'accesso orientale.\nL'ala di ponente era adibita a celle di prigionia, mentre nell'ala sinistra, a levante, vi erano i magazzini destinati all'approvvigionamento di proiettili e d'artiglieria, ed era protetta da un baluardo alla sua estremit\u00e0; i piani superiori erano adibiti a camerata per le truppe e i sottufficiali, infine nel vano centrale una scala conduceva al secondo e terzo piano usati come alloggi per gli ufficiali."}
{"id": "2682680", "revid": "115233", "url": "https://it.wikipedia.org/wiki?curid=2682680", "title": "Enottromo", "text": ""}
{"id": "2682681", "revid": "115233", "url": "https://it.wikipedia.org/wiki?curid=2682681", "title": "Enottromante", "text": ""}
{"id": "2682682", "revid": "115233", "url": "https://it.wikipedia.org/wiki?curid=2682682", "title": "Enoptromo", "text": ""}
{"id": "2682683", "revid": "115233", "url": "https://it.wikipedia.org/wiki?curid=2682683", "title": "Enoptromante", "text": ""}
{"id": "2682684", "revid": "115233", "url": "https://it.wikipedia.org/wiki?curid=2682684", "title": "Enotromo", "text": ""}
{"id": "2682685", "revid": "115233", "url": "https://it.wikipedia.org/wiki?curid=2682685", "title": "Enotromante", "text": ""}
{"id": "2682686", "revid": "1123126", "url": "https://it.wikipedia.org/wiki?curid=2682686", "title": "Giancarlo Pallavicini (luogotenente)", "text": "Biografia.\nNato a Desio in Lombardia nel 1911, Giancarlo Pallavicini \u00e8 antenato del celebre economista.\nEntrato nell'Ordine, egli non profess\u00f2 mai i voti e come tale ricopr\u00ec incarichi di gestione all'interno dell'Ordine sino al 17 gennaio 1988 quando, alla morte del Gran Maestro Angelo de Mojana di Cologna venne prescelto quale Luogotenente Generale \"ad interim\" nell'attesa di un successore, il che avvenne solo l'11 aprile di quello stesso anno. Gran Maestro venne eletto Andrew Bertie.\nMor\u00ec a Desio nel 1999."}
{"id": "2682687", "revid": "3115", "url": "https://it.wikipedia.org/wiki?curid=2682687", "title": "Nunziante Consiglio", "text": "Biografia.\nAlle elezioni politiche del 2008 \u00e8 eletto per la Lega Nord alla Camera dei Deputati nella circoscrizione Lombardia 2.\n\u00c8 Presidente dal Novembre 2009 delle Tramvie Elettriche Bergamasche, azienda a partecipazione pubblica.\nDal 2008 fa parte della XIV Commissione per le Politiche dell'Unione Europea.\nHa ricoperto la carica di Sindaco e in seguito Assessore all'Urbanistica e Lavori Pubblici del comune di Cazzano Sant'Andrea (BG).\nAlle elezioni politiche del 2013 \u00e8 eletto senatore nelle liste della Lega Nord in Lombardia.\n\u00c8 il presidente del Padania Calcio, la Selezione di calcio della Padania organizzata dalla Lega."}
{"id": "2682691", "revid": "767487", "url": "https://it.wikipedia.org/wiki?curid=2682691", "title": "Riserva naturale Tarsia", "text": "La riserva naturale Tarsia \u00e8 un'area naturale protetta situata nei comuni di Tarsia e Santa Sofia d'Epiro, in provincia di Cosenza. La riserva occupa una superficie di 450,00 ettari ed \u00e8 stata istituita nel 1990."}
{"id": "2682696", "revid": "110157", "url": "https://it.wikipedia.org/wiki?curid=2682696", "title": "Isotta Fraschini Motori", "text": "Isotta Fraschini Motori S.p.A. \u00e8 un'azienda del gruppo Fincantieri, con sede legale e stabilimento a Bari, che produce motori diesel per applicazioni sia marine sia industriali.\nOrigini.\nL'azienda \u00e8 nata come ramo organico in seno alla Isotta Fraschini, un'industria automobilistica fondata nel 1900 a Milano, che sebbene fosse pi\u00f9 nota per la produzione di automobili di lusso, sin dal 1911 produsse separatamente anche motori per impiego sia militare che sportivo; i motori Isotta Fraschini erano infatti utilizzati su aerei, dirigibili e MAS e nel corso della prima guerra mondiale l'azienda produsse anche camion e rimorchi per il trasporto delle truppe.\nPeriodo tra le due guerre.\nNel periodo tra le due guerre, l'azienda attravers\u00f2 un momento difficile in seguito alla crisi del 1929, in quanto il suo maggior mercato era quello statunitense e nel 1932 entr\u00f2 a far parte del Gruppo Caproni, con l'entrata in azienda dell'ingegner Giovanni Battista \"Gianni\" Caproni. Egli decise di cessare la produzione di uno dei modelli di automobili della linea, mentre per i nuovi modelli la produzione non venne avviata, e di aumentare quella dei motori diesel costruiti su licenza MAN, riconvertendo le catene di montaggio per la produzione di motori e veicoli industriali.\nNel 1933 i venticinque velivoli SIAI-Marchetti S.55X che presero parte alla Crociera aerea del Decennale, organizzata da Italo Balbo, per le celebrazioni del primo decennale della Regia Aeronautica, denominata anche \"Crociera Nord Atlantica\" o \"crociera aerea Italia-America del Nord\", svolta in occasione dell'esposizione universale che si tenne a Chicago tra il 1933 ed il 1934, erano tutti equipaggiati con motori Isotta Fraschini Asso 750. Invece i precedenti SIAI-Marchetti S.55 che dal 17 dicembre 1930 al 15 gennaio 1931, avevano preso parte alla Crociera aerea transatlantica Italia-Brasile, organizzata dallo stesso Generale Balbo, erano equipaggiati con motori 12 cilindri a V Fiat A.22R; la 'X' indicava che era una versione speciale del velivolo realizzata in occasione del decimo anniversario della Regia Aeronautica e il cui propulsore, un 18 cilindri a W, equipaggiava anche i Caproni Ca.111 e le prime versioni dei CANT Z.501. Oggi \u00e8 possibile ammirarne ancora un esemplare conservato al Museo storico dell'Aeronautica Militare di Vigna di Valle.\nDurante la seconda guerra mondiale l'Isotta Fraschini produsse autocarri e motori per aeroplani. La produzione di autocarri, carrozzati dalla Zagato, dur\u00f2 un decennio e tra questi il modello Isotta Fraschini D65 rimane forse il pi\u00f9 noto.\nL'azienda ha prodotto tra il 1938 e il 1947 anche vari modelli di filobus carrozzati Stanga e Caproni in servizio presso le aziende di trasporto UITE di Genova e \"STECAV\" di Como.\nA partire dal 1938, l'azienda ha prodotto anche la mitragliera \"\"Scotti-Isotta Fraschini mod. 41\" un'arma progettata nel 1932 dalla Scotti, costruita in poche centinaia di esemplari e data in dotazione soprattutto alla Regia Aeronautica e alla Regia Marina ed utilizzata anche dal Regio Esercito su autocarri Alfa Romeo.\nProduzione aeronautica.\nOltre al motore che equipaggi\u00f2 i velivoli della trasvolata numerosi furono i velivoli che a partire dagli anni dieci vennero equipaggiati con propulsori Isotta Fraschini.\nPer citarne solo alcuni:\nLa liquidazione e la rinascita.\nAl termine del conflitto l'azienda decise di rilanciare la produzione di automobili di lusso, realizzando un nuovo modello il Tipo 8C Monterosa, ma non trovando i finanziamenti per cominciarne la produzione in serie, dell'autovettura furono prodotti solo cinque esemplari.\nIl 25 febbraio 1948 l'azienda fu messa in amministrazione controllata dal Fondo per il Finanziamento dell'Industria Meccanica, che era il principale creditore della Isotta Fraschini ed il 24 settembre 1949 fu nominato il liquidatore giudiziale. Nel corso del 1949 l'azienda stipul\u00f2 con la brasiliana F.N.M. un accordo per costruire gli autocarri della Casa milanese, ma in seguito al fallimento dell'Isotta Fraschini l'industria brasiliana redasse nel 1952 un nuovo accordo con l'Alfa Romeo, tramite il quale la FNM acquistava la licenza per costruire gli autocarri della Casa del Biscione.\nDopo alterne vicende nel 1955 il marchio \"Isotta Fraschini Motori\" venne unificato con quello della \"Breda Motori\" all'interno della Finanziaria Ernesto Breda SpA, la cui maggioranza societaria era controllata dal FIM, assumendo la nuova ragione sociale di \"Fabbrica Automobili Isotta Fraschini e Motori Breda S.p.A.\", trasferendo negli stabilimenti di Saronno anche la produzione di motori Breda, in precedenza dislocata presso le unit\u00e0 produttive al confine tra Milano e Sesto San Giovanni, includendo nella competenza gestionale della neo costituita societ\u00e0 lo sviluppo di particolari prodotti ferrotranviari, tra cui trolley per tram e filobus.\nGrazie al rapido incremento delle attivit\u00e0 negli anni sessanta venne aperto un secondo stabilimento a Bari per la produzione di motori diesel.\nConclusosi un periodo florido, frutto di grandi innovazioni, gli anni ottanta portarono a un progressivo ridimensionamento delle varie branche della ex Breda SpA, a causa del dissesto finanziario dell'EFIM e l'azienda saronnese fu ceduta alla Finmeccanica, cambiando denominazione in \"Isotta Fraschini Motori S.p.A.\", con sede e direzione generale a Bari. In base all'ingresso dell'azienda in Finmeccanica fu varato un profondo piano di ristrutturazione della societ\u00e0 e il sito produttivo di Saronno venne chiuso, trasferendo nello stabilimento di Bari parte della produzione che prima veniva fatta a Trieste nell'impianto Grandi Motori Trieste, societ\u00e0 poi affidata a Fincantieri, che dalla fine degli anni novanta sarebbe stata ceduta alla finlandese W\u00e4rtsil\u00e4, assumendo la denominazione di W\u00e4rtsil\u00e4 Italia.\nDal 1989, \"Isotta Fraschini Motori S.p.A.\" \u00e8 una societ\u00e0 direttamente controllata da Fincantieri, specializzata nella fabbricazione di propulsori con potenza da 200 a 2.500\u00a0kW., nonch\u00e9 di motori amagnetici per cacciamine o dragamine, come le unit\u00e0 della Classe Lerici della Marina Militare Italiana. I motori dell'azienda hanno conquistato il mercato mondiale, riscuotendo successo nelle diverse Marine Militari, tra le quali la US Navy.\nNel settore dei Motori industriali l'azienda rivolge la sua produzione alle esigenze di mercato nel campo della trazione ferroviaria (si ricordano le D 343 serie 2000), e delle unit\u00e0 per la generazione di energia elettrica, fornendo una gamma di prodotti che va dai gruppi elettrogeni per centrali e servizi ausiliari di bordo, ai sistemi di continuit\u00e0, ai gruppi di emergenza in automatico ed ai gruppi elettrogeni in parallelo. Per lungo tempo ha prodotto su licenza W\u00e4rtsil\u00e4 i motori \"Isotta Fraschini Sulzer S20\"\", impiegati sia nelle applicazioni marine sia industriali."}
{"id": "2682698", "revid": "599013", "url": "https://it.wikipedia.org/wiki?curid=2682698", "title": "Larry Carberry", "text": "Carriera.\nClub.\nHa giocato con Ipswich Town, Barrow e Burscough."}
{"id": "2682700", "revid": "339392", "url": "https://it.wikipedia.org/wiki?curid=2682700", "title": "Alfa Romeo 33.2 Pininfarina", "text": ""}
{"id": "2682701", "revid": "123732213", "url": "https://it.wikipedia.org/wiki?curid=2682701", "title": "Riserva naturale Bocche di Po", "text": "La riserva naturale Bocche di Po \u00e8 un'area naturale protetta della regione Veneto istituita nel 1977.\nOccupa una superficie di 424,76 ha nella provincia di Rovigo.\nFauna.\nQuesta regione \u00e8 una delle mete pi\u00f9 famose in Italia dove praticare birdwatching, infatti si possono osservare molte specie di uccelli. Vi nidificano il Fenicottero, varie specie di gabbiani, Spatola, Airone Rosso, Tarabusino, Tarabuso, Sgarza ciuffetto, Marangone minore, Sterna comune, Avocetta, Cavaliere d'Italia, Beccaccia di mare, Falco di palude, Albanella minore, Volpoca. In inverno \u00e8 possibile osservare varie specie di anatre e oche quali l'Oca Selvatica e l'Oca Lombardella. In primavera si osservano le migrazioni dei limicoli."}
{"id": "2682707", "revid": "36426", "url": "https://it.wikipedia.org/wiki?curid=2682707", "title": "Giovanni Battista Luteri", "text": ""}
{"id": "2682708", "revid": "599013", "url": "https://it.wikipedia.org/wiki?curid=2682708", "title": "Askia Jones", "text": ""}
{"id": "2682709", "revid": "51032", "url": "https://it.wikipedia.org/wiki?curid=2682709", "title": "Giudiziario", "text": ""}
{"id": "2682710", "revid": "339392", "url": "https://it.wikipedia.org/wiki?curid=2682710", "title": "Battista Luteri", "text": ""}
{"id": "2682711", "revid": "450980", "url": "https://it.wikipedia.org/wiki?curid=2682711", "title": "Niccol\u00f2 di Giovanni Luteri", "text": ""}
{"id": "2682712", "revid": "51032", "url": "https://it.wikipedia.org/wiki?curid=2682712", "title": "Esecutivo", "text": ""}
{"id": "2682713", "revid": "339392", "url": "https://it.wikipedia.org/wiki?curid=2682713", "title": "Giovanni Battista Dossi", "text": ""}
{"id": "2682716", "revid": "51032", "url": "https://it.wikipedia.org/wiki?curid=2682716", "title": "Legislativo", "text": ""}
{"id": "2682718", "revid": "767487", "url": "https://it.wikipedia.org/wiki?curid=2682718", "title": "Out of Love", "text": "Out of Love \u00e8 una canzone del gruppo musicale rock Toto, primo singolo estratto (uno dei singoli inediti) dal greatest hits \"Past to Present 1977-1990\".\nInformazioni.\nLa canzone fu scritta da Steve Lukather e da Jean-Michel Byron, ed \u00e8 una delle canzoni pi\u00f9 di successo della band, nonch\u00e9 uno dei singoli pi\u00f9 venduti degli inizi anni novanta. Il singolo arriv\u00f2 ventiseiesimo nella MegaCharts e ventesimo nell'ARIA Charts. Il brano \u00e8 una classica ballad del gruppo, e per la stilistica somiglia a \"Purple Rain\" di Prince. Il brano fu inserito anche nella raccolta di ballad del gruppo Best Ballads del 1996.\nVideoclip.\nIl video mostra la band che suona in un bar, e fra le tante apparizioni del video ci sono anche persone che pensano alle persone amate, tra cui un anziano nel bar, e una giovane ragazza che rilegge una lettera d'amore, che si rivela dalle parole poi essere il testo della canzone.\nIl B-Side Moodido.\nIl brano presente sul B-Side del singolo \u00e8 \"Moodido\", brano strumentale composto dalla band nel 1984 per le Olimpiadi. La canzone fu usata durante le olimpiadi per gli incontri di boxe, \u00e8 uno dei brani introvabili della band insieme a \"The Seventh One\", composto dopo la pubblicazione dell'omonimo album nel quale quindi non fu inserito."}
{"id": "2682722", "revid": "1310927", "url": "https://it.wikipedia.org/wiki?curid=2682722", "title": "Qormi Football Club", "text": "Qormi Football Club \u00e8 una societ\u00e0 calcistica maltese con sede nella citt\u00e0 di Curmi. Milita attualmente nella First Division, la seconda divisione del campionato maltese.\nStoria.\nNella citt\u00e0 di Curmi, prima della fondazione della squadra attuale, erano presenti diverse compagini, tra le quali una, il \"Qormi St. George's\", ha preso parte al massimo torneo nazionale nella stagione 1934-35, piazzandosi sesto.\nNel 1961, le squadre \"Qormi Youngsters\" e \"Qormi United\" si fondono, andando a fondare il \"Qormi FC\".\nIl Qormi FC partecipa per la prima volta alla First Division (all'epoca massima serie) nella stagione 1967-68, dopo aver centrato il secondo posto nella serie inferiore l'anno precedente. La prima esperienza nel massimo campionato nazionale si risolve in una retrocessione, con piazzamento all'ultimo posto. Vincendo immediatamente il campionato cadetto, il Qormi risale subito.\nPer tre anni, la squadra mantiene il posto in massima serie; nella prima stagione, piazzandosi sesta, si salva per un punto a scapito degli \u0126amrun Spartans; il secondo anno si piazza nona, al terzo, il decimo e ultimo posto la condanna alla relegazione.\nDi nuovo, dopo un anno di cadetteria, il Qormi risale al massimo livello, mantenendo il posto per una sola stagione; piazzandosi ottava, pari merito con il Birkirkara, contro quest'ultima gioca uno spareggio, che perde per\u00f2 per 1-0.\nL'attesa di giocare nuovamente nella massima divisione dura quattro anni, fino al 1978. Nel 1978-79 conquista la salvezza nella poule retrocessione (organizzata in via eccezionale quell'anno, poi adottata regolarmente dagli anni 2000), l'anno dopo arriva nona e scende nella serie inferiore.\nBisogna aspettare fino al 2008 per ritrovare il club ai massimi livelli. Battendo nella spareggio promozione il Mosta, viene promosso in Premier League. Dopo una prima stagione interlocutoria, conclusasi con una salvezza nella poule retrocessione, il Qormi raggiunge il suo massimo storico nella stagione 2009-10, raggiungendo il terzo posto finale, alle spalle di Birkirkara e Valletta, dopo aver vissuto da capolista per alcune settimane nella prima fase.\nCollegamenti esterni.\nSito ufficiale"}
{"id": "2682726", "revid": "101175", "url": "https://it.wikipedia.org/wiki?curid=2682726", "title": "Konica Minolta MotoGP", "text": ""}
{"id": "2682729", "revid": "729019", "url": "https://it.wikipedia.org/wiki?curid=2682729", "title": "Open split", "text": "In spettrometria di massa l'open split \u00e8 un'interfaccia tra gascromatografo e spettrometria di massa.\nCon le colonne capillari per gascromatografia (flussi &lt; 1 ml/min) non sono pi\u00f9 necessarie interfacce e si introduce il campione direttamente nella camera di ionizzazione. Questa e altre interfacce sono quindi state largamente soppiantate.\nMeccanismo.\nLa colonna capillare \u00e8 interrotta in una camera prima della sorgente, nella camera passa un gas di spurgo che trascina via le molecole pi\u00f9 leggere del gas di trasporto, mentre quelle pi\u00f9 pesanti dell'analita passano. Questa interfaccia non \u00e8 adeguata per l'analisi quantitativa.\nIl sistema \u00e8 simile alla jet separation."}
{"id": "2682734", "revid": "1363832", "url": "https://it.wikipedia.org/wiki?curid=2682734", "title": "Tangyuan", "text": "Il tangyuan (cinese tradizionale: \u6e6f\u5713; cinese semplificato: \u6c64\u5706; pinyin: t\u0101ng yu\u00e1n) \u00e8 una pietanza cinese fatta di farina di riso glutinoso, pu\u00f2 essere a scelta vuoto o ripieno. La farina di riso glutinoso viene ammassata con una piccola quantit\u00e0 d'acqua a formare delle palline, che vengono cotte e servite nell'acqua della bollitura. Tradizionalmente, questo cibo era mangiato durante la festa delle lanterne, o \"Yuanxiao\".\nNome.\nStoricamente, il piatto ha subito diverse variazioni di nomi, a partire dall'era dell'imperatore Yongle della Dinastia Ming, in cui si chiamava ufficialmente \"yuanxiao\", nome palesemente derivato dal termine cinese per indicare la festa delle lanterne. Esso significa letteralmente \"prima sera\", ad indicare il primo plenilunio dopo il Capodanno cinese, il quale accade sempre in un novilunio. Tale nome \u00e8 tutt'oggi utilizzato a nord della Cina.\nNel Cina del sud, la medesima pietanza assume il diverso nome di \"tangyuan\", oppure \"tangtuan\". Secondo una leggenda, il nome le fu cambiato durante il regno di Yuan Shikai, dall'anno 1912 al 1916, che disapprovava il nome \"yuanxiao\" in quanto omofono di un altro che significa \"rimuovere Yuan\" (\u5143\u5bb5). Il nome \"tangyuan\" significa letteralmente \"palle rotonde in zuppa\", mentre \"tangtuan\" assume il simile significato di \"gnocco rotondo in zuppa\".\nIngredienti.\nSia nei \"tangyuan\" ripieni che in quelli vuoti, l'ingrediente principale \u00e8 costituito dalla farina di riso glutinoso. Il ripieno dei \"tangyuan\" pu\u00f2 essere sia dolce che salato.\nI pi\u00f9 popolari ripieni dolci sono:\nPortata.\nIl \"tangyuan\" viene cotto in acqua bollita, e se ripieno viene servito insieme all'acqua di cottura, da qui proviene il nome di \"zuppa\".\nI \"tangyuan\" non ripieni sono serviti come parti di una zuppa dolce, mangiata come dessert e conosciuta nella cucina cantonese come \"tong sui\", letteralmente \"acqua zuccherata\". I tipi pi\u00f9 comuni di zuppa dolce sono:\nDisponibilit\u00e0.\nLe variet\u00e0 pi\u00f9 famose del dolce provengono da Ningbo e Wenzhou, localit\u00e0 della provincia dello Zhejiang, ma sono tradizionalmente mangiate anche nel resto della Cina.\nOriginariamente, i \"tangyuan\" venivano associati alla festa delle lanterne e mangiati durante il suo svolgimento, ma in varie regioni hanno iniziato ad essere associati a tutto il periodo di festivit\u00e0 del Capodanno cinese, oltre che alla festa del Dongzhi. Al giorno d'oggi tale cibo pu\u00f2 essere mangiato anche durante tutto l'anno, ed \u00e8 possibile acquistarlo nei supermercati asiatici non solo in Cina, ma anche oltreoceano.\nInoltre alcuni preferiscono friggere le palline, anzich\u00e9 bollirle.\nPiatti simili.\nNel Vietnam del sud esiste un piatto simile ai \"tangyuan\", di nome \"ch\u00e8 x\u00f4i n\u01b0\u1edbc\", servito in un liquido tiepido e dolce insaporito con radici grattugiate di zenzero. Nel Vietnam del nord vi \u00e8 la variante \"b\u00e1nh tr\u00f4i\", chiamata anche \"b\u00e1nh tr\u00f4i n\u01b0\u1edbc\", e la \"b\u00e1nh chay\". Quest'ultima viene servita con il latte di cocco. Il \"Gulab jamun\" \u00e8 un dessert indiano che ha delle caratteristiche simili, \u00e8 fatto di palline di massa al latte fritte e servite in una ciotola di sciroppo."}
{"id": "2682738", "revid": "386562", "url": "https://it.wikipedia.org/wiki?curid=2682738", "title": "Yuanxiao", "text": ""}
{"id": "2682741", "revid": "599013", "url": "https://it.wikipedia.org/wiki?curid=2682741", "title": "Jean-Fran\u00e7ois Bald\u00e9", "text": "Carriera.\nNel motomondiale ha vinto 5 gran premi e nel 1981 si \u00e8 classificato secondo nella classifica finale della classe 250 alle spalle di Anton Mang.\nLa sua carriera nel motociclismo ha avuto inizio nelle competizioni nazionali francesi in sella a una Suzuki e, dopo essersi messo in mostra, gli \u00e8 stata offerta la possibilit\u00e0 di gareggiare anche a livello del campionato mondiale: il suo esordio \u00e8 avvenuto nella classe 500 in occasione del Gran Premio motociclistico di Francia del 1973, guidando una Kawasaki e giungendo all'ottavo posto in classifica. Dopo un'ulteriore presenza nelle classifiche iridate della classe regina due anni dopo con un decimo posto nel GP d'Olanda, la sua carriera si \u00e8 sviluppata principalmente nelle classi 250 e 350 (fino all'abolizione di quest'ultima al termine della stagione 1982).\nIl suo primo successo in un gran premio risale al motomondiale 1981 in occasione del Gran Premio motociclistico d'Argentina della classe 250; proprio questa, disputata in sella alla Kawasaki KR 250-350, \u00e8 anche l'annata migliore per il francese con il secondo posto nella classifica finale della 250 e il terzo posto in quella della 350.\nAnche il 1982 \u00e8 stato particolarmente positivo con la conquista di tre successi nella classe 350 e il terzo posto finale in classifica generale.\nLe sue presenze nel campionato mondiale sono continuate sino al 1989, guidando negli ultimi anni delle moto artigianali francesi; dopo il ritiro dall'attivit\u00e0 agonistica si \u00e8 dedicato anche all'attivit\u00e0 di commentatore radiotelevisivo."}
{"id": "2682743", "revid": "599013", "url": "https://it.wikipedia.org/wiki?curid=2682743", "title": "Andr\u00e9s Guibert", "text": ""}
{"id": "2682746", "revid": "86343", "url": "https://it.wikipedia.org/wiki?curid=2682746", "title": "La Uribe", "text": ""}
{"id": "2682747", "revid": "287204", "url": "https://it.wikipedia.org/wiki?curid=2682747", "title": "Andres Guibert", "text": ""}
{"id": "2682749", "revid": "1573940", "url": "https://it.wikipedia.org/wiki?curid=2682749", "title": "Fergusonina", "text": "Fergusonina , \u00e8 un genere di insetti fitofagi dell'ordine dei Ditteri (Brachycera: Cyclorrhapha: Acalyptratae). Affine agli Agromyzidae, il genere \u00e8 l'unico della famiglia Fergusoninidae . Comprende specie delle regioni australasiana e orientale, associate in simbiosi mutualistica a nematodi galligeni a spese di piante della sola famiglia delle Myrtaceae.\nDescrizione.\nLa morfologia dei Fergusoninidae non \u00e8 ben definita a causa dell'incompletezza della descrizione di diversi esemplari. In letteratura, peraltro, sono riportate anche informazioni divergenti in merito ad alcuni caratteri morfologici. Gli adulti sono insetti di piccole dimensioni, con corpo delicato e livrea di colore giallo alternata a macchie nere e brune.\nIl capo \u00e8 largo e caratterizzato dalla conformazione fortemente arcuata della sutura frontale, la cui curvatura \u00e8 molto distanziata dall'inserzione delle antenne. La chetotassi comprende due paia di setole fronto-orbitali brevi e inclinate all'esterno, a volte assenti, setole verticali esterne lunghe e robuste, verticali interne pi\u00f9 brevi, setole ocellari brevi, dirette in avanti, e setole postocellari parallele o leggermente divergenti. Le vibrisse sono presenti e di moderata lunghezza. Antenne brevi, di tipo aristato, con arista composta da due soli articoli.\nSulla conformazione della costa vi sono pareri discordanti in letteratura: alcuni Autori sostengono l'assenza di fratture, altri la presenza della sola frattura omerale, altri ancora la presenza della frattura omerale e di un assottigliamento in corrispondenza della terminazione della subcosta. La subcosta \u00e8 presente, ma il tratto terminale \u00e8 debole e si fonde con il ramo anteriore della radio. La radio si suddivide in tre rami, con conformazione analoga a quella riscontrabile nella generalit\u00e0 degli Opomyzoidea: R1 breve e ricurva, confluente entro la met\u00e0 basale del margine costale, R2+3 e R4+5 relativamente lunghe, confluenti rispettivamente in posizione subapicale e apicale. La media \u00e8 lunga e indivisa e la cubito si divide in due rami, CuA1 e CuA2; quest'ultimo confluisce sull'anale chiudendo la cup, da cui emerge il ramo comune A1+CuA2 completo. La cellula discale \u00e8 presente, chiusa all'apice dalla vena medio-cubitale discale.\nL'addome delle femmine presenta gli ultimi uriti trasformati in un ovopositore di sostituzione retrattile telescopicamente, con i tergiti e gli sterniti 6 e 7 trasformati in un tubo sclerificato al cui interno sono retratti gli uriti genitali, completamente membranosi.\nBiologia.\nRelazioni trofiche.\nL'aspetto pi\u00f9 interessante della biologia dei Fergusoninidae \u00e8 la simbiosi obbligata con nematodi galligeni del genere \"Fergusobia\", finalizzata a creare le condizioni necessarie per lo sviluppo delle larve. La femmina depone le uova su rametti e germogli fertili di piante delle Myrtaceae, trasmettendo anche forme giovanili partenogenetiche del nematode simbionte. Queste inducono la formazione di galle sulla pianta ospite, sviluppandosi al loro interno. Le galle, di forma oblunga, possono raggiungere i 5\u00a0cm di lunghezza e 1\u20132\u00a0cm di diametro, sono composte di tessuto parenchimatico e percorse da una o pi\u00f9 cavit\u00e0 interne.\nLe larve del dittero, inizialmente si nutrono a spese della linfa che trasuda dal corpo dei nematodi, poi a spese dei tessuti interni della galla. A maturit\u00e0, prima che avvenga l'impupamento, femmine feconde del nematode penetrano all'interno della larva del dittero, insediandosi come parassite nell'emocele. In questo modo viene garantita la perpetuazione della relazione simbiotica.\nBiologia del nematode.\nIl nematode \"Fergusobia quinquenerviae\", parassita della \"Melaleuca quinquenervia\" e del dittero \"Fergusonina turneri\", svolge un ciclo biologico alternato su due ospiti, uno vegetale e uno animale. La forma fitoparassita si sviluppa all'interno della galla e a maturit\u00e0 si riproduce per partenogenesi formando una generazione di sessuati che comprende entrambi i sessi. A maturit\u00e0, gli individui sessuati si accoppiano e le femmine fecondate penetrano all'interno della larva di terza et\u00e0 del dittero. A questo punto il ciclo passa alla fase zooparassita: le femmine del nematode si sviluppano all'interno della cavit\u00e0 emocelica dell'ospite animale, rilasciandovi le uova. Le forme giovanili, nate da queste uova all'interno di un ospite femmina, migrano nell'apparato genitale e si insediano nell'ovopositore.\nUna sola femmina di \"F. turneri\", nell'arco di due settimane di vita, depone fino a 200 uova sui germogli della \"Melaleuca quinquenervia\" inoculando anche le forme giovanili del nematode. Ogni nematode induce la formazione di una galla, all'interno della quale si sviluppa una sola larva di \"Fergusonina\" e la riproduzione partenogenetica del nematode ha inizio solo dopo la formazione della galla.\nPiante ospiti.\nLa simbiosi tra \"Fergusonina\" e \"Fergusobia\" \u00e8 un esempio di convergenza evolutiva che si manifesta con un'elevata specializzazione della relazione trofica, coinvolgendo due specie animali e una vegetale. I Fergusoninidae sono infatti associati esclusivamente a specie della famiglia delle Myrtaceae. Fino al 1982 i soli ospiti conosciuti erano piante del genere \"Eucalyptus\", ma con la segnalazione della prima specie non australiana, Harris (1982) ha rilevato l'associazione dei Fergusoninidae con una mirtacea indiana, lo \"Zyzygium cumini\". Altre mirtacee sono state segnalate da Taylor (2008) come ospiti della simbiosi e appartengono al genere \"Corymbia\".\n\"Fergusonina turneri\" e un gruppo di specie filogeneticamente affini (\"F. burrowsi\", \"F. centeri\", \"F. golsbyi\", \"F. markinsoni\", \"F. purcelli\", \"F. schefferae\"), tutte descritte da Taylor nel 2004, sono invece associate a piante del genere \"Melaleuca\" a foglia larga (\"Melaleuca leucadendra species-complex\").\nLa scoperta di specie associate alle \"Melaleuca\" ha focalizzato l'attenzione della ricerca statunitense su questi ditteri, nell'ambito del problema del controllo delle piante esotiche invasive. Introdotta negli Stati Uniti come pianta ornamentale, la \"Melaleuca quinquenervia\", specie appartenente al complesso delle \"Melaleuca\" a foglia larga, \u00e8 diventata invasiva e di difficile controllo, in particolare in Florida. Nel 2005, l'APHIS (\"Animal and Plant Health Inspection Service\"), ha avviato uno studio di fattibilit\u00e0 sull'impiego della simbiosi \"Fergusonina-Fergusobia\" nel controllo biologico della \"M. quinquenervia\", sperimentando l'inoculazione di una simbiosi su varie piante, mirtacee e non, allo scopo di valutare l'impatto ambientale di un'eventuale applicazione della tecnica. I risultati hanno evidenziato una specificit\u00e0 obbligata della relazione: la simbiosi tra \"Fergusonina turneri\" e il nematode simbionte \"Fergusobia quinquenerviae\" non ha manifestato azioni collaterali n\u00e9 su specie vegetali appartenenti a famiglie diverse n\u00e9 sulle mirtacee autoctone degli USA. Le sole specie che hanno subito attacchi, oltre all'ospite naturale \"Melaleuca quinquenervia\", appartengono al genere \"Callistemon\" e sono anch'esse originarie dell'Australia. Nell'indagine si \u00e8 riscontrato che le galle prodotte sui \"Callistemon\" non consentivano il completamento del ciclo di sviluppo. Allo stato attuale, l'impiego di \"F. turneri\" nella lotta biologica non \u00e8 operativo a causa del possibile rischio di impatto ambientale: in Australia, infatti, la dinamica di popolazione di questa specie \u00e8 regolata da almeno 11 specie di antagonisti, ma la naturalizzazione in Florida, in assenza di questi, potrebbe avere effetti incontrollabili.\nTaylor et al. (2007) segnalano infine una nuova specie di \"Fergusonina\", per la prima volta, in Nuova Zelanda. In questo caso la specie attaccata \u00e8 la\"Metrosideros excelsa\", una mirtacea endemica della Nuova Zelanda.\nDanni.\nGli attacchi del dittero e del nematode si indirizzano in particolare sui rametti e sui germogli fruttiferi e inibiscono la fioritura. Secondo Colless &amp; David McAlpine, questo comportamento \u00e8 causa di danni economici, non meglio definiti, all'apicoltura e alla selvicoltura del legno.\nFilogenesi e sistematica.\nStoricamente, il genere \"Fergusonina\" fu incluso nella famiglia degli Agromyzidae. Hennig (1958) port\u00f2 il genere al rango di famiglia. Questa revisione \u00e8 stata in seguito largamente adottata da diversi Autori e attualmente tutti gli studiosi degli Agromizidi escludono \"Fergusonina\" dalle loro trattazioni. L'affinit\u00e0 tra gli Agromizidi e il genere \"Fergusonina\", in passato ritenuto un genere molto specializzato degli Agromizidi, \u00e8 confermata dal carattere monofiletico del clade Fergusoninidae + Agromyzidae: James McAlpine (1989) colloca questo clade in relazione con gli Odiniidae, formando il gruppo di famiglie Agromyzoinea nell'ambito degli Opomyzoidea:\nAllo stato attuale, il genere comprende 29 specie:\nIn letteratura \u00e8 inoltre citata la presenza di diverse specie prive di descrizione e classificazione e, presumibilmente, di un secondo genere.\nDistribuzione.\nFino agli anni ottanta il genere \"Fergusonina\" si presentava come endemico dell'Australia. Solo nel 1982, Harris segnal\u00f2 la presenza del genere anche nella regione orientale e in Nuova Guinea: una specie descritta \u00e8 la citata \"F. syzygii\", presente in India, altre specie non definite sarebbero presenti nelle Filippine e in Nuova Guinea. Alla segnalazione di Harris si aggiunge quella, molto pi\u00f9 recente, di Taylor \"et al.\" (2007) in Nuova Zelanda (\"F. metrosiderosi\").\nLe altre 27 specie conosciute sono endemiche dell'Australia e distribuite in diverse regioni, dal Queensland al sud all'Australia occidentale, ma nessuna segnalazione fa riferimento alla Tasmania.\nInfine, si ricorda la recente introduzione artificiale, a scopo sperimentale, di \"F. turneri\" in Florida."}
{"id": "2682752", "revid": "729019", "url": "https://it.wikipedia.org/wiki?curid=2682752", "title": "Jet separation", "text": "In spettrometria di massa la jet separation \u00e8 un'interfaccia non ionizzante tra gascromatografo e spettrometro di massa.\nCon le colonne capillari per gascromatografia (flussi &lt; 1 ml/min) non sono pi\u00f9 necessarie interfacce e si introduce il campione direttamente nella camera di ionizzazione. Questa e altre interfacce sono quindi state largamente soppiantate.\nMeccanismo.\nLa colonna capillare \u00e8 interrotta in una camera prima della sorgente. La camera \u00e8 attaccata a una pompa che trascina via le molecole pi\u00f9 leggere del gas di trasporto, mentre quelle pi\u00f9 pesanti dell'analita passano. Questa interfaccia non \u00e8 adeguata per l'analisi quantitativa.\nIl metodo \u00e8 simile all'open split."}
{"id": "2682753", "revid": "287204", "url": "https://it.wikipedia.org/wiki?curid=2682753", "title": "Minnesota Timberwolves 1992-1993", "text": "La stagione 1992-93 dei Minnesota Timberwolves fu la 4\u00aa nella NBA per la franchigia.\nI Minnesota Timberwolves arrivarono quinti nella \"Midwest Division\" della \"Western Conference\" con un record di 19-63, non qualificandosi per i play-off."}
{"id": "2682754", "revid": "62221", "url": "https://it.wikipedia.org/wiki?curid=2682754", "title": "Fergusoninidae", "text": ""}
{"id": "2682757", "revid": "1318658", "url": "https://it.wikipedia.org/wiki?curid=2682757", "title": "Scorie", "text": ""}
{"id": "2682758", "revid": "287204", "url": "https://it.wikipedia.org/wiki?curid=2682758", "title": "Minnesota Timberwolves 1991-1992", "text": "La stagione 1991-92 dei Minnesota Timberwolves fu la 3\u00aa nella NBA per la franchigia.\nI Minnesota Timberwolves arrivarono sesti nella \"Midwest Division\" della \"Western Conference\" con un record di 15-67, non qualificandosi per i play-off."}
{"id": "2682761", "revid": "287204", "url": "https://it.wikipedia.org/wiki?curid=2682761", "title": "Lejanias", "text": ""}
{"id": "2682762", "revid": "219355", "url": "https://it.wikipedia.org/wiki?curid=2682762", "title": "Jet separation interface", "text": ""}
{"id": "2682764", "revid": "219355", "url": "https://it.wikipedia.org/wiki?curid=2682764", "title": "Monte Altissimo (Toscana)", "text": "Il monte Altissimo \u00e8 una montagna appartenente alla catena delle Alpi Apuane. Si trova in alta Toscana, nel comune di Seravezza (LU), e domina tutta l'alta Versilia, da Viareggio a Massa; fa parte del Parco Regionale delle Alpi Apuane ed \u00e8 riconosciuto quale Sito di interesse comunitario e localit\u00e0 di rilevante interesse ambientale in ambito CEE.\nCaratteristiche.\nLa montagna \u00e8 alta 1589 metri sul livello del mare e si trova nella parte centrale delle Alpi Apuane, in posizione lievemente spostata verso sud-ovest, quindi pi\u00f9 vicina alla costa, rispetto all'asse principale della catena e allo spartiacque principale che vanno da nord-ovest a sud-est.\nPur essendo piuttosto basso, nonostante il nome, rispetto ad altre cime delle Alpi Apuane, come il Pisanino, la Tambura, il monte Grondilice, la Pania della Croce, il Cavallo, il monte Contrario, il pizzo d'Uccello, la Penna di Sumbra, il monte Sagro e la Pania Secca, l'Altissimo ha una massa enorme e presenta verso Sud impressionanti dirupi rocciosi che cadono quasi verticalmente per oltre 700 metri che lo rendono maestoso e ben individuabile da tutta la costa della Versilia, alla quale \u00e8 piuttosto vicino.\nI suoi versanti settentrionali sono assai meno dirupati e sono coperti da faggete.\nAccesso alla vetta.\nPer accedere alla vetta dell'Altissimo, si pu\u00f2 partire da Castelnuovo di Garfagnana, percorrere la Valle della Turrite fino a Isola Santa, quindi proseguire per Tre Fiumi, Arni, Le Gobbie. Da qui inizia il sentiero che porta al crinale dentellato del Passo degli Uncini, a 1380 metri sul livello del mare. Da qui si sale infine fino alla vetta, dalla quale la vista spazia a 360 gradi su tutta la catena Apuana, sulla Versilia, sul mare, sull'Arcipelago toscano e la Corsica.\nSi pu\u00f2 giungere in vetta anche partendo dalle Gobbie, percorrendo una strada marmifera che porta alla Cava Fondone; da qui si sale su sentiero a gradini fino al passo del Vaso Tondo e quindi lungo la cresta sud-est fino alla cima.\nVerso sud presenta un'alta parete, che cade a picco sulla marmifera e che nel lato sinistro \u00e8 divisa in due pilastri poco marcati: il \"Pilastro di Sinistra\", salito nel 1956 da A. Nerli, G.B. Scatena e G. Amadei \u00e8 quello pi\u00f9 ripreso dei due (350\u00a0m, IV e 1pp V+) mentre il \"Pilastro Centrale\", scalato nel 1970 da L. Benincasi e G. Cianciani \u00e8 ripetuto assai raramente (350\u00a0m, V e V+).\nNel 2014 \u00e8 stato aperto un nuovo sentiero da parte del C.A.I. di Pisa, il n. 32 (EEA), che dalla localit\u00e0 \"La Polla\" a 587 m s.l.m. raggiunge la vetta del monte Altissimo. \nCuriosit\u00e0 storiche.\nCostituito in prevalenza da marmo di pregiatissima qualit\u00e0, ospita ancora oggi diverse cave, tra le quali quella famosa della Cappella o Falcovaia, che ha provocato la perdita di un'intera cuspide sommitale diventando pertanto una simbolo del movimento No Cav, che si batte per la loro chiusura. \nLa Cava Falcovaia fu utilizzata per primo da Michelangelo Buonarroti dal 1517, grazie al suo marmo particolarmente candido, \"\u00abper tentare di cavare da quei monti i marmi per la facciata di S. Lorenzo di Firenze.\u00bb\"\nSull'Altissimo ha scritto anche il poeta Gabriele D'Annunzio, secondo il quale assomigliava alla Nike dell'antica Grecia: \"\u00abla cruda rupe che non d\u00e0 mai crollo, o Nike, il tuo ventoso peplo effigia. La violenza della tua vestigia eternamente anima il sasso brollo.\u00bb\"\nLungo i versanti della montagna si possono visitare le trincee della \u201cLinea gotica\u201d, che passava proprio per le vette, e anche antiche \"lizze\", cio\u00e8 strade per far scivolare i grandi blocchi di marmo a valle.\nIn occasione dei Campionati del mondo di ciclismo su strada 2013, una stele \u00e8 stata posizionata ai piedi del monte in memoria di Vincenzo Torriani."}
{"id": "2682765", "revid": "219355", "url": "https://it.wikipedia.org/wiki?curid=2682765", "title": "Open split interface", "text": ""}
{"id": "2682767", "revid": "287204", "url": "https://it.wikipedia.org/wiki?curid=2682767", "title": "Minnesota Timberwolves 1990-1991", "text": "La stagione 1990-91 dei Minnesota Timberwolves fu la 2\u00aa nella NBA per la franchigia.\nI Minnesota Timberwolves arrivarono quinti nella \"Midwest Division\" della \"Western Conference\" con un record di 29-53, non qualificandosi per i play-off."}
{"id": "2682768", "revid": "219355", "url": "https://it.wikipedia.org/wiki?curid=2682768", "title": "Interfaccia jet separation", "text": ""}
{"id": "2682769", "revid": "219355", "url": "https://it.wikipedia.org/wiki?curid=2682769", "title": "Interfaccia open split", "text": ""}
{"id": "2682771", "revid": "287204", "url": "https://it.wikipedia.org/wiki?curid=2682771", "title": "Minnesota Timberwolves 1989-1990", "text": "La stagione 1989-90 dei Minnesota Timberwolves fu la 1\u00aa nella NBA per la franchigia.\nI Minnesota Timberwolves arrivarono sesti nella \"Midwest Division\" della \"Western Conference\" con un record di 22-60, non qualificandosi per i play-off."}
{"id": "2682775", "revid": "339392", "url": "https://it.wikipedia.org/wiki?curid=2682775", "title": "Gerapoli", "text": ""}
{"id": "2682782", "revid": "767487", "url": "https://it.wikipedia.org/wiki?curid=2682782", "title": "Richard Coffey", "text": "\u00c8 il padre di Amir e Nia Coffey."}
{"id": "2682788", "revid": "287204", "url": "https://it.wikipedia.org/wiki?curid=2682788", "title": "Puerto Gaitan", "text": ""}
{"id": "2682791", "revid": "287204", "url": "https://it.wikipedia.org/wiki?curid=2682791", "title": "Camillo Filippi", "text": "Biografia.\nCamillo Filippi, pittore manierista, figlio di Sebastiano e padre di Sebastiano Filippi, conosciuto come il \"Bastianino\", e di Cesare, fu tra i pittori pi\u00f9 noti della scuola ferrarese del XVI secolo. \nAllievo di Battista Dossi e Girolamo da Carpi, il Filippi fu anche fortemente influenzato dalla pittura del Garofalo."}
{"id": "2682795", "revid": "28284105", "url": "https://it.wikipedia.org/wiki?curid=2682795", "title": "P101", "text": ""}
{"id": "2682796", "revid": "2176179", "url": "https://it.wikipedia.org/wiki?curid=2682796", "title": "Melanzio", "text": "Melanzio (, ) \u00e8 un personaggio dell'Odissea. \u00c8 il capraio del palazzo di Odisseo.\nIl personaggio.\nMelanzio \u00e8 un servo di Odisseo che tradisce il suo antico padrone per mettersi dalla parte dei Proci. Figlio di Dolio e fratello della giovane ancella Melanto, vive sull'isola di Itaca e si contrappone per contegno ed etica ad Eumeo, il servo fedele.\nIl capraio ha una personalit\u00e0 tracotante e viscida. Cerca d'affiliarsi al pretendente Eurimaco, al quale non fa mancare alcuna premura.\nMelanzio nell'Odissea.\nMelanzio compare nel Libro XVII dell'Odissea. Odisseo ed Eumeo lo incontrano mentre conduce il fior delle greggi di Itaca alla reggia perch\u00e9 finiscano sulle tavole dei Proci. Melanzio apostrofa e insolentisce i due, insultando Odisseo - che \u00e8 sotto le spoglie di un povero viandante merc\u00e9 un prodigio compiuto da Atena - e perfino osa allentargli un calcio. Solo la prudenza trattiene Odisseo dall'ammazzarlo all'istante con un colpo di bastone.\nQuando incontra di nuovo Odisseo nella reggia, lo minaccia e solo l'arrivo dell'altro servo fedele dell'eroe - Filezio - separa i due.\nNel Libro XXI i Proci incaricano Melanzio di accendere il fuoco con cui scaldare l'arco della contesa per Penelope e di ungerlo con il grasso.\nDurante la strage dei pretendenti (Libro XXII) il capraio si prodiga per andare nei piani superiori a prendere armi per i Proci: una prima volta ci riesce, ma poi viene intercettato da Eumeo. Per ordine di Odisseo, tuttavia, Melanzio non viene ucciso immediatamente: Eumeo lo prende prigioniero, incatenandolo in una posizione dolorosa. Alla fine della strage Melanzio paga il fio del suo tradimento in maniera atroce: Telemaco con al suo seguito i fidi Eumeo e Filezio gli mozzano naso e orecchi, lo evirano, gettando quindi i testicoli del capraio ai cani, e per concludere l'opera gli amputano le mani, facendolo morire per dissanguamento.\nEva Cantarella definisce la fine cui Odisseo destina - a sangue freddo - Melanzio \"la morte di un infame\".\nInfluenza culturale.\nA Melanzio \u00e8 intitolato il cratere Melanzio su Teti."}
{"id": "2682797", "revid": "729019", "url": "https://it.wikipedia.org/wiki?curid=2682797", "title": "Ottica ionica", "text": "La cosiddetta ottica ionica \u00e8 quell'insieme di \"lenti\" (elettrodi) usate in spettrometria di massa per focalizzare gli ioni nello spettrometro e portarli dalla camera di ionizzazione (sorgente) all'analizzatore o, in generale per guidarli e accelerarli all'interno dello strumento. Fa in modo che gli ioni con la carica desiderata entrino nell'analizzatore, mentre i frammenti neutri sono portati via dal sistema di vuoto.\nIl sistema di lenti tipico di uno spettrometro \u00e8 costituito da diverse parti:\nGli ioni tendono a scaricarsi sull'oggetto con carica di segno opposta alla loro di maggiore intensit\u00e0 tra quelli disponibili, per questo le varie lenti sono a potenziale di valore assoluto crescente e l'analizzatore \u00e8 a un potenziale di gran lunga superiore alle lenti, per far s\u00ec che gli ioni arrivino fino all'analizzatore.\nOltre a queste esistono anche altri tipi di lenti ioniche, ad esempio gli specchi ionici, usati negli analizzatori a tempo di volo."}
{"id": "2682802", "revid": "287204", "url": "https://it.wikipedia.org/wiki?curid=2682802", "title": "Dingli Swallows Football Club", "text": "Il Dingli Swallows Football Club \u00e8 una societ\u00e0 calcistica maltese avente sede nella cittadina di Dingli. Nella stagione 2019-20 milita nella Third Division, la quarta serie del campionato maltese.\nFondata nel 1948, la compagine ha fatto il suo esordio nella massima serie nella stagione 2009-10; resta questa a tutt'oggi l'unica partecipazione del club alla Premier League maltese."}
{"id": "2682807", "revid": "2066040", "url": "https://it.wikipedia.org/wiki?curid=2682807", "title": "Tarxien Rainbows Football Club", "text": "Tarxien Rainbows Football Club \u00e8 una societ\u00e0 calcistica maltese con sede nella citt\u00e0 di Tarxien. Il club \u00e8 stato fondato nel 1944 con il nome Little Rainbows. Nella stagione 2019-20 la squadra partecipa alla BOV Premier League, la massima divisione del campionato maltese, serie nella quale ha militato per 15 volte.\nOrganico.\nRosa 2020-2021.\nAggiornata al 28 settembre 2020."}
{"id": "2682813", "revid": "92723", "url": "https://it.wikipedia.org/wiki?curid=2682813", "title": "Ren\u00e9 Robert Cavelier de La Salle", "text": "Esplor\u00f2 la regione dei Grandi laghi, sita al confine degli attuali Stati Uniti e del Canada, ed il corso del fiume Mississippi.\nBiografia.\nNovizio nella Compagnia di Ges\u00f9 presso la quale aveva preso i voti nel 1660, chiese poi di essere sciolto dal suo voto, cosa che ottenne il 27 marzo del 1667.\nLibero dai voti intraprese il suo primo viaggio in America, nello stesso anno, sbarcando nella colonia di Nuova Francia a Montr\u00e9al, dove suo fratello Jean, prete, era arrivato l'anno precedente. Occup\u00f2 delle terre a sud-ovest dell'Isola di Notre-Dame, nell'attuale Montreal, alle quali diede il nome \"La Cina\" a seguito del suo desiderio di andare a civilizzare la Cina.\nNel 1669, finanzi\u00f2 una piccola spedizione che esplor\u00f2 i laghi Ontario ed Erie. Esplor\u00f2 poi i fiumi Ohio e Mississippi con un piccolo gruppo costituito da cinque canoe e quindici uomini oltre ad altre tre canoe in cui presero posto lui stesso, padre Dollier de Casson ed altri sette uomini.\nNel 1674, fond\u00f2 Forte Frontenac vicino a Kingston sul lago Ontario, che costitu\u00ec il primo elemento di un commercio di pelli di bisonte. Al forte venne dato il nome del governatore francese della Nuova Francia, Louis de Buade de Frontenac. Ritorn\u00f2 quindi in Francia (1674-1675), dove chiese ed ottenne il riconoscimento, tramite l'appoggio di Frontenac, non soltanto della concessione per il commercio delle pelli ma anche il permesso di costruire dei forti di frontiera e un titolo nobiliare.\nAl suo ritorno in Nuova Francia venne accompagnato da Henri de Tonti che si un\u00ec alle sue esplorazioni. Il 7 agosto 1678, La Salle e de Tonti salparono con la nave \"Le Griffon\", che avevano fatto costruire nelle vicinanze delle Cascate del Niagara, divenendo cos\u00ec i primi navigatori a solcare le acque dei laghi Erie, Huron e Michigan.\nDopo altre esplorazioni nella zona dei Grandi laghi, nel 1680, La Salle intraprese un'esplorazione del fiume Mississippi con un gruppo composto da ventitr\u00e9 francesi e diciotto amerindi. Discese il fiume Mississippi fino a giungere, 1682, nel Golfo del Messico. Il 9 aprile conquist\u00f2 un vasto territorio costiero al quale diede il nome \"Louisiane\" in onore del re Luigi XIV di Francia. Egli prese possesso del territorio sul quale pose una targa ed una croce rivendicandone il possesso alla Francia. Il re, venutone a conoscenza, scrisse al governatore di La Barre che: \"questa scoperta \u00e8 inutile e occorrer\u00e0 evitare in seguito di farne delle altre simili\", anche se gli ordin\u00f2 di tornare sul luogo e di impiantarvi una colonia.\nNel 1683, durante il viaggio di ritorno, egli costitu\u00ec un nuovo forte a \"Starved Rock\" sul Illinois, dove lascio Tonti per ritornare in Francia, onde ottenere l'autorizzazione a costruire un porto alla foce del Mississippi in modo da sviluppare il commercio delle pelli in concorrenza con quello dei gesuiti del Qu\u00e9bec.\nIl re Luigi XIV, a cui la Spagna aveva dichiarato guerra nel 1683, sostenne la sua idea di inviare una spedizione per assicurare una maggiore influenza della Francia sui territori dell'America del nord e di sorvegliare le miniere d'argento del Messico che rimpinguavano le casse di Carlo II di Spagna. La Salle part\u00ec quindi dal porto di La Rochelle il 24 luglio 1684 con il titolo di governatore della Louisiana francese ed al comando di quattro navi che trasportavano 300 coloni oltre a delle truppe armate. Il re aveva concesso soltanto due navi e la Salle dovette noleggiarne altre due per poter trasportare tutti i membri della spedizione oltre alle provviste e alle attrezzature necessarie per costituire la colonia.\nLa spedizione sar\u00e0 avversata da attacchi dei pirati e da errori di navigazione. Una nave viene catturata dai pirati e le altre tre oltrepassano la foce del Mississippi e giungono alla baia di Matagorda in Texas. La Salle si accorge dell'errore e decide di fare una sosta nella baia prima di ripartire, ma un'imbarcazione si arena sui bassi fondali. Egli decide cos\u00ec di impiantare Fort Saint Louis, in quello che oggi \u00e8 il Texas. Una nave, scaricate le provviste, fa ritorno in Francia e La Salle rimane con una sola imbarcazione. Egli si dirige quindi verso est per cercare la foce del Mississippi, ma per sua sfortuna si trova ad oltre 600 km da essa. La sua nave viene investita da una tempesta ed egli riesce a mettersi in salvo con una trentina di uomini nel febbraio del 1686. Decide quindi di proseguire via terra ma i suoi uomini si ammutinano e lo uccidono il 19 marzo del 1687 presso Navasota in Texas."}
{"id": "2682814", "revid": "79454", "url": "https://it.wikipedia.org/wiki?curid=2682814", "title": "Switch Fibre Channel", "text": ""}
{"id": "2682815", "revid": "767487", "url": "https://it.wikipedia.org/wiki?curid=2682815", "title": "Bill Musselman", "text": ""}
{"id": "2682816", "revid": "729019", "url": "https://it.wikipedia.org/wiki?curid=2682816", "title": "Potenziale di apparizione", "text": "In spettrometria di massa il potenziale di apparizione (o energia di apparizione) \u00e8 l'energia minima necessaria perch\u00e9 si formi un determinato frammento ionico in quantit\u00e0 rivelabile. \u00c8 quindi uguale all'energia di legame del o dei legami che devono essere rotti pi\u00f9 il potenziale di ionizzazione del frammento che ci interessa."}
{"id": "2682820", "revid": "184755", "url": "https://it.wikipedia.org/wiki?curid=2682820", "title": "Jebel Musa (Marocco)", "text": "Il Jebel Musa o \"Jebel Moussa\" (, in berbero \"Adrar Musa\" e in spagnolo \"Monte Musa\") \u00e8 una montagna del Marocco la cui altitudine \u00e8 di 839 metri s.l.m. posta sullo Stretto di Gibilterra nelle vicinanze dell'exclave spagnola di Ceuta.\n\u00c8 considerata una delle Colonne d'Ercole insieme alla Rocca di Gibilterra anche se altre interpretazioni identificano la colonna meridionale nel Monte Hacho a Ceuta.\nSecondo la tradizione il nome \u00e8 dovuto al generale yemenita Musa ibn Nusayr che intraprese l'invasione musulmana della Penisola Iberica nel 711; non vi \u00e8 certezza di questo, anche perch\u00e9 Musa in arabo significa Mos\u00e8 ed inoltre esistono altri monti col medesimo nome: il Monte Sinai ed il Mussa Dagh, entrambi denominati anche Jebel Musa.\nIl Jebel Musa \u00e8 particolarmente riconoscibile dal lato europeo dello stretto, soprattutto da Gibilterra e dalla citt\u00e0 spagnola di Tarifa.\nLa montagna ha anche un altro nome, quello della \"Mujer Muerta\" (donna morta), per la figura che appare in particolare osservandola dalla localit\u00e0 di Menz\u00f9, frazione di Ceuta. Sono riconoscibili testa, occhi, naso, bocca, e seno (la cima del monte), un po' meno le gambe. Su questo fatto sono fiorite varie leggende."}
{"id": "2682821", "revid": "219355", "url": "https://it.wikipedia.org/wiki?curid=2682821", "title": "Collezione spettrale", "text": ""}
{"id": "2682822", "revid": "219355", "url": "https://it.wikipedia.org/wiki?curid=2682822", "title": "Collezione di spettri", "text": ""}
{"id": "2682827", "revid": "15756", "url": "https://it.wikipedia.org/wiki?curid=2682827", "title": "Ordine della Stella dei Kara\u0111or\u0111evi\u0107", "text": "L'Ordine della Stella dei Kara\u0111or\u0111evi\u0107 (detto anche Ordine della Stella di Kara\u0111or\u0111e) fu un ordine cavalleresco del Regno di Serbia e poi del Regno di Jugoslavia.\nStoria.\nL'Ordine venne istituito nel 1904 dal re Pietro I di Serbia nel centenario della prima campagna anti-ottomana operata da suo nonno, Kara\u0111or\u0111e Petrovi\u0107, nonch\u00e9 nel suo primo anno di regno dopo la detronizzazione del suo predecessore, appartenente alla dinastia degli Obrenovi\u0107.\nL'Ordine della Stella dei Kara\u0111or\u0111evi\u0107 non era semplicemente un ordine al merito, ma un'istituzione cavalleresca della monarchia serba. Limitandone il conferimento, se ne mantenne quindi la prerogativa esclusiva ed il suo valore, specialmente nelle classi pi\u00f9 alte.\nSecondo gli statuti dell'Ordine, tutti i discendenti maschi di Kara\u0111or\u0111e Petrovi\u0107 Pne ricevevano la Gran Croce dalla nascita.\nDopo la caduta della monarchia, l'ordine \u00e8 stato soppresso nel 1945 dalla Repubblica Socialista Federale di Jugoslavia.\nGradi.\nL'onorificenza disponeva dei seguenti gradi di benemerenza:\nInsegne.\nLa \"medaglia\" dell'Ordine era costituita da una croce in oro smaltata di bianco e bordata d'oro, con dei raggi all'incavo delle braccia. Il disco centrale era smaltato di blu riportante lo stemma nazionale serbo, il tutto circondato da un anello smaltato di bianco e bordato d'oro, riportante sempre in oro il motto dell'ordine \u0417\u0410 \u0412\u0415\u0420\u0423 \u0418 \u0421\u041b\u041e\u0411\u041e\u0414\u0423 1804 (ZA VERU I SLOBODU 1804 = PER DESTINO E LIBERT\u00c0 1804). Sul retro, invece, il medaglione centrale riportava lo stemma del Regno di Serbia con l'aquila reale e nell'anello si trovava l'iscrizione dorata \u041f\u0415\u0422\u0410\u0420 I 1904 (PIETRO I 1904). La croce era sospesa al nastro da una corona araldica reale\nLa \"placca\" dell'Ordine riprendeva le medesime decorazioni della medaglia ma era montata su una stella d'argento ad 8 punte e non riportava la corona reale.\nIl \"nastro\" era rosso con una striscia bianca per parte.\nLa classe militare.\nL'Ordine della Stella dei Kara\u0111or\u0111evi\u0107 disponeva anche di una classe militare che veniva concessa unicamente a uomini o donne durante il periodo di guerra e a differenza degli altri ordini di merito, essa era strettamente personale e legata ad una determinata azione e come tale, l'insignito che se ne rendesse benemerito, poteva avere accesso in contemporanea anche alla classe civile dell'Ordine.\nSolo tre Gran Croci vennero conferite in tempo di guerra: a re Alessandro I di Jugoslavia ed ai feldmarescialli \u017divojin Mi\u0161i\u0107 e Stepa Stepanovi\u0107. Il Feldmaresciallo Radomir Putnik, nonostante fosse Capo dell'Esercito serbo dal 1903 al 1916 e insignito della Gran Croce dell'Ordine della Stella dei Kara\u0111or\u0111evi\u0107 di divisione civile, venne nominato unicamente Grand'Ufficiale della divisione militare. Altri insigniti notabili della classe militare furono il generale statunitense John Pershing e quello francese Louis Franchet d'Esp\u00e9rey.\nQuesta onorificenza fu consegnata anche alla citt\u00e0 di Belgrado il 18 maggio 1939 per meriti di guerra.\nLe \"insegne\" dell'Ordine erano le medesime della classe civile, ma riportavano dietro la croce due spade incrociate.\nIl \"nastro\" era completamente rosso.\nOrdine della Stella dei Kara\u0111or\u0111evi\u0107 per soldati con spade.\nDi modo da prevenire l'inflazione nella concessione della IV classe miltitare dell'Ordine, nel 1915 si decise di aggiungere una croce dedicata ai soldati che avessero prestato costante servizio dal 1912 al 1918 al primo conflitto mondiale a favore della Serbia.\nTale classe era suddivisa in:\nLe \"insegne\" dell'Ordine erano le medesime della classe militare ma non erano smaltate e si presentavano completamente d'oro o d'argento a seconda del grado raggiunto.\nIl \"nastro\" era completamente rosso.\nRipristino.\nNel 2010 la Serbia ha ristabilito l'ordine, dopo la pubblicazione sulla Gazzetta Ufficiale della legge approvata dall'Assemblea Nazionale di Serbia che modifica le normative sulle decorazioni della Repubblica di Serbia. Nel 2012 il tennista Novak \u0110okovi\u0107 ha ricevuto l'onorificenza."}
{"id": "2682831", "revid": "339392", "url": "https://it.wikipedia.org/wiki?curid=2682831", "title": "Ordine della Stella di Karageorge", "text": ""}
{"id": "2682833", "revid": "122433826", "url": "https://it.wikipedia.org/wiki?curid=2682833", "title": "Eric Musselman", "text": ""}
{"id": "2682834", "revid": "287204", "url": "https://it.wikipedia.org/wiki?curid=2682834", "title": "George Puttenham", "text": "Biografia.\nGeorge nacque nel 1529 in un piccolo villaggio dell'Hampshire, secondogenito di Robert e Margaret Elyot, sorella del noto studioso e diplomatico Thomas Elyot.\nLa sua fortuna di autore \u00e8 dovuta a un trattatello intitolato \"The Art of English Poesy\", scritto e divulgato verso la fine degli anni sessanta\nMor\u00ec a Londra nel 1590.\n\"The Art of English Poesy\".\nL'opera maggiore di Puttenham, tra le pi\u00f9 dibattute nel suo genere nell'Inghilterra del XVI secolo, \u00e8 datata 1589 ed \u00e8 nota col titolo di \"The Art of English Poesy\": si tratta di un galateo rivolto ai giovani poeti inglesi, il cui dettato si estende al comportamento cortese dell'aristocrazia elisabettiana.\nIl testo si divide in tre libri, dedicati nello specifico alle figure del discorso poetico, tema che va ampliandosi a pi\u00f9 larghi orizzonti interpretativi specie nel terzo libro.\nIl pi\u00f9 eminente modello a cui questo testo si richiama \u00e8 quello italiano de \"Il Cortegiano\" di Baldassarre Castiglione, da poco tradotto in inglese da Thomas Hoby nel 1561. A Castiglione si deve soprattutto il concetto di \"Ornament\", \"sprezzatura\" o \"decoro\", affrontato da Puttenham da un punto di vista letterario (uso del \"dark conceit\", cio\u00e8 il \"concetto oscuro\", allegorico), ma ampliato poi all'intero universo della corte londinese, dalla retorica alla scritta al contegno morale.\nCollegamenti esterni.\n\u00e8 probabile che l'opera di Puttenham, pur pubblicata nel 1589, sia stata composta circa un ventennio prima: tale tesi \u00e8 sostenuta, con valide ragioni, dalle due curatrici dell'edizione inglese di The Arte of English Poesie (G. D. Willcok e A. Walker)"}
{"id": "2682836", "revid": "1305772", "url": "https://it.wikipedia.org/wiki?curid=2682836", "title": "Urarina", "text": " Gli Urarina sono un gruppo indigeno della amazzonia peruviana (dipartimento di Loreto), e vivono presso i fiumi Chambira, Urituyacu, e Corrientes. Secondo ricerche archeologiche e storiche, abitano il bacino del Chambira da secoli. Gli Urarina usano il termine \"Kach\u00e1\" (letteralmente: \"persona\"), per indicare loro stessi, mentre gli etnologi usano il termine Urarina. Il termine vernacolare locale per gli Urarina \u00e8 \"Shimaku\", e da loro \u00e8 considerato un termine offensivo. L'etnonimo \"Urarina\" potrebbe essere derivato dal Quechua -- \"uray\" significa \"sotto\", e \"rina\" \u00e8 una corruzione di \"runa\", che significa \"gente\". Quindi in Quechua ci si riferisce a loro come \"uray-runa\" o \"gente dal basso\" o \"gente del basso fiume\".\nSociet\u00e0 e cultura.\nLa societ\u00e0 e la cultura Urarina hanno ricevuto poca attenzione nella letteratura etnografica della regione. Descrizioni della gente Urarina sono state riportate da Castillo, tramite le informazioni date da G. Tassmann nel suo testo \"Die Indianer Nordost-Peru\", e da osservazioni fatte da dei missionari e avventurieri contemporanei.\nGli Urarina sono una societ\u00e0 semi-mobile di cacciatori e orticultori che conta circa 2000 persone. I villaggi Urarina sono composti da diversi gruppi di case, situate su dei banchi presso i fiumi e corsi d'acqua del bacino di Chambira. \nGli Urarina possiedono una visione di un sistema cosmologico animista basato sullo sciamanesimo ayahuasca, che si basa in parte sul consumo di Brugmansia.\nGli Urarina come altre popolazioni amazzoniche praticano l'adozione inter-specifica. In seguito ad atti di predazione, come la caccia, adottano i cuccioli degli animali rimasti orfani che diventano a tutti gli effetti membri della comunit\u00e0 umana.\nLingua.\nLa lingua Urarina \u00e8 stata classificata come lingua isolata da Terrence Kaufman (1990). Alcune parti della Bibbia sono state pubblicate nella lingua nel 1973.\nMitologia.\nGli Urarina parlano di un mito riguardo a un diluvio, dove un uomo salv\u00f2 s\u00e9 stesso arrampicandosi su un albero di cud\u00ed (amasiza, Erythrina elei); la moglie dell'uomo venne trasformata in un nido di termiti che pendeva dall'albero, mentre i loro due figli diventarono degli uccelli. In seguito l'uomo prese in moglie un'altra donna, una che aveva creato una vipera, un ragno e una formica gigante per cercare di fermare l'uomo. \nUn altro mito, sempre correlato a un diluvio, parla di una inondazione avvenuta durante una festa dove si beveva birra di cassava, causato dall'urina della figlia del dio Ayahuasca, \"che diede origine al mondo degli spiriti\".\nSopravvivenza.\nNonostante i problemi come ecocidio, misure per la sanit\u00e0 inadeguate, e appropriazione culturale, gli Urarina hanno resistito alla violenza del colonialismo della regione Amazzonica, particolarmente durante la dittatura di Alberto Fujimori."}
{"id": "2682838", "revid": "2078053", "url": "https://it.wikipedia.org/wiki?curid=2682838", "title": "CARS", "text": ""}
{"id": "2682844", "revid": "110157", "url": "https://it.wikipedia.org/wiki?curid=2682844", "title": "Le briglie d'oro. Poesie per Marina 1984-2004", "text": "Le briglie d'oro. Poesie per Marina 1984-2004 \u00e8 una delle ultime raccolte di poesia della scrittrice italiana Alda Merini.\nLa raccolta, pubblicata nel 2005 dall'editore Vanni Scheiwiller a Milano nella collana di \"Poesia\" diretta da Giovanni Raboni, contiene centoquattro poesie d'amore inedite della scrittrice a cura di Marina Bignotti che nella \"Nota\" al termine della raccolta racconta come ha conosciuto Alda Merini, parla del rapporto particolare con lei stretto, di come fosse nata l'idea della raccolta, del carattere generoso, dolce e affettuoso della poetessa ma anche del suo lato difficile e un po' spinoso. Racconta anche come le poesie le fossero consegnate direttamente, a volte spedite e anche dettate, e che, pur nate e pronte fin dal lontano 1993, videro la pubblicazione solamente nel 2005. Racconta infatti Marina Bignotti che nel 1996 si era deciso di pubblicare la raccolta delle \"Poesie per Marina\" ma che erano intervenuti nuovi fatti e ritardi susseguiti fino al tragico 17 ottobre 1999 quando era morto Vanni e la casa editrice e i suoi collaboratori avevano attraversato momenti difficili tanto che il \"Progetto Merini\", cos\u00ec come era scritto a mano su alcune cartelle da Vanni, era rimasto fermo fino al 2005, anno appunto della sua pubblicazione.\nLa raccolta inizia con la \"Premessa\" della stessa Merini nella quale narra il suo legame alla casa editrice \"l'Insegna del pesce d'oro\" legata al nome di Vanni Scheiwiller, degli incontri con Marina alla quale era stata affidata da Vanni stesso e della quale scrive che \"...come Cerere e Proserpina, Marina \u00e8 stata un po' la terra del mio canto\". La premessa, dopo la firma di Alda Merini, riporta un \" p.s\" dell'autrice nel quale raccomanda a tutti i giovani:\nLa raccolta porta la dedica a Maurizio Costanzo con gratitudine."}
{"id": "2682847", "revid": "228587", "url": "https://it.wikipedia.org/wiki?curid=2682847", "title": "Girolamo Lucenti (scultore)", "text": "Biografia.\nGirolamo Lucenti (talvolta Lucini), fu inizialmente allievo di Alessandro Algardi, ma in seguito lavor\u00f2 anche per il rivale di Algardi, il celebre Gian Lorenzo Bernini. Lucenti complet\u00f2 la tomba del cardinale Girolamo Gastaldi (1685-1686) nel coro della chiesa di Santa Maria dei Miracoli, e quattro busti in bronzo di papi nel coro della Basilica di Santa Maria in Montesanto. Su disegno dello stesso Bernini, Lucenti modell\u00f2 una statua di bronzo di Filippo IV di Spagna (1692) che si trova sotto il portico di Santa Maria Maggiore. La sua opera pi\u00f9 celebre \u00e8 una scultura in marmo, l'\"Angelo con i chiodi della croce\" per il Ponte Sant'Angelo\nSono anche note alcune medaglie con l'effigie di Clemente X Altieri."}
{"id": "2682848", "revid": "563399", "url": "https://it.wikipedia.org/wiki?curid=2682848", "title": "Ordine del Santo Principe Lazzaro", "text": "L'Ordine del Santo Principe Lazzaro \u00e8 un ordine cavalleresco del regno di Serbia per i re e gli eredi al trono.\nStoria.\nL'Ordine venne fondato nel 1889 dalla reggenza del governo per Alessandro I di Serbia, per commemorare il V centenario della Battaglia di Kosovo con la quale il principe serbo Lazar Hrebeljanovi\u0107 (a cui \u00e8 dedicato l'ordine) riusc\u00ec ad opporsi per la prima volta al dominio dell'Impero Ottomano. Questi \u00e8 oggi stato canonizzato dalla chiesa ortodossa ed \u00e8 lodato come eroe nazionale.\nAnche quando il fondatore dell'Ordine cadde vittima di un assassinio ed il parlamento serbo elesse il suo antagonista Pietro Karageorgevich, egli mantenne tale onorificenza, che continu\u00f2 poi quando il regno di Serbia si ampli\u00f2 nel regno di Jugoslavia. Alla fine del regime monarchico nel 1945 \u00e8 rimasto come onorificenza dinastica per l'ex re e il principe ereditario.\nGradi.\nL'Ordine del Santo Principe Lazzaro disponeva di una sola classe, quella del \"Collare\", che veniva concesso esclusivamente ai reggenti del trono serbo ed ai loro eredi al trono maschi e primogeniti, quando questi avessero ottenuto la maggiore et\u00e0 (18 anni). Gli statuti dell'Ordine non vennero mai pubblicati.\nAttualmente sono insigniti dell'Ordine il principe Alessandro II di Jugoslavia e suo figlio, il principe ereditario \nPietro.\nInsegne.\nIl collare dell'Ordine era composto di una croce tripuntata avente dei raggi tripartiti all'incavo delle sue braccia. Essa era smaltata di rosso, bordata di blu, decorata con brillanti e pomata d'oro. Il medaglione centrale alla croce, smaltato di blu, accoglieva l'immagine di Lazar Hrebelianovich. Il retro della medaglia \u00e8 di forma identica al diritto ma la croce \u00e8 smaltata di rosso senza billanti ed il medaglione centrale \u00e8 smaltato di rosso e riporta il nome del principe Lazzaro scritto in gotico dorato. La catena del collare alterna decorazioni a trofeo con lo stemma della monarchia serba.\nDurante la storia dell'Ordine, vennero creati 3 collari. Il collare originale venne creato per il re Alexander I Obrenovich e dopo il suo assassinio, esso venne indossato anche dal re Pietro I Karageorgevich; un altro collare venne commissionato dal principe ereditario Giorgio, ma pass\u00f2 a suo fratello Alessandro (poi re Alessandro I di Yugoslavia), dopo la sua formale abdicazione nel 1909.\nIl re Pietro II ne fece poi costruire un terzo dopo l'assassinio del padre."}
{"id": "2682850", "revid": "599013", "url": "https://it.wikipedia.org/wiki?curid=2682850", "title": "Fab\u00e9 Dia", "text": "Ha acquisito la cittadinanza italiana il 12 maggio 2009, in seguito al matrimonio nel 2005 col mezzofondista Andrea Longo., dopo averla chiesta nel 2008\nHa vinto 13 medaglie in competizioni internazionali, con 7 titoli: 2 ai Giochi del Mediterraneo, 3 in Coppa Europa, 1 alle Gymnasiadi ed un altro agli Europei under 23. In carriera ha vinto 21 titoli nazionali, 15 francesi e 6 italiani. Detiene 6 record nazionali, 5 francesi di categoria ed 1 italiano master.\nBiografia.\n1991-1994: gli inizi.\nNata da genitori senegalesi in una famiglia di sportivi in cui il padre giocava a calcio nell'Amiens in Division 2 e le due sorelle pi\u00f9 grandi, Oumy e N'Deye, sono state tra le migliori atlete della loro generazione senegalese. N'Deye ha anche partecipato alle Olimpiadi di Barcellona 1992 gareggiando sui 100\u00a0m. Ispirandosi a questu'ultima, velocista che tornava spesso a casa con le medaglie vinte, ed avendola come stimolo per vincerle anche lei, ha seguito il suo esempio iniziando a praticare l'atletica leggera.\nGrazie pure a Guy Ontanon, suo insegnante di educazione fisica al college, che l'ha scoperta e le ha fatto iniziare nel 1991 all'et\u00e0 di 14 anni, la pratica dell'atletica leggera con la Sud Oise Athl\u00e9tisme di Creil.\nInizia i vincere i primi titoli nazionali francesi nel 1994, diciassettenne, ai campionati cadette facendo subito un tris di medaglie d'oro: 60 e 200\u00a0m indoor, 100\u00a0m all'aperto.\nA livello internazionale nel 1994 ha debuttato a Lisbona in Portogallo ai Mondiali juniores terminando sesta sui 200\u00a0m e poi ha vinto la sua prima medaglia alle Gymnasiadi sull'isola di Cipro a Nicosia con il titolo sui 100\u00a0m.\n1995-1999: l'argento ai Mondiali.\nL'anno dopo, 1995, conquista i 200\u00a0m indoor francesi sia a livello juniores che \u00e9lite (corrispondente a quello italiano assoluto).\nNel 1995 batte il record juniores francese sui 200\u00a0m (23'\u201d44). \nAi Mondiali indoor di Barcellona in Spagna non conclude la batteria sui 60 m e poi, sempre in campo internazionale, vince la medaglia d'argento sui 200 m agli Europei juniores in Ungheria a Ny\u00edregyh\u00e1za.\nAltra tripletta nel 1996 di titoli juniores nazionali: 200 m indoor, 100 e 200 m outdoor. Prende parte agli Europei indoor a Stoccolma in Svezia uscendo in semifinale sui 200 m e poi ai Mondiali juniores in Australia a Sydney raggiunge la finale sia sui 200 che con la 4x100 m terminando rispettivamente quinta e quarta (ad appena un centesimo dalla medaglia di bronzo della Germania).\nDue medaglie nel 1997 ai campionati francesi promesse, oro sui 200 m indoor ed argento nei 200 m all'aperto.\nQuinto posto sui 200 m agli Europei under 23 di Turku in Finlandia.\nTre medaglie, ciascuna di un materiale diverso ai campionati nazionali del 1998: oro sui 200 m indoor promesse, bronzo sui 200 m indoor assoluti ed argento sui 100 m promesse; inoltre giunge quarta nei 200 m promesse (a soli due secondi dalla medaglia di bronzo vinta da Naja Dancy).\nNel 1998 migliora il record promesse francese della staffetta 4x100 m (43\u201d24).\nSempre nel 1998 raggiunge due semifinali a livello europeo seniores, entrambe le volte sui 200 m, sia ai campionati continentali indoor di Valencia in Spagna che all'aperto a Budapest in Ungheria.\nGareggia anche in rappresentanza dell'Europa in Coppa del mondo a Johannesburg in Sudafrica, terminando settima con la staffetta 4x100\u00a0m.\nSuo marito Andrea Longo l'ha conosciuto nel 1999 in Giappone a Maebashi in occasione dei Mondiali indoor nei quali \u00e8 uscita in semifinale sui 200\u00a0m.\nTre le medaglie internazionali vinte nello stesso anno con la staffetta 4x100\u00a0m: oro sia in Coppa Europa a Parigi in Francia che agli Europei under 23 di G\u00f6teborg in Svezia (sesta sui 200\u00a0m) ed argento ai Mondiali in Spagna a Siviglia.\nInoltre gareggia alle Universiadi a Palma di Maiorca in Spagna dove esce in semifinale sui 200\u00a0m.\n2000-2004: il quarto posto in staffetta alle Olimpiadi di Sydney.\nNel biennio 2000-2001 ai Campionati assoluti francesi ha fatto doppietta sui 200\u00a0m sia indoor che outdoor.\nNel 2000 a livello internazionale gareggia in tre manifestazioni: Europei indoor in Belgio a Gand dove arriva sesta sui 200\u00a0m, Coppa Europa a Gateshead in Gran Bretagna vincendo l'oro con la 4x100\u00a0m ed Olimpiadi di Sydney in Australia giungendo in finale quarta con la staffetta 4x100\u00a0m.\nIn seguito alla squalifica per doping comminata all'atleta statunitense Marion Jones vincitrice della medaglia di bronzo proprio nella finale della staffetta 4x100\u00a0m a Sydney 2000, le medaglie inizialmente sono state revocate alla squadra statunitense e poi in seguito sono state riassegnate alle sue compagne di staffetta.\nNel 2001 fa doppietta di medaglie ai Giochi del Mediterraneo di Tunisi in Tunisia: argento sui 200\u00a0m ed oro con la 4x100\u00a0m.\nBronzo poi in Coppa Europa a Brema in Germania con la 4x100\u00a0m e settimo posto sui 200\u00a0m.\nPrende inoltre parte ai Mondiali sia indoor a Lisbona in Portogallo che outdoor di Edmonton in Canada, uscendo in entrambe le occasioni in semifinale sui 200\u00a0m.\n2002, agli assoluti francesi sui 200\u00a0m vince l'argento al coperto e termina quarta all'aperto.\nDue semifinali raggiunte a livello europeo sui 200\u00a0m: agli indoor di Vienna in Austria ed all'aperto in Germania a Monaco di Baviera.\nInoltre gareggia in rappresentanza dell'Europa in Coppa del mondo a Madrid in Spagna vincendo la medaglia di bronzo nella 4x100\u00a0m.\n2003, settima nei 200\u00a0m outdoor agli assoluti nazionali e medaglia d'oro con la 4x100\u00a0m in Coppa Europa in Italia a Firenze.\nHa partecipato alle Olimpiadi di Atene 2004, ma non ha gareggiato con la staffetta 4x100\u00a0m vincitrice in finale della medaglie di bronzo.\n2005-2008: le due medaglie ai Giochi del Mediterraneo.\nDurante il triennio 2005-2006-2007, partecipa a sei gare degli assoluti francesi vincendo soltanto una medaglia, il titolo nazionale sui 200\u00a0m indoor nel 2005.\nPer il resto giunge quarta sui 200\u00a0m agli outdoor del 2005, due volte sempre al quarto posto nel 2006 sui 60\u00a0m indoor e nei 200\u00a0m outdoor, settima sui 60\u00a0m indoor nel 2007 e nello stesso anno esce in semifinale sui 200\u00a0m all'aperto.\nIn campo internazionale, nel 2005 gareggia agli Europei indoor a Madrid in Spagna finendo sesta sui 60\u00a0m. Poi vince due medaglie ai Giochi del Mediterraneo in Spagna ad Almer\u00eda: bronzo sui 200\u00a0m ed oro con la staffetta 4x100\u00a0m.\nIn Coppa Europa a Firenze in Italia finisce sesta con la 4x100\u00a0m.\nAi Mondiali di Helsinki in Finlandia giunge quarta con la 4x100\u00a0m.\n2009-2015: la cittadinanza italiana.\nNel 2009, al suo primo anno da atleta naturalizzata italiana, prende parte ai campionati assoluti di Milano: non supera la batteria nei 100\u00a0m, mentre sui 200\u00a0m arriva in quarta posizione (a sette centesimi dalla medaglia di bronzo vinta da Doris Tomasini).\nNel biennio delle stagioni 2010-2011 ha saltato completamente i campionati nazionali, assoluti e masters sia indoor che outdoor.\nVince il primo titolo italiano nel 2012 quando si aggiudica i 200\u00a0m masters indoor, mentre agli assoluti al coperto finisce sesta sui 60\u00a0m.\nSecondo titolo italiano masters indoor nel 2013, questa volta sui 60\u00a0m.\nPartecipa agli assoluti sia indoor (ottava sui 60\u00a0m) che outdoor (settima nei 200\u00a0m e ritirata con la staffetta 4x100\u00a0m).\nDoppietta di titoli italiani masters nel 2014: 60\u00a0m indoor e 100\u00a0m. Invece agli assoluti indoor non supera la batteria dei 60\u00a0m.\nNel febbraio del 2015 gareggia prima agli assoluti indoor di Padova dove sui 60\u00a0m, per appena un centesimo, non raggiunge la semifinale e poi agli italiani masters indoor di Ancona fa doppietta di titoli su 60 e 200\u00a0m."}
{"id": "2682851", "revid": "287204", "url": "https://it.wikipedia.org/wiki?curid=2682851", "title": "Thomas Elyot", "text": "Biografia.\nNasce intorno al 1490 da Richard Elyot e Alice De la Mare.\nNel 1531 Elyot \u00e8 autore de \"Il Libro del Governatore\" (\"The Book named the Governor\"), opera dedicata a Enrico VIII. \nInteressato al dibattito, centrale nel primo Cinquecento, sull'inferiorit\u00e0 della lingua inglese rispetto al latino e alle lingue romanze, nel 1538 raccoglie un vocabolario inglese-latino, fondamentale nell'ingresso di molte nuove parole derivate dalle lingue classiche nell'allora ristretto panorama linguistico anglosassone; innumerevoli neologismi si trovano usati nei testi di Elyot.\nI suoi studi e le sue teorizzazioni vertono sulla formazione di una buona classe dirigente aristocratica, che va dunque educata fin da giovane a sani princ\u00ecpi. Inoltre Elyot, come un gran numero di umanisti europei di cui figura massima fu Machiavelli col suo \"Principe\", entr\u00f2 nel dibattito sulla figura del sovrano come guida suprema dello stato moderno: a tal proposito entra in gioco il concetto di Wisdom, \"ragione\", attributo che l'autore ritiene necessario per un buon principe, che guidi la politica all'insegna della giustizia e lontano dai vizi e dalle personali aspirazioni (prerogative dei tiranni).\nThomas Elyot muore nel suo castello di Carleton nel 1546.\nOpere.\nDi seguito si riporta un elenco non esaustivo del lavoro di traduttore e di studioso di Thomas Elyot."}
{"id": "2682853", "revid": "19580", "url": "https://it.wikipedia.org/wiki?curid=2682853", "title": "Nazioni nordiche", "text": ""}
{"id": "2682856", "revid": "1628923", "url": "https://it.wikipedia.org/wiki?curid=2682856", "title": "Coppa di Faraday", "text": "La coppa di Faraday o pozzo di Faraday \u00e8 un rivelatore usato in spettrometria di massa.\n\u00c8 una coppa di metallo la cui funzione \u00e8 quella di catturare gli ioni o gli elettroni liberi nel vuoto. La corrente prodotta pu\u00f2 essere misurata e usata per determinare il numero di ioni o elettroni che sono entrati nella coppa. Fu chiamata cos\u00ec in onore di Michael Faraday che per primo teorizz\u00f2 l'esistenza degli ioni intorno al 1830.\nMeccanismo.\nQuando uno ione finisce sul metallo della coppa la sua carica viene neutralizzata e si forma una corrente. Le cariche prelevate che raggiungono la coppa di Faraday andranno a disporsi all'esterno della coppa e non al suo interno perch\u00e9 essendo dello stesso segno tendono ad allontanarsi il pi\u00f9 possibile e quindi stare il pi\u00f9 all'esterno possibile. Misurando la corrente si pu\u00f2 conoscere il numero di ioni o elettroni che sono andati sul rivelatore. Per un fascio ionico continuo, in cui ogni ione ha una carica singola:\ndove N \u00e8 il numero di ioni osservati in un tempo t, I \u00e8 la corrente misurata ed e \u00e8 la carica elementare.\nUna corrente di 1 nA (10\u22129 A) corrisponde a circa 6 miliardi di ioni che entrano nella coppa di Faraday ogni secondo.\nLa coppa di Faraday non \u00e8 sensibile come un elettromoltiplicatore ma \u00e8 molto accurata per via della relazione diretta tra corrente misurata e numero di ioni."}
{"id": "2682862", "revid": "767487", "url": "https://it.wikipedia.org/wiki?curid=2682862", "title": "Riarrangiamento di McLafferty", "text": "Il riarrangiamento di McLafferty \u00e8 una reazione che avviene in fase gas durante la ionizzazione quando si usa la ionizzazione elettronica in spettrometria di massa. Avviene talvolta su molecole contenenti un gruppo cheto ed \u00e8 una frammentazione \u03b2 con l'attacco dell'ossigeno sull'idrogeno in posizione \u03b3 rispetto al carbonile che porta alla formazione di un gruppo ossidrile. Il riarrangiamento pu\u00f2 avvenire con meccanismo ionico o radicalico.\nReazione.\nLa descrizione della reazione fu pubblicata per la prima volta dal chimico statunitense Fred McLafferty nel 1959.\n "}
{"id": "2682863", "revid": "36426", "url": "https://it.wikipedia.org/wiki?curid=2682863", "title": "Allegoria ed effetti del Buono e del Cattivo Governo", "text": "Allegoria ed Effetti del Buono e del Cattivo Governo \u00e8 un ciclo di affreschi di Ambrogio Lorenzetti, conservato nel Palazzo Pubblico di Siena e databile al 1338-1339. Gli affreschi, che dovevano ispirare l'operato dei governatori cittadini che si riunivano in queste sale, sono composti da sei scene disposte lungo tutto il registro superiore di tre pareti di una stanza rettangolare, detta Sala del Consiglio dei Nove, o della Pace.\nStoria.\nGli affreschi furono proposti dal Governo della Citt\u00e0 di Siena, che in quegli anni era governata da nove cittadini, il Governo dei Nove appunto, che rimanevano in carica un periodo di tempo limitato, per lasciare poi il posto ad altri nove.\nI documenti attestano che Ambrogio Lorenzetti lavor\u00f2 agli affreschi dal febbraio del 1338 al maggio del 1339, lasciandovi la firma sotto l'affresco della parete di fondo, dove si trova l\u2019\"Allegoria del Buon Governo\": \u201cAmbrosius Laurentii de Senis hic pinxit utrinque\u2026\u201d, che alla lettera vuol dire \u201cAmbrogio di Lorenzo da Siena mi ha dipinto da entrambi i lati\u2026\u201d. Purtroppo la firma \u00e8 incompleta e forse recava un tempo anche l'anno di esecuzione.\nI Nove hanno deciso di affidare ad Ambrogio la realizzazione di questi affreschi per onorarlo quale miglior pittore senese del momento e in quanto in grado di riuscire a interpretare al meglio il modo di vivere della borghesia mercantile allora al potere La Sala del Consiglio dei Nove ha subito negli anni numerose modifiche: Il sistema degli accessi alla sala \u00e8 stato modificato e sono andati perduti la mobilia e gli arredi originari. Anche gli affreschi hanno subito integrazioni, spesso infelici, e mostrano qua e l\u00e0 lacune. Tuttavia l'opera di Ambrogio \u00e8 in larga misura conservata, grazie anche all'importante restauro degli ultimi anni '80. Questi affreschi assumono una particolare importanza se si considera che essi sono una delle prime espressioni di arte civile.\nDescrizione.\nGli affreschi hanno un chiaro effetto didascalico, confrontando l'allegoria del Buon Governo (sulla parete di fondo) con quella del Cattivo Governo (sulla parete laterale sinistra), entrambe popolate da personaggi allegorici facilmente identificabili grazie alle didascalie. A queste seguono due paesaggi di una medesima citt\u00e0 (Siena), con gli effetti del Buon Governo dove i cittadini vivono nell'ordine e nell'armonia (sulla parete laterale destra), e gli effetti del Cattivo Governo dove si vede una citt\u00e0 in rovina (sulla parete laterale sinistra).\nIl ciclo \u00e8 una delle prime opere di carattere totalmente laico nella storia dell'arte medievale. Gli affreschi dovevano ispirare l'operato dei governatori cittadini, che si riunivano in queste sale. Il risultato appare infatti denso di riferimenti storici artistici e letterari e nasce da un progetto molto ambizioso con toni polemici e perentori nei contenuti, che intendeva coinvolgere il pubblico in riflessioni che investivano direttamente il coevo contesto socio-politico.\nNella storia dell'arte italiana \u00e8 la prima opera di contenuto non pi\u00f9 solo religioso ma politico e filosofico. L'assunto dottrinale si rif\u00e0 al pensiero di san Tommaso d'Aquino in quanto riflette la gerarchia dei princ\u00ecpi e dei fatti, delle cause e degli effetti ed anche poich\u00e9 pone come motivi fondamentali dell'ordine politico l\u2019\"autorit\u00e0\" (nelle allegorie) e la \"socialit\u00e0\" (negli effetti), insistendo in particolare sul concetto aristotelico della \"naturalit\u00e0\" della socievolezza umana.\nAllegoria del Buon Governo.\nSi trova sulla parete di fondo (quella opposta alla finestra). A sinistra, in posizione elevata, si trova la \"Sapienza Divina\", incoronata, alata e con un libro in mano. Con la mano destra tiene una bilancia, sui cui piatti due angeli amministrano i due rami della giustizia secondo la tradizione aristotelica: \"distributiva\" (a sinistra) e \"commutativa\" (a destra). Il primo angelo decapita un uomo e ne incorona un altro. Il secondo angelo consegna a due mercanti gli strumenti di misura nel commercio: lo \"staio\" per misurare il grano e il sale e due strumenti di misura lineare (a Siena si usavano la \"canna\" e il \"passetto\"). La bilancia \u00e8 amministrata dalla \"Giustizia\" in trono, virt\u00f9 ed istituzione cittadina che per\u00f2 \u00e8 solo amministratrice, essendo la \"Sapienza Divina\", l'unica a reggere il peso della bilancia e verso cui la \"Giustizia\" stessa volge lo sguardo. Dalle vite dei due angeli partono due corde che si riuniscono per mano della \"Concordia\", diretta conseguenza della \"Giustizia\" e assisa anch'essa su una sedia e con in grembo una pialla, simbolo di uguaglianza e \"livellatrice\" dei contrasti. La corda \u00e8 tenuta in pugno da ventiquattro cittadini allineati a fianco della \"Concordia\" e simboleggianti la comunit\u00e0 di Siena. Questi sono vestiti in maniera diversa e sono quindi di varia estrazione sociale e di varia professione.\nAl termine del corteo di cittadini troviamo il simbolo di Siena, la lupa con i due gemelli, sopra il quale emana il \"Comune di Siena\", rappresentato da un monarca in maest\u00e0 identificato con la scritta C[omunis] S[senarum] C[ivitas] V[irginis]. Il \"Comune\" \u00e8 vestito in bianco e nero, ed ha numerosi ornamenti anch'essi in bianco e nero, chiaro richiamo alla balzana, simbolo di Siena. In mano tiene uno scettro ed uno scudo con l'immagine della \"Vergine col Bambino\", affiancati da due \"angeli\" ed in testa ha un copricapo di pelliccia di vaio, riferimento allo stato di giudice. Al suo polso destro \u00e8 legata la corda della giustizia consegnatagli dai cittadini stessi. Il \"Comune\" \u00e8 protetto e ispirato dalle tre Virt\u00f9 teologali, rappresentate alate in alto, ovvero la \"Fede, Speranza e Carit\u00e0\". Ai suoi lati siedono invece, su un ampio seggio coperto da un pregiatissimo tessuto, le quattro Virt\u00f9 Cardinali, la \"Giustizia, Temperanza, Prudenza e Fortezza\", con alcuni degli accessori tipici dell'iconografia medievale, che sono la spada, la corona e il capo mozzo per la \"Giustizia\", la clessidra segno di saggio impiego del tempo per la \"Temperanza\", uno specchio per interpretare il passato, leggere bene il presente e prevedere il futuro per la \"Prudenza\", la mazza e lo scudo per la \"Fortezza\". A loro si uniscono altre due Virt\u00f9 non convenzionali, ovvero la \"Pace\", mollemente semisdraiata in una posa sinuosa su un cumulo di armi e con il ramo di ulivo in mano, e la \"Magnanimit\u00e0\", dispensatrice di corone e denari. Pi\u00f9 in basso troviamo l\"'Esercito della citt\u00e0\", composto dalla cavalleria e dalla fanteria, che sottomette un gruppo di uomini di cui riconosciamo una serie di prigionieri legati da una corda, due uomini armati che consegnano il loro castello e un altro uomo che consegna le chiavi della sua citt\u00e0.\nNella visione d'insieme, l'affresco si articola su tre registri: quello superiore con le componenti divine (\"Sapienza Divina\" e \"Virt\u00f9 Teologali\"), quello intermedio con le \"Istituzioni cittadine\" (la \"Giustizia\", il \"Comune\", le \"Virt\u00f9 Cardinali)\", quello pi\u00f9 basso con i costruttori, nonch\u00e9 fruitori, di queste istituzioni (\"esercito\" e \"cittadini\"). La corda simboleggia l'unione tra la \"Giustizia\" e il \"Comune\", inscindibili e inutili senza l'altro e tenuti insieme dai cittadini in stato di armonia. L'affresco esprime anche la percezione della giustizia nella Siena del tempo, una giustizia che non \u00e8 solo giudizio di giusti e colpevoli, ma anche regolatrice di rapporti commerciali. \u00c8 inoltre una giustizia che, pur ispirata da Dio, non si perita a condannare a morte e soggiogare le popolazioni vicine.\nEffetti del Buon Governo in citt\u00e0.\nSi trova sulla parete laterale destra (guardando l'allegoria del Buon Governo ed avendo la finestra alle spalle) e forma, insieme agli E\"ffetti del Buon Governo in Campagna\" che si trovano sulla stessa parete vicino alla finestra, un unico affresco. \u00c8 la diretta emanazione degli \"Effetti del Buon Governo\" appena descritti e doveva rappresentare con un esempio eloquente gli obiettivi dei governanti della citt\u00e0. La citt\u00e0 \u00e8 dominata da una moltitudine di vie, piazze, palazzi, botteghe. Sono molti gli ornamenti, come le bifore sulle finestre, i tetti merlati, le mensole sagomate sotto i tetti, gli archi, le travi in legno, le piante e i fiori sulle terrazze, l'altana dipinta. Un lusso che solo il Buon Governo pu\u00f2 assicurare. In alto a sinistra spuntano il campanile e la cupola del Duomo, simboli della citt\u00e0 del tempo.\nLa citt\u00e0 \u00e8 poi popolata da abitanti laboriosi, dediti all'artigianato, al commercio, all'attivit\u00e0 edilizia. In primo piano vediamo una bottega di scarpe dove l'artigiano vende ad un compratore accompagnato da un mulo. In alto si vedono alcuni muratori impegnati nella costruzione di un edificio. Non manca neppure un riferimento allo studio, come dimostra un signore ben vestito in cattedra che insegna di fronte ad un uditorio attento.\nCi sono anche attivit\u00e0 non lavorative, come \u00e8 logico aspettarsi in una citt\u00e0 pacifica e florida. Una fanciulla a cavallo con la corona in testa si prepara al matrimonio, osservata da due donne che si stringono l'una nell'altra e da un altro giovane di spalle, e seguita da due giovani a cavallo e, pi\u00f9 indietro, da altri due giovani a piedi. Molto bello \u00e8 il gruppo di danzatrici che si tengono per mano e ballano al ritmo dato da una suonatrice di cembalo, nonch\u00e9 cantante.\nLa citt\u00e0 \u00e8 delimitata e separata dalla campagna del contado dalle mura rappresentate di scorcio. E proprio in prossimit\u00e0 delle mura la piazza sembra popolata da quelle attivit\u00e0 lavorative cittadine che pi\u00f9 hanno legami con la campagna: in basso a destra un pastore sta lasciando la citt\u00e0 per dirigersi in campagna insieme al suo gregge di pecore. Pi\u00f9 in alto due muli sono carichi di balle di lana, altri recano fascine, mentre un signore ed una signora a piedi portano, rispettivamente, un cesto di uova ed un'anatra. Tutta merce proveniente dalla campagna per essere venduta in citt\u00e0.\nLa citt\u00e0 rappresenta l'unione armonica delle virt\u00f9 civili: \"Sapienza, Coraggio, Giustizia e Temperanza\". In primo piano il motivo della danza allude al tema della \"Concordia\", virt\u00f9 indispensabile per la convivenza pacifica.. Gli edifici cittadini non seguono una geometria comune, tant'\u00e8 che risultano pi\u00f9 opprimenti, imponenti e massicci che nella realt\u00e0.\nL'affresco ha subito un rifacimento trecentesco nel margine sinistro, approssimativamente fino all'altezza della prima trave del soffitto.\nEffetti del Buon Governo in campagna.\nSi trova sulla stessa parete laterale destra in cui si trovano \"Gli Effetti del Buon Governo in Citt\u00e0\" appena descritti, formando con questi ultimi un unico affresco. In campagna si vedono cittadini e contadini che viaggiano sulle strade, giovani a caccia con la balestra tra vigne ed ulivi, contadini che seminano, zappano ed arano la terra, tenute dominate da vigne ed uliveti. Sono riconoscibili anche case coloniche, ville, borghi fortificati. In aria vola la personificazione della Sicurezza, che regge un delinquente impiccato, simbolo di una giustizia implacabile con chi trasgredisce le leggi, e un cartiglio:\nDa notare come questa figura sia nuda, una dei primi nudi con significato positivo del medioevo (la nudit\u00e0 era al tempo usata solo per rappresentare le anime dei dannati). Nel cartiglio viene ricordato che, fintanto che regner\u00e0 la Sicurezza, ognuno potr\u00e0 percorrere la citt\u00e0 e la campagna in piena libert\u00e0. L'ideale del Lorenzetti per un Comune forte e giusto \u00e8 mostrato dal contrasto tra la sensualit\u00e0 della figura allegorica e la cruda allusione alla pena di morte: proteggere coloro che agiscono bene e punire chi non rispetta le leggi.\nLe attivit\u00e0 contadine che si svolgono in campagna riguardano periodi diversi dell'anno, come l'aratura, la semina, la raccolta, la mietitura, la battitura del grano. Evidentemente il pittore era pi\u00f9 intenzionato a mostrare la condizione di floridezza e di sicurezza della campagna in tutti i suoi aspetti piuttosto che ad offrire una fotografia realistica di un preciso momento.\nA partire dalla porta delle mura della citt\u00e0 inizia una strada lastricata in discesa, che porta alla campagna del contado. Il pendio della strada vuole riprodurre in maniera realistica l'altitudine della citt\u00e0 di Siena, dove alcune porte si trovano davvero ad una certa altezza e sono raggiungibili solo tramite strade in salita. Sulla strada vediamo dei nobili a cavallo che si stanno recando a caccia col falcone in campagna mentre incrociano due borghesi ben vestiti, anch'essi a cavallo, che stanno rientrando in citt\u00e0. Uno dei signori a cavallo, quello sulla destra, \u00e8 una dama, a dimostrare come la campagna sia talmente sicura che le donne possono tranquillamente percorrerla per diletto e svago. Un contadino entra in citt\u00e0 a piedi conducendo un maiale (un esemplare tipico di cinta senese), un altro conduce un mulo con un sacco ed una cesta, mentre altri ancora pi\u00f9 in basso recano sulle some dei loro muli sacchi di farina o granaglie, tutta merce da vendere in citt\u00e0. Ancora pi\u00f9 in basso due contadini camminano e conversano, portando in citt\u00e0 delle uova. Sul ciglio della stessa strada, all'altezza dei cacciatori a cavallo, troviamo un mendicante seduto. In questa stratificazione sociale si vede la politica del Governo dei Nove, fedelmente riportata su affresco dal pittore: Buon Governo non significava appianare le disuguaglianze sociali, ma fare in modo che ciascun strato sociale potesse stare ed operare al proprio posto, in sicurezza. Nella raffigurazione della campagna non sono tenute in considerazione le regole della prospettiva, infatti si nota che gli alberi e gli edifici all'orizzonte presentano le stesse dimensioni di quelli vicini.\nL'affresco ha subito un rifacimento quattrocentesco nel margine destro, su una superficie triangolare delimitata approssimativamente dal lato che va dalla penultima trave del soffitto al margine inferiore destro. \u00c8 ancora visibile ci\u00f2 che rimane della scritta \"Talamone\", apposta nel corso di un successivo intervento. L'intento dell'apposizione della scritta era quello di simboleggiare l'estensione fino al mare del territorio della Repubblica di Siena, rappresentandovi il porto di Talamone. Si pensa per\u00f2 che Ambrogio Lorenzetti avesse in realt\u00e0 dipinto solo un semplice lago.\nAllegoria del Cattivo Governo.\nSi trova sulla parete laterale sinistra, pi\u00f9 precisamente nella zona destra della parete. Dipinto in maniera speculare all'\"Allegoria del Buon Governo\", doveva permettere il diretto confronto didascalico con quell'affresco. Al centro siede in trono la personificazione della Tirannide (\"Tyrannide\"), figura mostruosa con le zanne, le corna, una capigliatura demoniaca, gli occhi strabici e i piedi artigliati, in decisa contrapposizione con il Comune nell'\"Allegoria del Buon Governo\". La tirannide non ha alcuna corda vincolante e ai suoi piedi \u00e8 accasciata una capra nera demoniaca, antitesi della lupa allattatrice dei gemelli. Sopra di lei volano tre vizi alati, sostituitisi alle tre virt\u00f9 teologali dell'altro affresco. Questi sono l'\"Avarizia\" (\"Avaritia\"), con un lungo uncino per arpionare avidamente le ricchezze e due borse le cui aperture sono strette in una morsa, la \"Superbia\" (\"Superbia\"), con la spada e un giogo, e la \"Vanagloria\" (\"Vanagloria\"), con uno specchio per ammirare la propria bellezza materiale e una fronda secca, segno di volubilit\u00e0.\nAccanto alla \"Tirannide\" siedono invece le personificazioni delle varie sfaccettature del Male, opposti alle virt\u00f9 cardinali, alla Pace e alla Magnanimit\u00e0 dell'\"Allegoria del Buon Governo\". A partire da sinistra troviamo la \"Crudelt\u00e0\" (\"Crudelitas\"), intenta a mostrare un serpente ad un neonato; il \"Tradimento\" (\"Proditio\"), con un agnellino tramutato in scorpione a livello della coda, simbolo di falsit\u00e0; la \"Frode\" (\"Fraus\"), con le ali e i piedi artigliati; il \"Furore\" (\"Furor\"), con la testa di cinghiale, il torso di uomo, il corpo di cavallo e la coda di cane, simbolo di ira bestiale; la \"Divisione\" (\"Divisio\"), con il vestito a bande bianche e nere verticali (rovesciamento della balzana senese, che invece ha le bande orizzontali) e con la sega, antitesi della pialla livellatrice di contrasti della \"Concordia\" nell'\"Allegoria del Buon Governo\"; la \"Guerra\" (\"Guerra\"), con la spada, lo scudo e la veste nera.\nSotto la \"Tirannide\" troviamo invece la \"Giustizia\", che era assisa in trono nell\"'Allegoria del Buon Governo\", ma che adesso \u00e8 a terra, soggiogata, spogliata del mantello e della corona, con le mani legate, i piatti della bilancia rovesciati per terra e l'aria mesta. \u00c8 tenuta con una corda da un individuo solo piuttosto che dalla comunit\u00e0 intera. Accanto a lei ci sono le vittime del malgoverno, cio\u00e8 i cittadini. Questa \u00e8 anche la parte pi\u00f9 lacunosa dell'affresco, per cui molte cose risultano di difficile interpretazione. A destra della \"Giustizia\" soggiogata vediamo due individui contendersi un neonato con la violenza e, ancora pi\u00f9 a destra, altri individui lasciare con le mani mozze due cadaveri a terra. La scena alla sinistra della \"Giustizia\" risulta di difficile interpretazione, mentre siamo del tutto impossibilitati a cogliere i personaggi rappresentati sotto l'arco all'estrema destra dell'affresco, una porta cittadina dove doveva avvenire qualche misfatto.\n\"Superbia\", \"Avarizia\" e \"Vanagloria\", che come detto fanno da contorno al tiranno, sono tre peccati capitali gi\u00e0 presenti nella \"Divina Commedia\" dantesca. Nel canto VI dell'inferno si trova il concetto dell'avarizia, dove il peccatore Ciacco chiede a Dante informazioni sull'andamento socio-politico della sua terra, Firenze. Un altro riferimento alla massima opera dantesca, \u00e8 relativo alla vanagloria, che \u00e8 possibile ricercare nel XIII canto del Purgatorio, ove i condannati sono, in buona parte, provenienti dalla citt\u00e0 di Siena: un luogo dove prevale il clima di guerra, suscitato dalle raffigurazioni di strade e ponti percorsi solamente da soldati. Le tre allegorie dei peccati possono simboleggiare le tre famiglie principali di Firenze, che erano in lotta per il potere. Nell'Allegoria \u00e8 possibile notare la scena di un delitto. Qui viene presentato un corpo inerte per terra, con due soldati che arrestano l'accusato, vestito di porpora, colore che rievoca i tratti dell'innocenza morale della persona nel Cattivo Governo. \nL'affresco, sebbene diviso in tre registri al pari dell'\"Allegoria del Buon Governo\", ha una complessit\u00e0 inferiore rispetto a quest'ultimo: i cittadini appaiono in numero minore nel terzo registro e l'apparato della \"Giustizia\" \u00e8 ridotto ad una figura spoglia, oltretutto declassata al terzo registro essendo de-istituzionalizzata.\nEffetti del Cattivo Governo in Citt\u00e0.\nSi trova su una delle due pareti laterali, quella a sinistra dell\"'Allegoria del Cattivo Governo\". La citt\u00e0 \u00e8 pericolante e piena di macerie, perch\u00e9 i suoi cittadini distruggono anzich\u00e9 costruire, vi si svolgono omicidi, vengono arrestati innocenti, le attivit\u00e0 economiche sono miserabili.\nEffetti del Cattivo Governo in Campagna.\nGli effetti della tirannide si ripercuotono quindi sulla campagna, invasa da eserciti e data alle fiamme, che giungono anche a bruciare alcune abitazioni, mentre i pochi contadini presenti appaiono totalmente inadatti al loro ruolo. In cielo vola il fosco Timore, che si contrappone quindi alla figura della Sicurezza negli \"Effetti del Buon Governo in Campagna\".\nStile.\nNel dipingere le scene Ambrogio ricorse a stratagemmi fini, per esempio nel \"Buon Governo\" la prospettiva e la luce sono costruite in modo da mostrare serenamente la citt\u00e0 fino in profondit\u00e0. La composizione \u00e8 paratattica, idealizzata e complessa. La prospettiva si manifesta grazie a pi\u00f9 punti di vista, attraverso i quali si esprime la profondit\u00e0. Non c'\u00e8 una fonte di luce ben definita che fornisce l'illuminazione al paesaggio. Per quanto riguarda il colore, vengono utilizzate varie sfumature, pi\u00f9 accese per la citt\u00e0 rispetto a quelle utilizzate per la campagna, dove prevalgono il giallo e il verde. Il colore \u00e8 steso in modo omogeneo. La scura citt\u00e0 del \"Cattivo Governo\" d\u00e0 subito una sensazione di disarmonia, con tetri edifici che bloccano la visuale.\nInfluenzato dalla prima formazione avvenuta a Siena, Ambrogio tuttavia si discost\u00f2 dai caratteri dominanti di tale arte tanto che \u00e8 difficile ritenerlo un esponente tipico della pittura senese del Trecento.\nNell'affresco viene rappresentato il paesaggio rurale ed urbano che, per la prima volta nella storia della pittura gotica italiana, diventa soggetto principale; in passato veniva ignorato a favore del fondo oro o utilizzato semplicemente come sfondo di una narrazione. Nella rappresentazione il pittore, pur prendendo la realt\u00e0 come modello, la trasforma idealizzandola con particolare cura del dettaglio. Tuttavia questa rappresentazione non era fine a se stessa (volont\u00e0 di portare una testimonianza di un paesaggio) ma fa parte di un preciso messaggio politico, veicolato dal paesaggio: la campagna qui illustra allegoricamente un concetto (di effetto di un regime politico), e non un semplice paesaggio."}
{"id": "2682864", "revid": "219355", "url": "https://it.wikipedia.org/wiki?curid=2682864", "title": "Riarrangiamento di MacLafferty", "text": ""}
{"id": "2682867", "revid": "287204", "url": "https://it.wikipedia.org/wiki?curid=2682867", "title": "Etoposide", "text": "Letoposide fosfato (VP-16) \u00e8 un inibitore dell'enzima topoisomerasi II; \u00e8 utilizzato come antineoplastico, spesso in combinazione con altri farmaci, in patologie quali sarcoma di Ewing, carcinoma polmonare a piccole cellule, carcinoma embrionale del testicolo, linfoma maligno, leucemia acuta. \u00c8 inoltre l'unico farmaco a cui sembra dare risposta la malattia di Castleman multicentrica, rara patologia linfoproliferativa che si riscontra in corso di AIDS.\nL'etoposide \u00e8 utilizzato inoltre durante il regime di condizionamento prima di un trapianto di cellule staminali ematopoietiche.\nIl suo principio attivo, la podofillotossina, \u00e8 ricavato dalla pianta erbacea \"Podophyllum peltatum\".\nL'etoposide \u00e8 stato classificato nel 2012 ed inserito al cas. no. 33419-42-0 in Agents Classifed by the IARC Monographs nel gruppo 1. L'Agenzia internazionale per la ricerca sul cancro di Lione riconosce nel group 1 le sostanze per le quali esistono studi scientifici che abbiano dimostrato evidenze di cancerogenicit\u00e0 negli esseri umani. \nSomministrazione.\nL'etoposide viene somministrato per via endovenosa o per via orale (sotto forma di capsule).\nSe somministrato per via endovenosa viene utilizzata un'infusione lenta (30-60 minuti); l'iniezione rapida provoca infatti ipotensione e broncospasmo.\nEffetti indesiderati.\nMeno comuni sono rash, anafilassi, diarrea, leucemia mieloide acuta."}
{"id": "2682868", "revid": "539155", "url": "https://it.wikipedia.org/wiki?curid=2682868", "title": "Maria Kowroski", "text": "Americana di origine polacca, inizia a studiare danza classica presso la scuola del Grand Rapids Ballet, frequentando successivamente, nel 1992, la School of American Ballet. Nel 1994 entra come apprendista nel New York City Ballet, e si unisce al suo corpo di ballo nel 1995. Viene promossa solista nel 1997 e prima ballerina nel 1999. \nSi \u00e8 esibita come artista ospite con il balletto Maryinsky nelle produzioni del \"Lago dei cigni\" e in \"Jewels\", nonch\u00e9 con il corpo di ballo di Monaco di Baviera nell'\"Apollon musag\u00e8te\" e con il Brahms Schoenberg Quartet.\nHa inoltre partecipato a tre produzioni della Mattel, dando corpo a Barbie in Barbie e lo schiaccianoci, Barbie e il lago dei cigni ed in Barbie e le 12 principesse danzanti\nHa ricevuto il Princess Grace Award nel 1994."}
{"id": "2682869", "revid": "1347902", "url": "https://it.wikipedia.org/wiki?curid=2682869", "title": "Storia della Polonia (1945-1989)", "text": "La storia della Polonia dal 1945 al 1989 abbraccia il periodo successivo alla seconda guerra mondiale in cui il comunismo sovietico dominava sulla Repubblica Popolare di Polonia. Questi anni, anche se con molti miglioramenti negli standard di vita in Polonia, furono funestati da disordini sociali e dalla depressione economica.\nVerso la fine della seconda guerra mondiale, l'avanzata sovietica dell'Armata Rossa spinse fuori dalla Polonia occupata le forze naziste tedesche. Su insistenza di Stalin, la Conferenza di Jalta sanc\u00ec la formazione di una nuova coalizione polacca e filo-comunista di governo a Mosca, che ignor\u00f2 il Governo in esilio della Polonia situato a Londra. Questo \u00e8 stato descritto come un tradimento occidentale nei confronti della Polonia da parte degli Alleati per guadagnarsi il favore del leader sovietico, ed evitare un conflitto diretto. Gli Accordi di Potsdam del 1945 sancirono lo spostamento verso ovest dei confini polacchi e approv\u00f2 il nuovo territorio polacco compreso tra la linea Oder-Neisse e la linea Curzon. La Polonia per la prima volta nella storia divenne uno Stato nazionale etnicamente omogeneo in conseguenza della Shoah, l'espulsione dei tedeschi ad ovest, il reinsediamento degli ucraini ad est ed il rimpatrio dei polacchi da Kresy. Il nuovo governo comunista di Varsavia increment\u00f2 il proprio potere politico e nei due anni successivi il Partito Operaio Unificato Polacco (POUP), sotto Boles\u0142aw Bierut acquis\u00ec il controllo del paese, che nel Dopoguerra sarebbe diventato parte dell'area di influenza Sovietica.\nDopo la morte di Stalin, nel 1953, un riallineamento politico nell'Europa Orientale port\u00f2 al potere una fazione pi\u00f9 liberale dei Comunisti polacchi, guidata da W\u0142adys\u0142aw Gomu\u0142ka. Entr\u00f2 la met\u00e0 del 1960, in conseguenza all'ingente influenza dei produttori agricoli privati e ad una serie di errori di valutazione dirigenziali, la Polonia inizi\u00f2 a trovarsi in sempre pi\u00f9 maggiori difficolt\u00e0 economiche e politiche. Nel dicembre 1970, un aumento dei prezzi provoc\u00f2 un'ondata di scioperi. Il governo introdusse un nuovo programma economico basato su larga-scala su prestiti derivanti dall'Occidente, che come risultato ebbe un aumento immediato del tenore di vita e delle aspettative, ma il programma vacill\u00f2 a causa della crisi petrolifera del 1973. Nella seconda met\u00e0 degli anni 1970, a causa dell'aumento dei tassi d'interesse dei prestiti operato dal governo statunitense, il governo di Edward Gierek fu costretto ad innalzare i prezzi, causando una nuova ondata di proteste pubbliche. Il circolo vizioso venne interrotto nel 1978 con l'elezione al papato di Karol Wojty\u0142a con il nome di Giovanni Paolo II, che port\u00f2 al rafforzamento dell'opposizione in Polonia al comunismo. Nell'agosto del 1980 venne fondato il sindacato indipendente \"Solidarno\u015b\u0107\" (Solidariet\u00e0); una delle figure prominenti al movimento fu l'elettricista Lech Wa\u0142\u0119sa. Il crescente rafforzamento dei movimenti d'opposizione portarono il governo di Wojciech Jaruzelski a dichiarare l'instaurazione della legge marziale nel dicembre 1981. Tuttavia con le riforme promosse da Mikhail Gorbachev, le pressioni da parte occidentale e le continue inquietudini della societ\u00e0 polacca, i comunisti furono costretti a negoziare con i dissidenti. Con gli Accordi della Tavola Rotonda del 1989 il movimento \"Solidarno\u015b\u0107\" venne ammesso a partecipare alle elezioni politiche. Il notevole successo di \"Solidarno\u015b\u0107\" che ne deriv\u00f2 diede impulso alle rivoluzioni del 1989, tra cui anche la caduta del muro di Berlino e della cortina di ferro. Nel 1990 Jaruzelski si dimise dalla carica presidenziale e al suo posto subentr\u00f2 Wa\u0142\u0119sa.\nLa Repubblica Popolare di Polonia (1944\u20131956).\nDevastazioni di guerra, confini e spostamenti della popolazione.\nLa Polonia soffr\u00ec pesanti perdite durante la seconda guerra mondiale. Mentre nel 1939 la Polonia aveva 35,1 milioni di abitanti, alla fine della guerra solamente 29,1 milioni rimanevano dentro i propri confini. Il primo censimento del dopoguerra del 14 febbraio 1946 mostr\u00f2 23,9 milioni a causa delle migrazioni. Si stim\u00f2 che 6 milioni di cittadini polacchi \u2013 circa il 21,4% della popolazione polacca mor\u00ec fra il 1939 e 1945, tuttavia, il numero delle vittime di etnia polacca poteva essere inferiore a ben il 50% a causa della diversit\u00e0 multietniche presente prima della guerra in Polonia che si riflesse sui censimenti nazionali\u00a0\u2013 al 2009 secondo la commissione di riconciliazione ebreo-polacca. I 3 milioni di vittime ebreo-polacche furono indiscussi. Le minoranze in Polonia furono significativamente colpite: prima della Seconda guerra mondiale un terzo della popolazione polacca era composto da minoranze etniche; dopo la guerra comunque, le minoranze polacche erano tutte fuggite.\nLa Polonia, a differenza delle nazioni occidentali, era un paese prevalentemente agricolo che sub\u00ec danni catastrofici alle infrastrutture durante la guerra. Le perdite in termini di risorse e di infrastrutture ammontavano ad oltre il 30% del potenziale pre-bellico. Varsavia, la capitale della Polonia, fu la citt\u00e0 pi\u00f9 devastata, con oltre l'80% degli edifici distrutto a seguito della rivolta di Varsavia.\nL'attuazione dell'immane compito di ricostruire il paese fu accompagnato dalla lotta del nuovo governo per acquisire una base stabile e centralizzante, gravata per\u00f2 dalla considerevole diffidenza da parte della societ\u00e0 verso il nuovo regime e dalle dispute sui confini della Polonia, che furono definiti sino alla met\u00e0 del 1945. Nel 1947 l'influenza sovietica sul governo polacco port\u00f2 a respingere il piano di \"aiuti\" statunitense, il piano Marshall, e ad aderire, nel 1949, all'organizzazione di collaborazione e sviluppo delle economie socialiste, denominata Comecon. Allo stesso tempo le forze sovietiche ingaggiarono una preda negli ex territori della Germania che furono trasferiti in Polonia, privandola di importanti macchinari, infrastrutture e fabbriche che dovevano essere inviate in Unione Sovietica.\nDopo l'annessione sovietica dei territori di Kresy ad est della linea Curzon, circa 2 milioni di polacchi vennero rimpatriati da queste aree per passare nei nuovi territori occidentali e settentrionali ad est della linea Oder-Neisse, che i sovietici girarono alla Polonia dopo gli accordi di Potsdam. Inoltre circa 5 milioni di polacchi della Polonia centrale si trasferirono nei \"Territori recuperati\". La popolazione tedesca, circa 10 milioni di individui, venne espulsa dai nuovi territori acquisiti dalla Polonia. Con il rimpatrio in Unione Sovietica della popolazione di origine ucraina e l'operazione Vistola del 1947 e con lo sterminio degli ebrei operato dalla Germania nazista e l'emigrazione dei sopravvissuti in Israele, la Polonia per la prima volta divenne uno Stato-nazione etnicamente omogeneo.\nVarsavia e le altre citt\u00e0 erano ridotte in macerie e furono ricostruite velocemente (uno dei successi del Piano dei Tre anni).\nConsolidamento del potere comunista (1945\u20131948).\nAncor prima che l'Armata Rossa entrasse in Polonia, l'Unione Sovietica persegu\u00ec una strategia deliberativa finalizzata all'eliminazione delle forze di resistenza anti-comunista affinch\u00e9 la Polonia entrasse sotto la loro sfera d'influenza. Il 25 aprile 1943, in seguito alla richiesta ufficiale del governo polacco in esilio a Londra affinch\u00e9 la Croce Rossa avviasse un'inchiesta sul massacro di 10.000 militari polacchi operato nella foresta di Katy\u0144, Stalin ruppe le relazioni con la Polonia. Tuttavia, per placare gli Stati Uniti e il Regno Unito, nel 1945 , l'Unione Sovietica concord\u00f2 nella Conferenza di Jalta una forma di governo di coalizione composta dai comunisti del Partito dei lavoratori polacchi, i membri filo-occidentali del governo in esilio della Polonia e i membri del movimento di resistenza Armia Krajowa (\"Esercito Locale\"), al fine di garantire lo svolgimento di libere elezioni.\nCon l'inizio della liberazione dei territori polacchi e il fallimento dell'Operazione Tempesta da parte dell\"'Armia Krajowa\" nel 1944, il controllo del territorio polacco pass\u00f2 dalle forze d'occupazione naziste all'Armata Rossa e, successivamente, dall'Armata Rossa ai comunisti polacchi, i quali detenevano una forte influenza nel governo provvisorio. Nonostante questi esordi, le decisioni prese a Jalta finirono ugualmente per favorire i comunisti, i quali si avvantaggiarono dell'aiuto sovietico nel loro piano di portare l'Europa orientale sotto la loro sfera d'influenza, come pure il controllo di ministeri chiave.\nIl primo ministro del governo polacco in esilio, Stanis\u0142aw Miko\u0142ajczyk, si dimise nel 1944 e, assieme ad altri leader politici polacchi in esilio, ritorn\u00f2 in Polonia, dove il governo provvisorio (\"Rz\u0105d Tymczasowy Rzeczypospolitej Polskiej\") fu nominato dal comitato nazionale di liberazione (\"Polski Komitet Wyzwolenia Narodowego\") a Lublino. A capo del governo si insedi\u00f2 il socialista Edward Os\u00f3bka-Morawski, ma i comunisti detenevano altri posti di prestigio. Entrambi questi governi furono subordinati a parlamenti non elettivi; il Consiglio nazionale di stato, controllato dai comunisti, non venne riconosciuto dal sempre pi\u00f9 isolato governo polacco in esilio, il quale aveva formato il suo parlamentino, il Consiglio di Unit\u00e0 nazionale (\"Rada Jedno\u015bci Narodowej\").\nIl nuovo governo provvisorio di unit\u00e0 nazionale polacco (\"Tymczasowy Rz\u0105d Jedno\u015bci Narodowej\") \u2014 cos\u00ec venne chiamato il governo polacco fino alle elezioni del 1947 \u2014 venne formato il 28 giugno 1945, con Miko\u0142ajczyk primo ministro. I principali rivali del partito comunista erano i veterani dell'Armia Krajowa, il partito dei contadini di Miko\u0142ajczyk (\"Polskie Stronnictwo Ludowe\") e i veterani dell'esercito polacco che combatterono nel fronte occidentale. Allo stesso tempo, i partiti filosovietici, spalleggiati dall'Armata Rossa, detenevano la maggior parte del potere politico, in particolare il Partito dei lavoratori polacchi (\"Polska Partia Robotnicza\") diretto da W\u0142adys\u0142aw Gomu\u0142ka e Boles\u0142aw Bierut.\nDurante la Conferenza di Jalta Stalin promise che in Polonia si sarebbero tenute libere elezioni, tuttavia i comunisti polacchi, guidati da Gomu\u0142ka e Bierut erano consapevoli della mancanza di consenso che la popolazione polacca nutriva verso la loro parte politica. Per questo motivo, nel 1946, invece di libere elezioni, si tenne un referendum nazionale, detto dei \"tre s\u00ec\". Il referendum comprendeva tre domande: l'abolizione del senato, la riforma agraria e la nazionalizzazione delle industrie e la consolidazione del confine occidentale sulla linea Oder-Neisse. Il referendum aveva lo scopo implicito di saggiare il consenso del popolo polacco al comunismo. \nI comunisti consolidarono il potere gradualmente, riducendo i diritti dei loro nemici non-comunisti, in particolare sopprimendo il principale partito di opposizione, quello di Miko\u0142ajczyk. In alcuni casi, gli avversari dei comunisti vennero condannati a morte \u2014 tra loro anche Witold Pilecki, organizzatore della resistenza ad Auschwitz, nonch\u00e9 uno dei principali capi dell'Armia Krajowa e del Consiglio di Unit\u00e0 nazionale. L'opposizione venne perseguitata anche per via amministrativa, con molti dei suoi membri costretti all'esilio. Anche se le persecuzioni di queste ex-organizzazioni antinaziste obbligarono migliaia di partigiani a rifugiarsi nelle foreste, le azioni della polizia segreta polacca, della NKVD e dell'Armata rossa diminuirono costantemente il loro numero.\nNel 1946 vennero messi fuori legge i partiti conservatori. Nel 1947 si form\u00f2 il filogovernativo \"blocco democratico\", formato dal Partito Operaio Unificato Polacco e dai suoi alleati. Nel gennaio del 1947 si tennero le elezioni legislative, in cui vennero ammessi solamente i candidati oppositori al Partito Popolare Polacco, il quale era senza potere per il controllo governativo. I risultati vennero aggiustati anche da Stalin in persona, ed attraverso queste elezioni falsificate, i candidati del regime guadagnarono 417 su 434 seggi nel Sejm; in questo modo venne esautorato il ruolo dei partiti di opposizione. Molti membri dei partiti d'opposizione, Miko\u0142ajczyk compreso, dovettero lasciare la Polonia. I governi occidentali non protestarono il che port\u00f2 molti polacchi anticomunisti a parlare del \"Tradimento occidentale\". Intanto il nuovo Sejm cre\u00f2 la Piccola Costituzione del 1947 e nei successivi due anni, i comunisti si assicurarono la loro ascesa al potere, monopolizzando il potere politico sotto la guida del POUP.\nUn'altra forza della politica polacca, il Partito Socialista Polacco (\"Polska Partia Socjalistyczna\") di J\u00f3zef Pi\u0142sudski, soffr\u00ec una fatale scissione in questo periodo, poich\u00e9 i comunisti riuscirono ad applicare la tattica del \"divide et impera\" per smembrare tutte le opposizioni. I comunisti favorirono la fazione di J\u00f3zef Cyrankiewicz. Successivamente i comunisti e la fazione di Cyrankiewicz si fusero per formare il Partito Operaio Unificato Polacco (\"Polska Zjednoczona Partia Robotnicza\"). Dal 1948 la Polonia divenne \"de facto\" un paese a partito unico e stato satellite dell'Unione Sovietica. Fu permessa l'esistenza di due partiti fantoccio, uno dei contadini e uno dell'intelligentsia. Inizi\u00f2 subito un periodo di stalinizzazione.\nEt\u00e0 di Bierut.\nLe ripercussioni della rottura tra la Jugoslavia e l'Unione Sovietica, avvenuta nel 1948 coinvolsero anche la Polonia. Come negli altri stati satelliti dell'Europa orientale, in Polonia ci fu una \"purga\" di comunisti sospettati di nazionalismo o altre tendenze \"deviate\". In settembre, uno dei capi comunisti, W\u0142adys\u0142aw Gomu\u0142ka, che era sempre stato contrario all'intromissione di Stalin nel controllo del POUP, venne accusato di \"tendenze nazionalistiche\", venne dimesso dalla sua posizione e infine venne imprigionato. Tuttavia in Polonia non avvennero i processi farsa che ebbero luogo negli altri paesi dell'Europa orientale. Bierut rimpiazz\u00f2 Gomu\u0142ka.\nIl nuovo governo polacco era formato da comunisti che avevano combattuto la guerra in Unione Sovietica. Erano \"assistiti\", e in alcuni casi controllati, dai consiglieri sovietici, i quali erano piazzati in ogni punto nevralgico del governo. L'esercito, i servizi segreti e la polizia erano pieni di ufficiali sovietici. Il pi\u00f9 importante di questi consiglieri era Konstantin Rokossovskij, ministro della difesa dal 1949 al 1956. Sebbene di origine polacca, Rokossovskij pass\u00f2 la sua vita adulta in Unione Sovietica e raggiunse il rango di maresciallo nell'esercito dell'Unione Sovietica. Questo governo, capeggiato da Cyrankiewicz e dall'economista Hilary Minc, pianific\u00f2 un programma di ampie riforme economiche e di ricostruzione nazionale. La fazione stalinista si rivolt\u00f2 perch\u00e9 temeva che questa linea programmatica andasse in contrasto con il modello sovietico di socialismo. Con il Piano dei Sei anni del 1950 venne pienamente adottato il modello sovietico di economia pianificata. Il piano del 1950 dava spazio allo sviluppo dell'industria pesante e la collettivizzazione dell'agricoltura. Le propriet\u00e0 terriere dei ricchi latifondisti vennero espropriate e distribuite ai contadini poveri, mentre l'industria e il commercio vennero nazionalizzati.\nNel 1948 gli Stati Uniti annunciarono il Piano Marshall; questa iniziativa aveva lo scopo di ricostruire l'Europa e quindi di dare maggiore potere politico nella situazione del dopoguerra. Dopo l'iniziale interessamento al Piano Marshall, il governo polacco declin\u00f2 la proposta per le pressioni provenienti da Mosca. Dopo la rivolta del 1953 nella Repubblica Democratica Tedesca, la Polonia fu costretta a rinunciare ai pagamenti di guerra. Rinunciando al Piano Marshall, la Polonia, insieme agli altri paesi del blocco orientale, inizi\u00f2 a percepire il gap di ricchezza che si stava formando tra loro e le controparti occidentali.\nCon la costituzione del 1952 vennero garantite le cure sanitarie universali. Agli inizi degli anni cinquanta il governo polacco inizi\u00f2 a programmare la riforma del sistema scolastico. Il programma comunista della scuola libera e gratuita per tutti e della fondazione di nuove universit\u00e0 venne accolto dalla popolazione polacca con favore. Tuttavia i comunisti vagliavano ci\u00f2 che doveva essere insegnato; in particolare la storia e le altre scienze dovevano seguire i canoni marxisti. Allo stesso tempo tra il 1951 e il 1953, un numero ampio di docenti di orientamento conservatore e reazionario vennero licenziati dalle universit\u00e0. Venne rinforzato il controllo sulle arti e sugli artisti. Il realismo socialista fu l'unico movimento culturale accettato dalle autorit\u00e0. Dopo il 1949 la maggior parte dei lavori artistici presentati al pubblico dovevano essere in linea con la voce del partito.\nQueste riforme, insieme ad altre, bench\u00e9 controverse, furono salutate con piacere da una parte rilevante della popolazione polacca. Dopo la seconda guerra mondiale molti polacchi erano disposti ad accettare il comunismo in cambio della restaurazione di una vita normale; fu cos\u00ec che decine di migliaia di polacchi decisero di iscriversi al POUP e in modo attivo sostennero il regime, nonostante rimanesse presente un latente scontento. Molti polacchi tennero un atteggiamento di \"remissiva cooperazione\", mentre altri, come i reduci dell'Armia Krajowa, nonch\u00e9 \"Narodowe Si\u0142y Zbrojne\" e \"Wolno\u015b\u0107 i Niezawis\u0142o\u015b\u0107\", si opposero attivamente al regime, sperando nello scoppio di un'eventuale Terza guerra mondiale. Sebbene la maggior parte di loro si fosse arresa con l'amnistia del 1947, la brutale repressione della polizia segreta port\u00f2 molti di loro a rifugiarsi nelle foreste dove alcuni di loro continuarono a combattere fino agli inizi degli anni cinquanta.\nI comunisti si alienarono la simpatia di molti polacchi quando iniziarono a perseguitare la Chiesa cattolica. La \"Stowarzyszenie PAX\" (\"Associazione PAX\") venne creata nel 1947 per ostacolare il sostegno dell'uomo della strada e per far nascere una chiesa cattolica comunista. Nel 1953 il Primate di Polonia, il Cardinale Stefan Wyszy\u0144ski venne messo agli arresti, sebbene volesse andare a patti con il governo comunista.\nLa costituzione del 1952 dichiar\u00f2 ufficialmente che la Polonia era una repubblica popolare. La carica di presidente della repubblica venne abolita e Bierut, il Primo Segretario del POUP, divenne il leader assoluto della Polonia.\nStalin mor\u00ec nel 1953. Tra il 1953 e il 1958 Nikita Chru\u0161\u010d\u0451v mise fuori gioco i suoi rivali e riusc\u00ec ad arrivare al potere. Nel marzo 1956, durante il XX congresso del PCUS, Chru\u0161\u010d\u0451v denunci\u00f2 il culto della personalit\u00e0 di Stalin. La destalinizzazione in Unione Sovietica mise in difficolt\u00e0 gli stalinisti polacchi. Nello stesso mese, dopo il discorso di Chru\u0161\u010d\u0451v, in tutto il blocco orientale venne a galla il desiderio di riformare il sistema comunista. Con la morte di Bierut, avvenuta proprio nel marzo del 1956, si esacerbarono le divisioni all'interno del POUP. Il successore di Bierut fu Edward Ochab nella carica di Primo Segretario; come primo ministro venne scelto Cyrankiewicz.\nIl periodo di Gomu\u0142ka (1956\u20131970).\nDestalinizzazione.\nI comunisti polacchi furono divisi all'interno di due fazioni informali, chiamate: \"Natolin\" e \"Pu\u0142awy\" a seconda delle localit\u00e0 nelle quali tennero le loro prime riunioni: il palazzo di Natolin vicino a Varsavia e la strada di Pu\u0142awska a Varsavia. Natolin era formato da una larga massa di polacchi di origine contadina che aveva passato gran parte del tempo della guerra nella Polonia occupata e avevano come peculiarit\u00e0 un'ideologia nazionalista-comunista. La fazione, guidata da W\u0142adys\u0142aw Gomu\u0142ka sottoline\u00f2 il carattere nazionale del movimento comunista polacco locale. La fazione Pu\u0142awy includeva ebrei comunisti, come i membri della vecchia intelligentsia comunista, che sostenevano in gran parte la guerra in URSS e supportavano la sovietizzazione della Polonia.\nNel giugno 1956, i lavoratori della citt\u00e0 industriale di Pozna\u0144 scesero in sciopero. Le dimostrazioni dei lavoratori in sciopero si trasformarono in enormi scontri e 80 persone furono assassinate. Cyrankiewicz in un primo momento cerc\u00f2 di reprimere la rivolta, minacciando che \"ogni provocatore o pazzo che alzi la sua mano contro il governo popolare pu\u00f2 essere certo che la mano gli sar\u00e0 tagliata.\" Ma ben presto si rese conto che la linea dura aveva perso il supporto dell'Unione Sovietica e il regime decise la strada della conciliazione, annunciando aumenti salariali ed altre riforme. Furono sollevate delle voci iniziali nel partito e fra gli intellettuali che chiedevano pi\u00f9 ampie riforme nel sistema stalinista.\nCapendo di aver bisogno di una nuova guida, nell'ottobre 1956, quello che venne poi chiamato l'Ottobre polacco, il POUP scelse come primo segretario W\u0142adys\u0142aw Gomu\u0142ka, un moderato che in precedenza era stato \"purgato\", avendo perso la battaglia con Bierut. Gomu\u0142ka riusc\u00ec a convincere i sovietici che non avrebbero perso il controllo dell'Europa orientale. Nonostante ci\u00f2 i rapporti tra Polonia popolare e Unione sovietica non furono mai tesi, tanto da arrivare, proprio a Varsavia, alla sigla del Patto di Varsavia, con il quale si voleva contrattaccare l'alleanza occidentale della NATO.\nI membri dell'ala dura degli stalinisti, tra cui Berman, vennero rimossi dal potere, insieme a molti ufficiali dell'armata sovietica in servizio alla polizia polacca, tuttavia nessuno di questi venne processato per le violenze perpetrate durante il periodo di Bierut. Konstantin Rokossovsky ed altri consiglieri sovietici vennero rimandati in patria, cosicch\u00e9 il comunismo polacco intraprese un orientamento pi\u00f9 indipendente da Mosca. Tuttavia Gomu\u0142ka sapeva benissimo che i sovietici non avrebbero permesso alla Polonia di abbandonare il Patto di Varsavia data la posizione che rivestiva la Polonia stessa, tra la Germania e l'URSS. Gomu\u0142ka lasci\u00f2 che truppe sovietiche rimanessero in Polonia e stabil\u00ec che non sarebbero state permesse dimostrazioni antisovietiche. In questo modo la Polonia evit\u00f2 un intervento militare sovietico, come avvenne nel 1956 in Ungheria e nel 1968 in Cecoslovacchia.\nCi furono anche tentativi da parte di accademici e filosofi polacchi, molti dei quali legati alla Scuola di Leopoli-Varsavia e alla scuola di Pozna\u0144, tra cui Kazimierz Ajdukiewicz, Tadeusz Cze\u017cowski, Leszek Ko\u0142akowski, Tadeusz Kotarbi\u0144ski, Stanis\u0142aw Ossowski, Adam Schaff, di sviluppare una specifica forma di marxismo polacco. Il loro tentativo di creare un ponte tra la storia polacca e l'ideologia marxista sovietica ebbe in parte successo, sebbene soffocato per la volont\u00e0 da parte del regime di non rischiare le irritazioni sovietiche.\nNazional comunismo.\nLa Polonia accolse con sollievo l'ascesa al potere di Gomu\u0142ka. Molti polacchi rifiutavano il comunismo per\u00f2 erano consapevoli che non potevano sfuggire al dominio sovietico. Gomu\u0142ka promise la fine dello stato del terrore, pi\u00f9 libert\u00e0 politiche e religiose, aumenti di salari e il rovesciamento della collettivizzazione forzata. Le elezioni del 1957 si svolsero in un clima pi\u00f9 tranquillo rispetto alle precedenti, anche se non vennero ammessi candidati delle opposizioni.\nLa Polonia di Gomu\u0142ka venne descritta uno tra i regimi comunisti pi\u00f9 liberali e fu, almeno in questo periodo, pi\u00f9 aperta della Cecoslovacchia, della Repubblica Democratica Tedesca e della Romania. Tuttavia sotto il regime di Gomu\u0142ka si poteva finire in prigione anche solo facendo della satira al leader del partito, come nel caso di Janusz Szpota\u0144ski, o pubblicando un libro all'estero. Jacek Kuro\u0144, che in seguito divenne una tra le figure pi\u00f9 importanti del dissenso, venne imprigionato per aver scritto una \"lettera aperta\" ai membri del POUP. Quando la popolarit\u00e0 di Gomu\u0142ka inizi\u00f2 a scendere, il regime torn\u00f2 ad essere pi\u00f9 repressivo.\nDopo la prima ondata di riforme, il regime di Gomu\u0142ka fece un passo indietro. Ad esempio venne restaurato il potere di controllo del partito sulle universit\u00e0, e molti membri riformisti vennero espulsi dal POUP. Nonostante ci\u00f2 la Polonia godette un periodo di relativa stabilit\u00e0 negli anni sessanta, ma l'idealismo dell'ottobre polacco venne spazzato via. Ci\u00f2 che rimpiazz\u00f2 l'idealismo del '56 fu un cinico miscuglio di nazionalismo e comunismo, rinfocolato dalle campagne propagandistiche contro la Repubblica Federale di Germania, la quale si rifiutava di riconoscere, come confine, la linea Oder-Neisse.\nAlla met\u00e0 degli anni sessanta la Polonia speriment\u00f2 le prime difficolt\u00e0 politiche ed economiche. Come tutti i regimi comunisti dell'Europa orientale, la Polonia concentr\u00f2 i suoi sforzi sull'industria pesante, ma poco sulla produzione di beni di largo consumo. Con la fine della collettivizzazione, i fondi agricoli tornarono ai contadini, ma le loro propriet\u00e0 erano troppo piccole per essere sufficientemente efficienti. Le relazioni con la RFG restavano fredde per la questione della linea Oder-Neisse. Gomu\u0142ka scelse di ignorare la crisi economica e i suoi metodi autocratici evitarono i grandi cambiamenti richiesti per prevenire alla spirale economica.\nAlla fine degli anni sessanta, alcuni alti funzionari governativi iniziarono a complottare contro Gomu\u0142ka. Il capo della sicurezza di Gomu\u0142ka, Mieczys\u0142aw Moczar, un partigiano comunista attivo durante la Seconda guerra mondiale, form\u00f2 una nuova fazione, detta \"i partigiani\", basata su sentimenti nazionalcomunisti, anti-intellighenzia e anti-semiti. Il capo del POUP dell'Alta Slesia, Edward Gierek, prodotto genuino della classe operaia, emerse come leader alternativo.\nNel marzo del 1968 scoppi\u00f2 una rivolta studentesca nei pressi dell'universit\u00e0 di Varsavia dopo che il governo censur\u00f2 la performance del pezzo teatrale di Adam Mickiewicz, (\"Dziady\" scritto nel 1824) perch\u00e9 accusato di contenere \"sentimenti anti-sovietici\". Questi avvenimenti fecero da pretesto a Moczar per lanciare una campagna antisemitica e anti-intellighenzia, il cui reale scopo era di indebolire la fazione riformista del POUP. In questo periodo circa ventimila ebrei persero il loro posto di lavoro e dovettero emigrare.\nIl governo comunista reag\u00ec in diversi modi agli avvenimenti del marzo '68. Una via fu quella di dimostrare che il governo era vicino ai sentimenti del popolo, l'altra via fu quella di emarginare l'intelligentsia di sinistra. Molti intellettuali furono discustati dalle posizioni di Moczar. Intanto gli emigrati polacchi in occidente, in particolare negli Stati Uniti, fondarono gruppi di opposizione.\nLa posizione di Gomu\u0142ka venne salvata da due fattori. Il primo fu che l'Unione Sovietica, all'epoca guidata da Leonid Il'i\u010d Bre\u017enev, chiar\u00ec che non avrebbe tollerato alcuna rivolta in Polonia e in particolare, che non avrebbe permesso a Moczar, sospettato di sentimenti antisovietici, di diventare il capo della Polonia. In secondo luogo, i lavoratori si rifiutarono di sollevarsi contro il regime, in parte perch\u00e9 diffidavano degli intellettuali del movimento di protesta, in parte perch\u00e9 Gomu\u0142ka li calm\u00f2 con gli aumenti di stipendio. Sebbene la Chiesa cattolica protest\u00f2 contro le violenze di polizia a danno degli studenti, non volle confrontarsi direttamente con il regime.\nNell'agosto del 1968 l'esercito polacco prese parte all'invasione della Cecoslovacchia. Alcuni intellettuali polacchi protestarono e Ryszard Siwiec si immol\u00f2 durante le celebrazioni della festa nazionale. Con la partecipazione polacca all'invasione della Cecoslovacchia, con la quale venne posto fine all'esperimento di liberalcomunismo (o \"socialismo dal volto umano\" come venne definito in seguito) Gomu\u0142ka perse l'appoggio degli intellettuali riformisti. Tuttavia nel 1970 Gomu\u0142ka vinse un'importante vittoria politica poich\u00e9 la RFG riconobbe la linea Oder-Neisse. Il cancelliere della RFG, Willy Brandt si inginocchi\u00f2 chiedendo perdono per i crimini nazisti; questo gesto venne inteso in Polonia come indirizzato proprio al popolo polacco, sebbene fosse stato nel ghetto di Varsavia ed indirizzato soprattutto agli ebrei. Questo avvenimanto accade solamente cinque anni dopo la lettera di riconciliazione tra i vescovi polacchi e i vescovi tedeschi.\nIl successo temporaneo di Gomu\u0142ka non poteva mascherare la crisi economica che stava dilagando in Polonia. Sebbene il sistema dei prezzi fissi tenesse sotto controllo lo scontento urbano, caus\u00f2 stagnazione nel comparto agricolo e importazione di derrate alimentari. Questa situazione fu insostenibile e nel dicembre del 1970 il regime improvvisamente annunci\u00f2 un massiccio incremento dei prezzi dei prodotti alimentari. L'aumento dei prezzi fu impopolare tra i ceti operai urbani. Gomu\u0142ka credette che l'accordo con la RFG lo avrebbe fatto diventare pi\u00f9 popolare, ma la maggioranza della popolazione polacca non sentiva pi\u00f9 come pericolo incombente la minaccia tedesca; i polacchi non potevano pi\u00f9 tollerare il regime comunista come garanzia di un aiuto sovietico per la difesa della linea Oder-Neisse.\nNel dicembre del 1970 scoppiarono le proteste contro l'aumento dei prezzi nelle citt\u00e0 costiere di Danzica, Gdynia, Elbl\u0105g e Stettino. Zenon Kliszo, braccio destro di Gomu\u0142ka, fece l'errore di ordinare di fare fuoco ai dimostranti. Un altro leader Stanis\u0142aw Kocio\u0142ek ordin\u00f2 ai lavoratori di tornare al lavoro. A Gdynia l'esercito fece fuoco sulla folla, causando centinaia di morti. Il movimento di protesta dilag\u00f2 in altre citt\u00e0, portando all'occupazione di fabbriche.\nI capi del partito si incontrarono a Varsavia e capirono che una rivolta su larga scala dei ceti operai sarebbe diventata inevitabile senza dei drastici cambiamenti. Con il consenso di Brezhnev, vennero rimossi Gomu\u0142ka, Kliszko e altri capi. Siccome Mosca non gradiva la nomina di Moczar, come primo segretario del POUP venne scelto Edward Gierek. Vennero abbassati i prezzi, vennero annunciati aumenti di stipendio e vennero annunciate riforme politiche ed economiche. Gierek and\u00f2 a Danzica per incontrare i lavoratori, difendendosi per gli errori del passato e, essendo lui stesso Stato in passato operaio, avrebbe governato in favore del popolo.\nL'era di Gierek (1970\u20131980).\nGierek, come Gomu\u0142ka nel 1956, sal\u00ec al potere con promesse che sarebbero state differenti: aumento dei salari, stabilit\u00e0 dei prezzi e maggiore libert\u00e0 di parola; per quanto riguardava i responsabili delle violenze a Gdynia ed altrove sarebbero stati puniti. Anche se i polacchi erano molto pi\u00f9 cinici di quanto lo fossero stati nel 1956, Gierek era considerato una persona onesta e con buone intenzioni. Le sue promesse gli diedero tempo per creare un nuovo programma economico, basato su larga scala sui prestiti in denaro dall'ovest, soprattutto dagli Stati Uniti e dalla Repubblica Federale di Germania, con lo scopo di acquistare alcune tecnologie che avrebbero aggiornato la produzione polacca di merce da esportare. Questo massiccio ricorso al prestito, stimato su un totale di 10 miliardi di dollari, che furono utilizzati per trasformare e modernizzare l'industria polacca ed importare beni di consumo al fine di incentivare il lavoro dei lavoratori. I successivi quattro anni in Polonia si speriment\u00f2 un forte incremento degli standard di vita.\nNel 1975 la Polonia, come la maggior parte degli altri Paesi europei, firm\u00f2 gli Accordi di Helsinki e divenne membro dell'OSCE, la cui creazione segn\u00f2 un nuovo stato nella distensione tra Stati Uniti e Unione Sovietica. Nonostante il regime avesse affermato di avere attuato le libert\u00e0 menzionate negli accordi, non ci furono in realt\u00e0 molti cambiamenti. Tuttavia i polacchi diventavano sempre pi\u00f9 consci dei diritti a loro negati.\nSiccome il governo divenne sempre pi\u00f9 incapace di farsi prestare denaro dall'estero, non ebbe alternative che aumentare i prezzi, in particolare di quelli delle derrate alimentari. Il governo polacco era timoroso di far scatenare le rivolte operaie come nel 1970, cos\u00ec decise di tenere i prezzi fermi ai livelli del 1970, piuttosto di farli aumentare con gradualit\u00e0. Nel giugno del 1976, sotto pressione dei creditori occidentali, il governo introdusse gli aumenti dei prezzi: il burro del 33%, la carne del 70%, lo zucchero del 100%. Il risultato fu un'immediata ondata di scioperi in tutto il paese, con dimostrazioni violente e saccheggi a P\u0142ock e a Radom. Gierek torn\u00f2 sui suoi passi, facendo dimettere il primo ministro Piotr Jaroszewicz e revocando gli aumenti dei prezzi. Questo atto indebol\u00ec economicamente e politicamente il governo.\nLe agitazioni del 1976 e i successivi arresti di lavoratori militanti, condussero alla strenua opposizione al regime comunista da parte degli intellettuali e dei lavoratori. Un gruppo di intellettuali, capeggiati da Jacek Kuro\u0144 e Adam Michnik, fondarono il Komitet Obrony Robotnik\u00f3w (KOR). Inizialmente il compito che si prefigurava il KOR era semplicemente quello di assistere i lavoratori dalle repressioni del 1976, ma subito dopo divenne un gruppo di resistenza. Con la nascita del KOR gli intellettuali accettarono la leadership della classe lavoratrice. Questi eventi portarono a una maggiore attivismo da parte di alcuni intellettuali polacchi contro il fallimentare governo di Gierek. In questo periodo si formarono nuovi gruppi di opposizione, i quali tentarono di resistere al regime, denunciando la violazione della costituzione e delle leggi polacche.\nVerso la fine degli anni settanta l'opposizione al regime si stava rafforzando, tuttavia il governo non tent\u00f2 la via della repressione. Gierek era interessato solamente a conquistare la simpatia dei lavoratori insoddisfatti e a convincere l'Unione Sovietica che la Polonia era un alleato fedele. Il centro dei problemi per Gierek non era l'opposizione interna, bens\u00ec l'alleanza con l'URSS. Dopo la dottrina Bre\u017enev, e tenendo presente la posizione strategica della Polonia tra l'URSS e la Germania, i sovietici non avrebbero mai permesso che la Polonia intraprendesse un percorso di autonomia dal controllo sovietico, come fecero la Jugoslavia e la Romania, n\u00e9 avrebbero permesso delle riforme economiche incompatibili con il sistema socialista.\nIn questa congiuntura, il 16 ottobre 1978, venne eletto papa con il nome di Giovanni Paolo II, Karol Wojty\u0142a, arcivescovo di Cracovia. L'elezione di un papa polacco ebbe un effetto elettrizzante in tutto il Paese. Quando Giovanni Paolo II fece visita alla Polonia nel giugno del 1979, almeno mezzo milione di persone ascoltarono il suo discorso tenuto a Varsavia e circa un quarto dell'intera popolazione polacca seguirono almeno una delle sue messe. In poco tempo Giovanni Paolo II divenne il personaggio pi\u00f9 noto in Polonia, lasciando il regime ignorato. Giovanni Paolo II non incit\u00f2 la ribellione, piuttosto prefer\u00ec incoraggiare la nascita di una \"Polonia alternativa\", formata da istituzioni indipendenti dal governo, cos\u00ec con la successiva crisi, il fronte di opposizione si compatt\u00f2.\nAttorno al 1980 la leadership comunista era bloccata dal dilemma politico ed economico. Il regime non aveva i mezzi per legittimarsi di fronte al popolo, poich\u00e9 gi\u00e0 era cosciente che in caso di libere elezioni il POUP non avrebbe mai vinto. Non aveva alcuna via di scampo per\u00f2 fece un altro tentativo per alzare i prezzi, anche se sapeva di poter stimolare un'altra ribellione degli operai, stavolta meglio organizzata dell'ondata di scioperi del 1970 e del 1976. In un certo senso fu la fiducia verso il capitalismo che port\u00f2 alla fine del comunismo. Le banche occidentali avevano prestato oltre 500 milioni di dollari al governo polacco, cos\u00ec al meeting della Banca Handlowy, tenutosi a Varsavia il 1\u00ba giugno 1980, fu reso chiaro al governo che non poteva mantenere prezzi cos\u00ec bassi dei beni di consumo. Il governo annunci\u00f2 un graduale e continuo aumento dei prezzi, in particolare per la carne. Inizi\u00f2 cos\u00ec un'ondata di scioperi e di occupazioni delle fabbriche, coordinata dal quartier generale del KOR. Dalla fine della Seconda guerra mondiale fino al 1978 gli Stati Uniti prestarono 677 milioni di dollari al governo polacco. Nel 1979 furono prestati al regime comunista altri 500 milioni di dollari.\nIn questo clima di crisi, la leadership comunista fece assai poco per intervenire. In questo periodo i comunisti polacchi avevano perso lo zelo dell'et\u00e0 staliniana. La corruzione, durante il periodo di Gierek, era dilagante e non avevano coraggio di fare uno spargimento di sangue. All'inizio di agosto l'ondata di scioperi raggiunse la costa Baltica, con lo sciopero dei cantieri navali di Danzica. Tra i leader degli scioperanti c'era l'elettricista Lech Wa\u0142\u0119sa che ben presto divenne una figura di importanza internazionale. L'ondata di scioperi della costa baltica ebbe un grande successo tanto da tenere chiusi i porti e da fermare l'economia. I lavoratori, che occuparono le fabbriche, le miniere e i cantieri navali ebbero l'assistenza degli attivisti del KOR e il supporto di molti intellettuali.\nLa leadership si trovava di fronte a una difficile decisione, ossia tra una repressione in grande stile o accordare ai lavoratori ci\u00f2 che volevano, mantenendo per\u00f2 esteriormente l'egemonia comunista. Il governo scelse quest'ultima opzione, cos\u00ec il 31 agosto 1980 si arriv\u00f2 agli accordi di Danzica. Gli accordi di Danzica diedero il permesso ai lavoratori di associarsi in sindacati liberi, all'abolizione della censura e del lavoro domenicale, all'incremento del salario minimo e dello Stato sociale e all'abolizione della supervisione del POUP nelle attivit\u00e0 industriali. L'egemonia del partito venne fortemente indebolita in ci\u00f2 che era considerato il primo passo verso lo smantellamento del comunismo.\nFine del regime comunista (1980\u20131990).\nGli accordi di Danzica, dopo l'ondata di scioperi dell'agosto 1980, furono un'importante pietra miliare per la democratizzazione della Polonia perch\u00e9 essa port\u00f2 alla formazione di un sindacato indipendente, \"Solidariet\u00e0\" (polacco \"Solidarno\u015b\u0107\"), fondato nel settembre 1980 e guidato originalmente da Lech Wa\u0142\u0119sa. Negli anni 1980, aiut\u00f2 la resistenza anticomunista in Polonia, i cui membri derivavano da persone associate alla Chiesa cattolica. Il sindacato fu sostenuto da un gruppo di intellettuali dssidenti: il \"KOR\", che aderirono ad una politica di resistenza nonviolenta. Col passare del tempo Solidarno\u015b\u0107 divenne la maggior forza di opposizione polacca al regime comunista.\nLe idee del movimento si diffusero rapidamente in tutta la Polonia; formando sempre pi\u00f9 nuovi sindacati che si iscrissero alla federazione. Il programma di \"Solidariet\u00e0\", nonostante trattasse principalmente questioni sindacali, fu universalmente considerato come il primo passo verso lo smantellamento dei comunisti dalle istituzioni sociali, dalle organizzazioni lavorative e dalle associazioni civili. Dalla fine del 1981, il sindacato vantava nove milioni di membri; un quarto della popolazione della Polonia, tre volte pi\u00f9 numeroso dei membri del POUP. Utilizzando gli scioperi e altre tattiche, il sindacato cerc\u00f2 di bloccare le iniziative del governo.\nNel settembre 1980, il sempre pi\u00f9 fragile Gierek fu rimosso dal suo incarico e sostituito dal leader Stanis\u0142aw Kania. Kania fece lo stesso tipo di promesse di Gomu\u0142ka e di Gierek quando giunsero al potere. Qualunque fosse stata la volont\u00e0 del nuovo leader giunta da queste promesse, esse ebbero vita assai breve rispetto a quelle del 1956 e del 1971, in quanto non vi era alcun modo affinch\u00e9 il regime mantenesse, anche volendo, le promesse fatte a Danzica. Il regime fu ancora intrappolato dal conflitto tra necessit\u00e0 economica e instabilit\u00e0 politica. Non poteva rilanciare l'economia senza abbandonare il controllo statale sui prezzi, ma allo stesso tempo non poteva fare ci\u00f2 senza che scattasse un altro sciopero generale. Inoltre non poteva ottenere l'appoggio della popolazione attraverso le riforme politiche a causa della minaccia dell'intervento sovietico. Nel 1979 il Prodotto nazionale lordo scese del 2%, nel 1980 dell'8% e nel 1981 del 15\u201320%. La corruzione pubblica divent\u00f2 endemica con la carenza di alloggi e il razionamento del cibo. Questi, insieme ad altre concause, furono i fattori che contribuirono alla crescita dei disordini sociali.\nIl 13 dicembre 1981, sostenendo che il paese era sull'orlo di un collasso economico e civile e rivendicando il pericolo di un intervento sovietico, Wojciech Jaruzelski, che divent\u00f2 segretario del partito nazionale e primo ministro in quell'anno, inizi\u00f2 un giro di vite su Solidarno\u015b\u0107, dichiarando la legge marziale in Polonia, sospendendo il sindacato e imprigionando temporaneamente la maggior parte dei suoi leader. La polizia polacca (\"Milicja Obywatelska\") e i paramilitari (\"Zmotoryzowane Odwody Milicji Obywatelskiej\"; ZOMO) repressero i manifestanti con una serie di attacchi violenti come nella strage dei minatori alla miniera Wujek, presso Katowice (9 morti). Il governo mise al bando Solidarno\u015b\u0107 l'8 ottobre 1982. La legge marziale fu formalmente abrogata nel luglio del 1983, sebbene controlli di polizia che incidevano sulle libert\u00e0 civili e sulla vita politica, cos\u00ec come il razionamento dei generi alimentari, rimasero in vigore fino alla seconda met\u00e0 degli anni ottanta.\nDurante gli anni caotici di Solidarno\u015b\u0107 e dell'imposizione della legge marziale, la Polonia entr\u00f2 in un decennio di crisi economica. I lavori per la maggior parte degli investimenti iniziati negli anni settanta furono bloccati, come il grattacielo di Cracovia. Il razionamento e le code nei negozi divennero uno degli stili di vita tipici nella Polonia degli anni ottanta, con carte razione (\"Kartki\") necessarie per acquistare anche i beni di consumo basilari come il latte e lo zucchero. L'accesso ai beni di lusso occidentali divenne ancora pi\u00f9 limitato, in quanto i governi occidentali applicarono le sanzioni economiche al fine di esprimere la loro insoddisfazione verso la repressione del governo contro l'opposizione, mentre il governo utilizz\u00f2 la maggior parte della valuta straniera per pagare i suoi debiti. In questa situazione, il governo, che controllava il commercio estero, continuava a mantenere un alto tasso di scambio con le monete dei paesi occidentali. Gli alti tassi peggiorarono le distorsioni dell'economia a tutti i livelli, portando a un crescente aumento del contrabbando.\nIl governo comunista tent\u00f2 (senza successo) vari espedienti per migliorare i risultati dell'economia. Per raccogliere valuta estera, il governo avvi\u00f2, in tutte le citt\u00e0 polacche, la creazione di negozi Pewex controllati dallo Stato in cui le merci potevano essere acquistate solo con valuta occidentale. Negli anni ottanta centinaia di migliaia di polacchi emigrarono all'estero alla ricerca di un lavoro. Il governo fu costretto a programmare alcune riforme economiche su piccola scala, permettendo la nascita di alcune piccole imprese private e abbandonando il modello classico di economia socialista.\nPian piano il governo polacco inizi\u00f2 a comprendere che fosse necessario di fare alcune concessioni alle opposizioni. La costante crisi economica e sociale significava che il popolo polacco a tutti i livelli iniziava ad organizzarsi contro il regime. Nel frattempo Solidarno\u015b\u0107 stava guadagnando maggior potere e, sebbene fosse un'organizzazione sotterranea, ricevette aiuti dall'estero, in particolare dalla CIA e dalla Chiesa cattolica. Alla fine degli anni ottanta iniziavano a formarsi altri movimenti di opposizione, come Alternativa Arancione fondato da Waldemar Frydrych, i quali organizzavano proteste di strada dove si riunivano centinaia di migliaia di partecipanti e si rompeva il muro di timore per le leggi marziali. Alla fine degli anni ottanta Solidarno\u015b\u0107 era diventata sufficientemente forte da frustrare i tentativi riformatori di Jaruzelski. Nel novembre 1988 il governo inizi\u00f2 ad aprire un dialogo con Solidarno\u015b\u0107. Le politiche di \"perestrojka\" e \"glasnost\"' intraprese da Michail Gorba\u010d\u00ebv proprio in quegli anni furono un altro fattore per stimolare le riforme politiche anche in Polonia, poich\u00e9 il nuovo leader sovietico arriv\u00f2 a ripudiare la Dottrina Bre\u017enev. Questi cambiamenti sul scenario internazionale diminuirono le possibilit\u00e0 di un eventuale intervento sovietico in Polonia, eliminando cos\u00ec le giustificazioni delle mancate riforme da parte del governo comunista polacco.\nCon la decima sessione plenaria del dicembre 1988, i leader del POUP decisero di trattare con Solidarno\u015b\u0107. Dal 6 febbraio al 15 aprile 1989 ebbero luogo 94 sessioni di colloqui tra 13 gruppi di lavoro, conosciuti poi come gli Accordi della Tavola Rotonda, i quali alterarono radicalmente la struttura del governo e della societ\u00e0 polacca. Il risultato dei colloqui portarono all'investimento del potere a un parlamento bicamerale e a un presidente.\nNell'aprile del 1989 Solidarno\u015b\u0107 venne nuovamente legalizzata e venne ammessa a partecipare alle elezioni semi-libere del 4 giugno 1989. Queste elezioni non furono del tutto libere perch\u00e9 c'erano restrizioni in modo tale da permettere al POUP di detenere ancora il potere politico; infatti solo un terzo dei seggi della camera bassa venne aperta ai rappresentanti di Solidarno\u015b\u0107, mentre gli altri due terzi restavano riservati ai membri del POUP e ai loro alleati. I comunisti pensavano che le elezioni fossero un modo per legittimare il loro potere, avviando nel contempo la pianificazione di alcune riforme. Le opposizioni criticarono l'atteggiamento arrendevole di Solidarno\u015b\u0107, credendo che ci\u00f2 avrebbe permesso ai comunisti di mantenere il potere negli anni novanta.\nQuando vennero resi noti i risultati, segu\u00ec una forte scossa politica. La vittoria di Solidarno\u015b\u0107 fu eclatante, tanto da superare le pi\u00f9 ottimistiche previsioni. Solidarno\u015b\u0107 conquist\u00f2 tutti i seggi in cui poteva gareggiare per il Sejm, mentre al senato conquist\u00f2 99 dei cento seggi a disposizione. Nel frattempo, molte eminenti personalit\u00e0 del POUP non riuscirono ad ottenere nemmeno il numero di voti minimi per entrare in parlamento. Con questi risultati il POUP ricevette una clamorosa batosta alla sua legittimazione al potere.\nI mesi successivi furono caratterizzati da intense manovre politiche. Il prestigio del POUP era diventato tanto basso che i suoi due partiti alleati decisero di abbandonare l'alleanza. Il candidato comunista come primo ministro, il generale Czes\u0142aw Kiszczak, non riusc\u00ec a guadagnare un sufficiente supporto al Sejm per formare un governo.\nSebbene Jaruzelski avesse tentato di convincere Solidarno\u015b\u0107 di unirsi ai comunisti per formare una grande coalizione governativa, Wa\u0142\u0119sa rifiut\u00f2 la proposta. Nell'agosto del 1989 divenne inevitabile la nomina di un primo ministro scelto da Solidarno\u015b\u0107. Jaruzelski si dimise come segretario generale del POUP, per\u00f2 rimase ancora in carica come capo dello Stato. Il primo ministro della Polonia divenne Tadeusz Mazowiecki, membro di Solidarno\u015b\u0107. Il primo governo non-comunista del blocco orientale entr\u00f2 in carica nel settembre del 1989, il quale adott\u00f2 immediatamente radicali riforme economiche proposte da Leszek Balcerowicz che trasformarono la Polonia, nel giro di un anno, da uno Stato socialista ad un'economia di mercato.\nNel 1990 Jaruzelski si dimise da presidente della repubblica. Il successore fu Wa\u0142\u0119sa, il quale vinse le elezioni presidenziali del 1990. Nel frattempo il POUP fu sciolto e dalle sue ceneri nacque il partito socialdemocratico polacco. Nel 1991 venne sciolto il patto di Varsavia. Le truppe sovietiche abbandonarono il suolo polacco nel 1993. Il 27 ottobre 1991 ebbero luogo le prime elezioni libere in Polonia dagli anni 1920. Le elezioni del 1991 posero fine alla transizione tra il regime comunista e quello liberale."}
{"id": "2682871", "revid": "729019", "url": "https://it.wikipedia.org/wiki?curid=2682871", "title": "Thieves Holm", "text": "Thieves Holm \u00e8 una piccola isola disabitata nell'arcipelago delle Orcadi, in Scozia.\nGeografia e geologia.\nThieves Holm si trova a nord di Mainland, verso la baia di Kirkwall, tra Mainland e l'isola di Shapinsay. Si trova ad ovest dello stretto tra Mainland e Shapinsay, conosciuto come \"The String\". Si trova a sud-ovest dell'isola tidale di Helliar Holm.\nSi pensa che il nome derivi dalla pratica di esiliare qui i ladri e le streghe; l'isola \u00e8 disabitata e ospita una grande variet\u00e0 di fauna, tra cui il cormorano comune, il gabbiano tridattilo e diverse specie di foche."}
{"id": "2682873", "revid": "135224", "url": "https://it.wikipedia.org/wiki?curid=2682873", "title": "Methotrexate", "text": ""}
{"id": "2682877", "revid": "729019", "url": "https://it.wikipedia.org/wiki?curid=2682877", "title": "Muckle Green Holm", "text": "Muckle Green Holm \u00e8 un'isola disabitata settentrionale dell'arcipelago delle Isole Orcadi, in Scozia. Si estende per circa 28 ettari e la sua altezza massima \u00e8 di 28 metri sul livello del mare, dove sorge una stazione di triangolazione. Il significato letterale del nome risulta contraddittorio: \"Holm\" deriva dall'antico norreno \"holmr\", che significa \"isoletta piccola e rotonda\". \"Muckle\" in lingua scots significa invece \"grande\" o \"largo\", pertanto il nome completo significherebbe \"piccola grande isola\". A sud dell'isola sorge Little Green Holm e tra le due vi \u00e8 il Sound of Green Holms. Verso est vi \u00e8 uno stretto chiamato Fall of Warness, situato tra Muckle Green Holm e l'isola molto pi\u00f9 grande di Eday. In queste acque, il Centro Europeo per l'Energia Marina ha installato strumentazione per test sull'energia mareomotrice.\nMuckle Green Holm presenta una colonia di cormorani e una importante popolazione di lontre."}
{"id": "2682881", "revid": "1915706", "url": "https://it.wikipedia.org/wiki?curid=2682881", "title": "Teniposide", "text": "Il teniposide (VM-26) \u00e8 un farmaco chemioterapico antineoplastico utilizzato principalmente per la terapia della leucemia acuta linfoblastica infantile. Come l'etoposide \u00e8 un derivato della podofillotossina.\nMeccanismo d'azione.\nProporzionalmente al dosaggio, il teniposide provoca rotture (a singolo o a doppio filamento) del DNA oltre a cross-link tra DNA e proteine. Il meccanismo d'azione prevede l'inibizione della topoisomerasi II, poich\u00e9 il teniposide non si intercala nel DNA n\u00e9 si lega saldamente a esso. Gli effetti citotossici del teniposide sono commisurati al numero di rotture a doppio filamento prodotte nelle cellule; ogni rottura corrisponde infatti a un'interruzione dell'azione della topoisomerasi II al momento della formazione dell'intermedio DNA-topoisomerasi II.\nSomministrazione.\nIl farmaco \u00e8 somministrato per via endovenosa, spesso in regime polichemioterapico.\nEffetti indesiderati.\nL'effetto tossico pi\u00f9 comune per il teniposide \u00e8 la mielodepressione. Altri effetti indesiderati sono tossicit\u00e0 gastrointestinale, reazioni di ipersensibilit\u00e0 e alopecia."}
{"id": "2682882", "revid": "119102320", "url": "https://it.wikipedia.org/wiki?curid=2682882", "title": "R\u00e9gis Blach\u00e8re", "text": "Biografia.\nMembro dell'Institut de France (1972), direttore di studi nell'Institut des Hautes \u00c9tudes marocaines di Rabat (1930-1935), professore di arabo presso l'\u00c9cole nationale des langues orientales, INALCO, tra il 1935 e il 1950, professore di Letteratura araba del medioevo alla Sorbonne (1950-1970), direttore di studi all'\u00c9cole pratique des hautes \u00e9tudes (1950-1968), direttore dell'Institut d'\u00e9tudes islamiques dell'Universit\u00e0 di Parigi (1956-1965), direttore del Centro di lessicografia araba (Centre de lexicographie arabe), associato al CNRS (1962-1971).\nA lui si deve una traduzione critica del Corano (1947) e un saggio di riordinamento delle sure secondo l'ordine cronologico delle loro rivelazioni."}
{"id": "2682884", "revid": "1305772", "url": "https://it.wikipedia.org/wiki?curid=2682884", "title": "Gran Premio del Belgio 1985", "text": "Il Gran Premio del Belgio 1985 ebbe luogo sul circuito di Spa-Francorchamps il 15 settembre 1985.\nLa gara avrebbe dovuto tenersi il 2 giugno come quinta prova stagionale, due settimane dopo la gara di Monaco, ma venne poi rinviato a settembre in quanto il nuovo asfalto appena posato (i lavori di rifacimento si erano conclusi il gioved\u00ec precedente alla gara) si sbriciolava al passaggio delle vetture creando una situazione di pericolo per i piloti, che a stragrande maggioranza (24 voti a favore e 2 contrari) richiesero l'annullamento della prova per motivi di sicurezza dopo lo svolgimento delle prove libere del sabato mattina. Chi usc\u00ec maggiormente danneggiato dalle inadempienze degli organizzatori fu il ferrarista Michele Alboreto, che il venerd\u00ec aveva fatto registrare la pole position e risultava essere il pi\u00f9 competitivo.\nNote.\nI primi cinque piloti all'arrivo erano tutti (passati o futuri) campioni del mondo.\nNote.\nDove non indicato diversamente, i risultati delle corse sono tratti da "}
{"id": "2682885", "revid": "1318658", "url": "https://it.wikipedia.org/wiki?curid=2682885", "title": "Institut national des langues et civilisations orientales", "text": "L\u2019Institut national des langues et civilisations orientales (INALCO), detto altrimenti Langues O' o Langues'O (pronunciare \"Langzo\"), \u00e8 un'istituzione francese d'insegnamento superiore e di ricerca, incaricato dell'insegnamento (I, II e III ciclo) delle lingue e delle civilt\u00e0 extra-europee orientali. \u00ab Langues O' \u00bb \u00e8 il nome dato dalle diverse generazioni di studenti che hanno frequentato la Scuola speciale - poi reale, poi imperiale, poi nazionale - di lingue orientali (viventi) di Parigi, che ha preso la sua attuale denominazione nel 1971.\nLa sua sede \u00e8 a Parigi, 65 \"rue des Grands Moulins\", nel XIII \"arrondissement\", nel nuovo Polo delle lingue e delle civilt\u00e0 del mondo, a pochi passi dalla \"Biblioth\u00e8que nationale de France\".\nStoria.\nLa storia dell\"'insegnamento scolastico\" dell'orientalistica in Francia \u00e8 fatta risalire al XVI secolo e al Coll\u00e8ge de France di Guillaume Bud\u00e9. Il re Francesco I necessitava di formare un corpo diplomatico da dislocare nel mondo e che nell'umanesimo del '500 trovava la figura pi\u00f9 adatta.\nL'Institut national des langues et civilisations orientales fu creato il 30 marzo 1795 con decreto della Convenzione nazionale presieduta da Joseph Lakanal. Il mandato era quello di insegnare le lingue orientali parlate che avessero \"un'utilit\u00e0 riconosciuta per la politica e il commercio\". La sede sorgeva nelle vicinanze della Biblioteca Nazionale di Francia in Rue des Petits-Champs. Le prime lingue oggetto di studio e insegnamento furono il turco e il tataro della Crimea, il persiano e il malese. \nNel XIX secolo, anche a motivo dei programmi e degli obbiettivi didattici simili, l'istituto, notevolmente accresciuto di dimensioni, si fuse con la \"\u00c9cole des jeunes de langues\" fondata nel 1669 dal potente ministro del commercio Colbert per l'insegnamento dell'arabo, del turco, del persiano e dell'armeno.\nNel 1874, la sede fu trasferita all'angolo fra Rue des Saints-P\u00e8res e Rue de Lille, nel VII \"arrondissement\".\nNel 1914, la denominazione fu modificata in \"\u00c9cole nationale des langues orientales vivantes\" (NLOV) che rimase invariato fino al Sessantotto quando gli studenti ottennero che fosse ribattezzata come \"Centre universitaire des langues orientales vivantes\" (Centro universitario per le lingue orientali viventi), abbreviato in CULOV. Un decreto del 3 febbraio 1971 lo trasform\u00f2 in \"Institut national des langues et civilisations orientales\" e lo affid\u00f2 all'Universit\u00e0 di Parigi III cui rimase collegato per i tredici anni seguenti. \nI vari dipartimenti furono dislocati in separata sede. I corsi di germanistica furono spostati ad Asni\u00e8res-sur-Seine cui si un\u00ec arabistica, attivi dal '71 al 2011; dal '70 al 2011, i corsi di ebraistica-russo-lingue eurasiatiche erogati a Clichy-la-Garenne dove si praticavano anche il coreano e il francese come lingua straniera degli studenti non di madrelingua francofona; la Scuola superiore di interpreti e traduttori nei palazzi di Porte Dauphine nel XVI \"arrondissement\", sede occupata anche dall'Istituto di Studi Politici di Parigi. Altri corsi di studio furono erogati all'interno di locali presi in affitto a Parigi: Quai Voltaire, rue Censier, rue Broca, rue Riquet. \nNel corso di quelle tre decadi furono attivati il centro di preparazione agli scambi internazionali (commercio internazionale), alcuni istituti di alta formazione propedeutici al concorso per il Ministero degli Affari esteri, il settore della comunicazione e della formazione interculturale, il trattamento automatico delle lingue e l'ingegneria multilingue. Dal \"72 al \"75 non riusc\u00ec a concretizzarsi il progetto di un Institut en universit\u00e9 internationale du langage et de la communication (UNILCO), come un unico sito in due sezioni (Cergy-Pontoise, Marne-la-Vall\u00e9e), concepite unitamente dallo slavista Fran\u00e7ois de Labriolle e del giapponologo Ren\u00e9 Sieffert.\nNel 1985 l'INALCO fu riconosciuta come Grand \u00e9tablissement dello Stato francese. Negli anni Novanta, non fu attuata la fusione e il consolidamento con l'\u00c9cole normale sup\u00e9rieure de jeunes filles sita in Boulevard Jourdan.\nDal 1996 al 2011, il logo della scuola era rappresentato dall'acronimo INALCO al centro della dicitura \"O Languages\" e della met\u00e0 superiore di un mondo sferico. Talora ricompariva il vecchio logo dell'uccello e del serpente, ereditato dalla paletta della stazione meteorologica di Rue de Lille.\nNel 2005 il progetto architettonico dell'Ateliers Lion si aggiudica la costruzione della nuova sede dell'INALCO, in un terreno di Paris Rive Gauche, a sue della futura Avenue de France, tra Rues Chevaleret, Cantagrel e Grands Moulins, nel XIII \"arrondissement\". Il nuovo complesso universitario comprende anche la Biblioth\u00e8que universitaire des langues et civilisations (BULAC) e il P\u00f4le des langues et civilisations in rue des Grands-Moulins.\nNel 2011 l'INALCO si organizz\u00f2 come un istituto pubblico a carattere scientifico, culturale e professionale di tipo COMUE, una comunit\u00e0 di studi universitari e di buone pratiche che otto anni dopo si integr\u00f2 nell\"Alliance Sorbonne Paris Cit\u00e9\" con l'Universit\u00e0 di Parigi e l'Universit\u00e9 Sorbonne-Paris-Cit\u00e9.. Nello stesso anno decoll\u00f2 il \"Nouveau quartier latin\" (NQL 13), un patto educativo fra sette organizzazioni del XIII \"arrondissement\" parigino (biblioteche, universit\u00e0 e centri di ricerca pubblici) per la gestione di una variet\u00e0 di eventi culturali."}
{"id": "2682887", "revid": "287204", "url": "https://it.wikipedia.org/wiki?curid=2682887", "title": "Podofillotossina", "text": "La podofillotossina (PPT) \u00e8 una tossina non alcaloide del gruppo dei lignani; \u00e8 il principale componente della podofillina, la resina estratta dalle piante erbacee \"Podophyllum hexandrum\" e \"Podophyllum peltatum\" ed utilizzata nel trattamento dei condilomi acuminati e mollusco contagioso. Non \u00e8 raccomandato nelle infezioni da HPV senza verruche esterne. Pu\u00f2 essere applicato da un operatore sanitario o dalla persona stessa.\nSi tratta di una tossina non alcaloide estratta dalle radici e dai rizomi della specie Podophyllum. \u00c8 disponibile anche una forma meno raffinata nota come resina podophyllum, ma ha maggiori effetti collaterali.\nLa podofillotossina \u00e8 inoltre il precursore farmacologico di due importanti farmaci antineoplastici, etoposide e teniposide.\nUsi clinici.\nLa podofillotossina possiede un gran numero di applicazioni mediche, poich\u00e9 \u00e8 in grado di fermare la replicazione del DNA sia cellulare che virale legando gli enzimi necessari. Pu\u00f2 inoltre destabilizzare i microtubuli e prevenire la divisione cellulare. A causa di queste interazioni \u00e8 considerato un farmaco antimitotico. La podofillotossina ed i suoi derivati sono usati come agenti catartici, purganti, antivirali, vescicanti, antielmintici e antitumorali. Gli agenti antitumorali derivati dalla podofillotossina includono etoposide e teniposide. Questi farmaci sono stati utilizzati con successo nella terapia contro numerosi tumori tra cui i tumori ai testicoli, al seno, al pancreas, ai polmoni, allo stomaco e alle ovaie.\nDerivati della podofillotossina che sono stati progettati per la loro capacit\u00e0 di combattere i tumori.\nLa crema alla podofillotossina \u00e8 comunemente prescritta come potente antivirale topico. \u00c8 usato per il trattamento delle infezioni da HPV con verruche esterne e infezioni da mollusco contagioso. La crema PPT \u00e8 altamente efficace con effetti collaterali minimi, che sono tipicamente limitati a prurito, irritazione e arrossamento. La crema PPT allo 0,5% \u00e8 prescritta per applicazioni due volte al giorno per 3 giorni seguiti da 4 giorni senza applicazione, questo ciclo settimanale viene ripetuto per 4 settimane. Pu\u00f2 anche essere prescritto come gel, al contrario della crema.\nEffetti avversi.\nGli effetti collaterali pi\u00f9 comuni della crema alla podofillotossina sono tipicamente limitati all'irritazione del tessuto che circonda il sito di applicazione, inclusi bruciore, arrossamento, dolore, prurito, gonfiore. L'applicazione pu\u00f2 essere immediatamente seguita da bruciore o prurito. Possono anche verificarsi piccole ferite, prurito e desquamazione della pelle, per questi motivi si consiglia di eseguire l'applicazione in modo da limitare il contatto con i tessuti circostanti non infetti.\nN\u00e9 la resina di podofillina n\u00e9 lozioni o gel di podofillotossina vengono utilizzati durante la gravidanza perch\u00e9 questi farmaci hanno dimostrato di essere embroytoxic sia nei topi che nei ratti. Inoltre, gli agenti antimitotici non sono generalmente raccomandati durante la gravidanza. Inoltre, non \u00e8 stato determinato se la podofillotossina possa passare nel latte materno da applicazioni topiche e quindi non \u00e8 raccomandata per le donne che allattano.\nLa crema di podofillotossina \u00e8 sicura per uso topico; tuttavia, pu\u00f2 causare depressione del sistema nervoso centrale e enterite se ingerito. La resina podophyllum da cui deriva la podofillotossina ha lo stesso effetto.\nMeccanismo d'azione.\nLa podofillotossina destabilizza i microtubuli legando la tubulina e prevenendo cos\u00ec la divisione cellulare. \nAl contrario, alcuni dei suoi derivati mostrano un'attivit\u00e0 di legame con l'enzima topoisomerasi II (Topo II) durante la fase S tardiva e G2 iniziale. Ad esempio, l'etoposide lega e stabilizza la rottura temporanea del DNA causata dall'enzima, interrompe la riparazione della rottura attraverso la quale passa il DNA a doppia elica e di conseguenza arresta lo svolgimento e la replicazione del DNA. Mutanti resistenti alla podofillotossina o ai suoi derivati inibitori della topoisomerasi II come l'etoposide (VP-16), sono stati descritti in cellule di criceto cinese. I modelli di resistenza crociata che si escludono a vicenda di questi mutanti forniscono un mezzo altamente specifico per distinguere i due tipi di derivati della podofillotossina. Le cellule mutanti di criceto cinese resistenti alla podofillotossina sono colpite in una proteina P1 che \u00e8 stata successivamente identificata come HSP60 dei mammiferi o proteina chaperonin. Inoltre, la podofillotossina \u00e8 classificata come aritetralina lignan per la sua capacit\u00e0 di legare e disattivare il DNA. [30] Esso e i suoi derivati legano Topo II e impediscono la sua capacit\u00e0 di catalizzare il ricongiungimento del DNA che \u00e8 stato rotto per la replicazione. Infine, prove sperimentali hanno dimostrato che questi aritetralina lignani possono interagire con fattori cellulari per creare addotti chimici del DNA, disattivando cos\u00ec ulteriormente il DNA."}
{"id": "2682890", "revid": "204391", "url": "https://it.wikipedia.org/wiki?curid=2682890", "title": "Carcinoma vescicale", "text": ""}
{"id": "2682891", "revid": "533647", "url": "https://it.wikipedia.org/wiki?curid=2682891", "title": "Villafranca Sicula", "text": "Villafranca Sicula (\"Villafranca S\u00eccula\" in ) \u00e8 un comune italiano di abitanti del libero consorzio comunale di Agrigento in Sicilia.\nStoria.\nSimboli.\nLo stemma del Comune di Villafranca Sicula \u00e8 stato riconosciuto con decreto del capo del governo del :\nEconomia.\nAgricoltura.\nIl territorio villafranchese \u00e8 compreso nella zona di produzione dell'Arancia di Ribera D.O.P.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Villafranca Sicula fa parte delle seguenti organizzazioni sovracomunali: regione agraria n.2 (Colline del Carboj) e Unione dei Comuni Alto Verdura e Gebbia.\nInfrastrutture e trasporti.\nIl Comune \u00e8 interessato dalle seguenti direttrici stradali:\nCollegamenti esterni.\nSito ufficiale del Comune di Villafranca Sicula."}
{"id": "2682892", "revid": "204391", "url": "https://it.wikipedia.org/wiki?curid=2682892", "title": "Idrocortisone", "text": ""}
{"id": "2682895", "revid": "799790", "url": "https://it.wikipedia.org/wiki?curid=2682895", "title": "Jan Sv\u011br\u00e1k", "text": ""}
{"id": "2682901", "revid": "1573940", "url": "https://it.wikipedia.org/wiki?curid=2682901", "title": "Dr. Pinoko no mori no b\u014dken", "text": " \u00e8 un cortometraggio anime del 2005 tratto dal manga \"Black Jack\". Della durata di 7 minuti, \u00e8 stato proiettato prima del terzo film basato sulle avventure del medico senza licenza Black Jack. \u00c8 inedito in Italia\nTrama.\nBlack Jack ha dimenticato la sua borsa medica, ma Pinoko, nel tentativo di riportargliela, si perde nella foresta. L\u00ec trova diversi animali malati e feriti, cos\u00ec li aiuta con le sue conoscenze mediche, apprese da Black Jack."}
{"id": "2682903", "revid": "486946", "url": "https://it.wikipedia.org/wiki?curid=2682903", "title": "Balletto Maryinsky", "text": ""}
{"id": "2682912", "revid": "21880", "url": "https://it.wikipedia.org/wiki?curid=2682912", "title": "Riserva Naturale Orientata Capo Rama", "text": ""}
{"id": "2682916", "revid": "28286483", "url": "https://it.wikipedia.org/wiki?curid=2682916", "title": "Siti di importanza comunitaria", "text": ""}
{"id": "2682920", "revid": "298229", "url": "https://it.wikipedia.org/wiki?curid=2682920", "title": "Scherma ai XIV Giochi panamericani", "text": "I Giochi Panamericani di scherma del 2003 si sono svolti a Santo Domingo, nella Repubblica Dominicana, e hanno visto lo svolgimento di 10 gare, 6 maschili e 4 femminili."}
{"id": "2682926", "revid": "1123217", "url": "https://it.wikipedia.org/wiki?curid=2682926", "title": "Xia Huai", "text": "Xia Huai \u00e8 il nome completo di Huai (, detto anche \"Fen\", \"Zuwu\" o \"Fenfa\"), ottavo sovrano della dinastia Xia, figlio di Zhu e padre di Mang\nGli annali di bamb\u00f9 riportano che il terzo anno del regno di Huai, ci fu la visita dei Nove Yi (\"Quan Yi\", \"Yu Yi\", \"Fang Yi\", \"Huang Yi\", \"Su Yi\", \"Xian Yi\", \"Feng Yi\", \"Yang Yi\" e \"Bai Yi\"). \nRiguardo al numero di anni in cui regn\u00f2, se citiamo gli annali: \"poi Fen si stabil\u00ec al trono per 44 anni\".\nLe cronache degli imperatori affermano invece: \"l'imperatore Fen, prima detto Huai, o anche Zuwu, \u00e8 stato al trono per 26 anni\".\nDurante il regno di Huai, la dinastia Xia era ancora potente e prospera."}
{"id": "2682931", "revid": "287204", "url": "https://it.wikipedia.org/wiki?curid=2682931", "title": "Puerto Lopez", "text": ""}
{"id": "2682932", "revid": "93556", "url": "https://it.wikipedia.org/wiki?curid=2682932", "title": "Parco nazionale Nahuel Huapi", "text": "Il parco nazionale Nahuel Huapi \u00e8 un'area naturale protetta ubicata al confine tra la provincia di Neuqu\u00e9n e la provincia di R\u00edo Negro, nella regione geografica della Patagonia, in Argentina. \u00c8, cronologicamente, il pi\u00f9 antico tra i parchi nazionali argentini.\nFu istituito nel 1934, in seguito alla donazione, il cui fine era l'istituzione di un parco, di una superficie di 7.000 ettari da parte di Francisco Pascasio Moreno. Il parco si estende per 712.160 ha in una fascia di territorio larga 60 km e lunga 170\u00a0km, disposta da nord a sud sulla cordigliera delle Ande.\nIl parco Nahuel Huapi \u00e8 internazionalmente famoso per le sue attrattive geografiche, tra le quali lago Nahuel Huapi e l'imponente cerro Tronador. A queste si aggiunge il variegato paesaggio di montagne, valli e gli oltre 60 tra laghi e stagni nonch\u00e9 l'elevato numero di corsi d'acqua. Il parco, ubicato ad una quota variabile tra i 700 ed i 3.400 m s.l.m., si distingue come ecosistema rappresentativo delle Ande patagoniche, costituendo l'habitat per oltre un migliaio di specie botaniche superiori e circa 300 specie di animali vertebrati. Le specie viventi sono distribuite in quattro ambienti: l'altopiano andino, il bosco andino patagonico, il bosco umido e la steppa patagonica.\nIl parco \u00e8 gestito dall'Administraci\u00f3n de Parques Nacionales, la quale promuove la visita alle diverse attrattive dell'area protetta. La citt\u00e0 pi\u00f9 popolosa entro i confini del parco \u00e8 San Carlos de Bariloche, posta lungo la riva sud del lago Nahuel Huapi, che funge anche da base principale per le attivit\u00e0 turistiche, ricreative, sportive e scientifiche che si svolgono nel territorio del parco nazionale. Villa La Angostura \u00e8 l'altra cittadina posta entro i confini del parco e che si trova lungo la costa nord del lago.\nStoria.\nI primi abitanti.\nLa datazione dei reperti archeologici ha consentito di stabilire che la regione \u00e8 stata frequentata dall'uomo almeno da 10.600 anni. I primi abitanti della zona erano probabilmente trib\u00f9 di cacciatori-raccoglitori che fecero il loro ingresso dal nord del continente. Tuttavia, alcuni studi basati su reperti ritrovati nella zona del Nahuel Huapi, hanno permesso di stimare la datazione dei primi insediamenti a circa 13.000 anni fa.\nLe informazioni disponibili indicano che le trib\u00f9 dei poya, dei puelche, dei vuriloche e dei pehuenche vissero nella zona fino al XVII secolo, quando arrivarono i mapuche provenienti dal Cile. Secondo quanto riportato nelle relazioni di padre Mascardi, fino al 1670 nella zona del lago Nahuel Huapi vivevano tre gruppi indigeni differenti.\nI puelches del Nahuel Huapi erano stanziati lungo tutto il perimetro del lago e sulla isla Victoria, recandosi spesso nella zona della steppa. Per i loro spostamenti utilizzavano la \"dalca\", una specie di canoa smontabile in legno. Spesso oltrepassavano le montagne e, navigando sul lago Todos los Santos e sul seno Reloncav\u00ed, arrivavano fino a Chilo\u00e9. Parlavano una propria lingua, il \"veliche\". Si trattata di un dialetto della lingua mapudung\u00fan, parlata dalle popolazioni Huilliches che vivevano a sud del r\u00edo Tolt\u00e9n, in Cile. Si stabilirono, fino alla fine del XVII secolo entro il confine nord, marcato dal r\u00edo Limay, e in prossimit\u00e0 del vulcano Lan\u00edn.\nI poya, cacciatori-raccoglitori, vivevano ad est e a sud del lago Nahuel Huapi, e furono in seguito indicati con il nome di Tehuelche. Anche queste popolazioni parlavano una propria lingua. Per la caccia si avvalevano di arco, frecce, bolas e cani. Abitavano in tende di pelle e si vestivano con le pellicce conciate del guanaco.\nLe incursioni spagnole.\nDurante il XVI e il XVIII secolo la regione fu oggetto di alcune spedizioni militari spagnole provenienti dal Cile. I soldati attraversavano le Ande per attaccare gli indigeni che vivevano su quel versante della Cordigliera, nell'ambito degli interventi volti a controllare le loro azioni nelle citt\u00e0 coloniali cilene.\nGli europei frequentarono la regione a partire dal XVII secolo. Per una serie di ragioni storiche, politico-sociali ed economiche il territorio fu inizialmente considerato cileno. Questo fatto dipese dall'avanzata spagnola che, partita dal Per\u00f9, procedeva verso sud portando alla fondazione di varie citt\u00e0 nel territorio del Cile, durante la seconda met\u00e0 del XVI secolo, e che incontr\u00f2 la forte resistenza da parte delle popolazioni native, denominate genericamente \"araucanos\".\nA causa della pressione esercitata dagli indigeni che attraversavano le montagne, gli spagnoli compirono una serie di incursioni armate (chiamate \"malocas\") al fine di contrastarne il passaggio. In questo contesto il Capitano Juan Fern\u00e1ndez giunse al lago Nahuel Huap\u00ed nel 1620, concentrandosi per\u00f2 nella ricerca della \"Ciudad de los C\u00e9sares\". Una leggenda dell'epoca menzionava l'esistenza di una citt\u00e0 abitata dagli spagnoli sopravvissuti alle spedizioni verso il sud della Patagonia, oppure fondata da Pedro Sarmiento de Gamboa o, ancora, abitata dai fuggitivi della citt\u00e0 di Osorno, nel sud del Cile, incendiata durante una grande rivolta degli indigeni. Secondo la leggenda i sopravvissuti fondarono una citt\u00e0 ricca d'oro ed argento e questo incoraggi\u00f2 i viaggiatori dell'epoca alla sua ricerca. Juan Fern\u00e1ndez percorse quello che era denominato \"Camino de las Lagunas\", che comprendeva la navigazione marittima (Chilo\u00e9-Seno Reloncav\u00ed) e lacustre (Lago de Todos los Santos) e infine l'attraversamento delle montagne per arrivare al lago Nahuel Huapi, dal quale si riprendeva la navigazione verso est. Questa via di comunicazione era utilizzata anche dagli indigeni.\nLa presenza dei missionari gesuiti.\nI sacerdoti gesuiti fondarono una missione nella zona del Nahuel Huapi che ebbe un'esistenza piuttosto difficile. I missionari (Mascardi, Guillelmo, Laguna, Z\u00fa\u00f1iga ed Elguea) morirono tutti e la missione fu distrutta due volte dagli incendi e le precarie vie d'accesso rendevano molto difficili le comunicazioni e l'approvvigionamento dal Cile.\nIl comportamento degli spagnoli nella met\u00e0 del XVIII secolo fu contraddittorio. Mentre da un lato promuovevano una politica di impegno con le comunit\u00e0 indigene, dall'altro fingevano di non sapere degli abusi commessi dagli ufficiali dell'esercito, che compivano spesso delle spedizioni per fini schiavistici e questo fatto portava alla reazione ostile delle trib\u00f9 vittime delle angherie. Perci\u00f2 il missionario gesuita Diego de Rosales attravers\u00f2 le Ande nel 1653 con lo scopo di pacificare gli animi delle comunit\u00e0 stanziate ad est della catena montuosa. Dopo il 1670 giunse nella regione padre Nicol\u00f2 Mascardi, proveniente dalla missione gesuita di Chilo\u00e9. Mascardi tent\u00f2 di difendere gli interessi dei villaggi frequentemente attaccati dai soldati spagnoli provenienti dal Cile ma la sua opera venne interrotta nel 1674, con la morte per mano di un gruppo di indigeni ostili. Nel 1703 padre Felipe Laguna (Philip Van der Meeren) riprese la missione, al quale si aggiunse pi\u00f9 tardi anche padre Guillelmo. La missione dur\u00f2 fino al 1717, quando venne ucciso dagli indigeni Francisco de Elgueta, successore di Guillelmo. La missione fu saccheggia e incendiata e i gesuiti abbandonarono la zona.\nTracce di questi contatti tra gli spagnoli e gli indigeni sono state ritrovate in un sito archeologico della penisola di Llao Llao. Il sito potrebbe essere servito come punto intermedio per il transito dei gesuiti diretti alla missione che si trovava lungo la costa nord-est del lago.\nIl perito Moreno e la creazione del parco.\nLa zona fu frequentemente visitata da Francisco Moreno che, il 22 gennaio 1876 fu il primo uomo bianco che giunse lungo le sponde del lago Nahuel Huapi dall'oceano Atlantico. Moreno fu un membro molto attivo della \"Comisi\u00f3n de L\u00edmites\", che si occupava della risoluzione delle questioni relative alla demarcazione della linea di frontiera tra l'Argentina e il Cile. Il governo argentino, per riconoscenza del lavoro svolto, concesse con la legge 4192, una superficie pari a circa 25 leghe di terre demaniali in un punto a sua scelta nel territorio della Patagonia. Moreno scelse queste terre nella zona che oggi \u00e8 occupata dal parco nazionale. Nel 1903 Moreno don\u00f2 allo stato 7.000 ettari di queste terre allo scopo di conservarne la fisionomia naturale e di realizzarvi solamente le opere necessarie alla fruizione da parte dei visitatori dell'area. Vendette la restante superficie per realizzare, con il guadagno ottenuto, delle mense per gli indigenti.\nIl 1\u00ba febbraio 1904 il governo accett\u00f2 la donazione di Moreno e nel 1916, con un decreto emanato il 26 maggio, fu nominato un incaricato per la prima riserva naturale del territorio argentino. Don Jorge Newbery, abitante della regione, accett\u00f2 l'incarico \"ad-honorem\". Nel 1922, sulla base della donazione di Moreno, fu istituito il primo parco nazionale, chiamato \"Del Sud\", con una superficie di 785.000 ettari. Nel 1934, per effetto della legge 12.103, furono istituiti la \"Direcci\u00f3n de Parques Nacionales\", il parco nazionale Nahuel Huapi e il parco nazionale Iguaz\u00fa.\nNel 1971 la penisola di Quetrihu\u00e9, situata nella riva nord del lago Nahuel Huapi, faceva parte parco nazionale Nahuel Huapi. Si decise quindi di separarla creando il parco nazionale Los Arrayanes. La decisione fu presa per l'importanza della formazione boscosa che si trova nell'estremo sud, composta esclusivamente di arrayan (\"Luma apiculata\"), un albero della famiglia delle mirtacee dalla vistosa corteccia dal colore dorato e dalla crescita lenta.\nTerritorio.\nGeologia.\nLa geologia e la geografia dell'area del Nahuel Huapi \u00e8 il risultato di una serie di processi formativi e di trasformazioni avvenuti nell'arco di milioni di anni. \u00c8 caratterizzata da affioramenti di rocce antiche. Inizialmente la zona era un fondale marino relativamente poco profondo. Circa 200 milioni di anni fa iniziarono a manifestarsi fenomeni vulcanici con l'eruzione di lave che costituirono le rocce ignee. In particolare i processi che hanno portato alla modifica degli strati terrestri con fenomeni legati alla tettonica delle placche sono stati determinanti nella conformazione della Cordigliera delle Ande, sulla quale si trova una parte importante del parco. Circa 65 milioni di anni fa la Cordigliera inizi\u00f2 il suo processo di sollevamento, dovuto alla subduzione della placca di Nazca sotto la placca sudamericana. Durante questo processo la crosta si frattur\u00f2, originando una serie di vulcani. Successivamente, circa 2,5 milioni di anni fa, cominci\u00f2 l'accumulo di neve e ghiaccio sulle cime pi\u00f9 elevate, formando ghiacciai. Il movimento discendente delle masse di ghiaccio scolp\u00ec le numerose valli con il tipico profilo a U, formando quei paesaggi visibili ancora oggi.\nProcessi orogenetici.\nDurante l'era Paleozoica, da 300 a 400 milioni di anni fa, tutta la zona occupata dal parco era sommersa da un mare temperato poco profondo. Durante il periodo Carbonifero e Permiano la temperatura scese al punto da dare inizio alla formazione di importanti processi di glaciazione.\nCirca 200 milioni di anni fa, durante il Mesozoico, ebbero inizio i processi vulcanici nella regione. Durante gli ultimi periodi dell'era Mesozoica, il Giurassico e il Cretaceo, l'attivit\u00e0 vulcanica fu particolarmente violenta portando all'eruzione di lave ignee. L'erosione ha ridotto notevolmente le cime originatesi in quel periodo, come il Cerro Carb\u00f3n, il Cerro \u00d1ireco, il Cerro Blanco e il Cerro Ventana, tutti ubicati nella zona sud-est del parco.\nSul finire dell'era Mesozoica, al termine del Cretaceo superiore, circa 65 milioni di anni fa, la cordigliera delle Ande comincia lentamente ad innalzarsi sotto la spinta generata dalla subduzione della placca di Nazca sotto la placca Sudamericana. Durante l'era Terziaria e in particolare durante il Miocene, tra i 30 e gli 11 milioni di anni fa, il movimento di innalzamento aumento il ritmo. Questi movimenti furono accompagnati dalla formazione di vulcani nella Cordigliera, come il Cerro Tronador. Durante il Pliocene e all'inizio del Pleistocene continuarono i movimenti di innalzamento, bench\u00e9 di minore intensit\u00e0.\nLe geografia attuale dell'area del parco \u00e8 stata modellata, nelle forma ancora oggi visibili, dai processi erosivi glaciali. La glaciazione del Pleistocene ebbe inizio circa 2,5 milioni di anni fa. Le cause che portarono al manifestarsi delle ere glaciali sono tuttavia un tema ancora controverso. Secondo alcuni studiosi il processo potrebbe essere connesso ad un aumento delle dimensioni dei continenti e al corrispondente declino degli oceani, che avrebbe potuto portare ad un calo della temperatura globale, con la conseguente crescita della massa dei ghiacciai. Tuttavia vi \u00e8 consenso sul fatto che anche molti altri fattori siano importanti, tra i quali: la composizione dell'atmosfera, i cambiamenti dell'orbita della Terra rispetto al Sole (chiamati cicli di Milankovi\u0107, i cambiamenti dell'orbita del Sole rispetto al centro della galassia), la dinamica delle placche tettoniche e l'effetto relativo alla quantit\u00e0 di crosta oceanica e terrestre rispetto alla superficie della Terra, le variazioni dell'attivit\u00e0 solare, la dinamica orbitale del sistema Terra-Lunae l'impatto di qualche meteorite di grandi dimensioni o l'effetto delle eruzioni vulcaniche.\nLa cordigliera Patagonica fu ricoperta da un grande campo glaciale. Le successive glaciazioni del Pleistocene rimodellarono il paesaggio e le montagne del parco. L'attivit\u00e0 glaciale sub\u00ec importanti fluttuazioni, con quattro grandi avanzate e retrocessioni. L'ultima grande avanzata giunse al culmine circa 36.000 anni fa. Durante l'ultima glaciazione grosse cappe di ghiaccio ricoprirono gran parte dell'area del parco e ne plasmarono la geografia secondo le caratteristiche attuali, per effetto del peso e del movimento dei ghiacci.\nCirca 11.000 anni fa cominci\u00f2 il ritiro delle grandi masse di ghiaccio, come conseguenza di un aumento della temperatura ambientale che si protrasse nel tempo. Il paesaggio era cambiato e le strette valli primitive erano state allargate ed erose dall'azione prolungata del ghiaccio sulle rocce. Esempio ne sono le valli del fiume Rucaco, del fiume Casa de Piedra, la valle del Casalata e la valle che arriva alla Laguna Negra. I ghiacciai del Pleistocene smossero enormi massi di pietra portandoli nelle attuali posizioni, disperdendoli nelle valli e nei letti dei fiumi.\nCon lo scioglimento dei ghiacci e il ritiro dei ghiacciai le cavit\u00e0 e le depressioni furono occupate dagli innumerevoli laghi che si trovano nella zona. Le spiagge di moti di questi laghi sono formate da ciottoli tondeggianti, residuo delle morene glaciali. Attualmente vi sono poche masse di ghiaccio residue che si ritrovano, principalmente, sul Cerro Tronador.\nGeografia.\nIl territorio del parco si presenta montagnoso, anche se si osserva una diminuzione dell'altezza delle vette, rispetto alle montagne ubitate pi\u00f9 a nord. Ugualmente, le cime pi\u00f9 elevate si possono trovare nella zona ad ovest, mentre la zona ad est del parco \u00e8 occupata dalla steppa patagonica, caratterizzata da una geografia dai profili piuttosto lievi. La zona \u00e8 stata modellata, come gi\u00e0 detto, dall'erosione glaciale residuo della quale sono i numerosi depositi morenali. La maggior parte dei laghi presentano coste formate da ghiaia e ciottoli.\nLa montagna pi\u00f9 elevata del parco \u00e8 il Cerro Tronador, un vulcano inattivo che raggiunge i 3.491 metri, sul quale si trovano sette ghiacciai. Sul versante argentino si trovano i ghiacciai Fr\u00edas, Alerces, Casta\u00f1o Overo e R\u00edo Manso, mentre sul versante cileno si trovano i ghiacciai Peulla, Casa Pangue y R\u00edo Blanco. Il nome della montagna deriva dal rumore che produce la rottura del ghiaccio sulle sue pendici. Il \"Tronador\" offre interessanti possibilit\u00e0 per la pratica della scalata su ghiaccio. Un rifugio d'alta montagna permette il pernottamento ai piedi del ghiacciaio, cos\u00ec da poter permettere la scalata dell'ultimo tratto verso la vetta durante le prime ore del mattino.\nSulle pendici a nord-est del Cerro Catedral si trova una stazione sciistica. La conformazione del versante sud d\u00e0 il nome alla montagna, per via degli imponenti picchi e guglie granitiche sulle quali \u00e8 possibile svolgere attivit\u00e0 di scalata su roccia. Il rifugio \"Emilio Frey\" (1.700 metri), situato sulle rive della laguna Toncek, \u00e8 un punto pittoresco che permette il pernottamento degli scalatori. \u00c8 possibile accedere al rifugio attraverso due vie distinte; una dal lato nord della montagna, con un sentiero che attraversa le distese rocciose che la costeggiano e l'altra per mezzo di un sentiero che costeggia il Cerro Catedral e la Laguna Schmoll, o attraverso una salita che parte dalle falde della montagna che si affacciano sul Lago Guti\u00e9rrez salendo lungo la valle del rio Van Titter.\nRilievi.\nLe cime montuose pi\u00f9 importanti del parco nazionale sono:\nIdrografia.\nLe intense precipitazioni, anche di carattere nevoso, che si registra nel territorio del parco e il disgelo estivo hanno prodotto una serie di numerosissimi laghi e stagni. Dalle vette montane scorrono verso valle un grande numero di fiumi e torrenti, alimentati dalle acque del disgelo, che si riversano nei laghi del parco. Il lago di maggiore estensione \u00e8 il Nahuel Huapi, con una superficie di 557 km\u00b2, posto ad un'altitudine di 700 m s.l.m. Sulle sue sponde sorgono le citt\u00e0 di San Carlos de Bariloche e Villa La Angostura. si distinguono sette ramificazioni (o bracci): \"Campanario\", \"de la Tristeza\", \"Blest\", \"Machete\", \"del Rinc\u00f3n\", \"\u00daltima Esperanza\" ed \"Huemul\". La sua profondit\u00e0 massima \u00e8 di 464 metri.\nIl Nahuel Huapi \u00e8 navigabile ed \u00e8 inoltre possibile praticare la pesca sportiva, le immersioni, il windsurf e la navigazione a vela. Sul lago vi sono alcune isole la pi\u00f9 visitata delle quali \u00e8 l'Isola Victoria (31\u00a0km\u00b2). Le altre isole sono l'Isola Huemul, l'Isola de las Gallinas e l'Isola Centinela. Il lago sfocia nel r\u00edo Limay che confluisce nel r\u00edo Negro che sfocia, a sua volta, nell'Oceano Atlantico.\nAltri importanti laghi entro il perimetro del parco sono il lago Moreno, il lago Traful, il lago Frey, il lago Fonck, il lago Hess, il lago Roca, il lago Mart\u00edn, il lago Espejo, il lago Falkner, il lago Guti\u00e9rrez, il lago Mascardi, il lago Guillelmo, il Lago Steffen, il lago Angel Gallardo e il lago Villarino.\nIl letto della maggior parte dei laghi e dei fiumi \u00e8 costituito da ciottoli tondeggianti, prodotti dall'attivit\u00e0 glaciale. Vi sono anche alcune spiagge di sabbia vulcanica. Il r\u00edo Limay drena le acque di parecchi laghi del parco verso l'oceano Pacifico snodandosi, nei primi chilometri del suo percorso, in una profonda valle dalle pareti formate da rocce ignee, chiamata \"Valle Encantado\" (valle Incantata), per via delle forme stravaganti delle sue rocce, scolpite ed erose dagli eventi meteorici.\nClima.\nLa principale caratteristica climatica del parco nazionale \u00e8 la notevole diminuzione delle precipitazioni procedendo da ovest verso est. Questa particolarit\u00e0 \u00e8 il prodotto dell'ombra pluviometrica esercitata dalla cordigliera delle Ande, che funge da barriera ai venti umidi dell'oceano Pacifico, spiranti costantemente per quasi tutto l'anno. Mentre nella zona di Puerto Blest e del Lago Fr\u00edas, in prossimit\u00e0 del confine con il Cile, si registrano oltre 4.000 mm di pioggia all'anno, nella steppa patagonica dell'estremo est se ne registrano solamente 600\u00a0mm all'anno.\nLe precipitazioni sono concentrate principalmente in autunno e in inverno, quando sono frequenti anche le nevicate. Le temperature variano con l'altitudine, portando a 2.200 m s.l.m. il limite delle nevi perenni. Ad 800 metri la media annuale delle temperature \u00e8 di 8\u00a0\u00b0C. Il valore medio nel mese di gennaio \u00e8 di 15\u00a0\u00b0C mentre nel mese di luglio \u00e8 di 2\u00a0\u00b0C. I valori estremi sono compresi tra i 33\u00a0\u00b0C e i -15\u00a0\u00b0C.\nFlora.\nNella zona del parco possono essere identificati quattro tipi di ecosistema, caratterizzati da un'ampia variabilit\u00e0 nel livello delle precipitazioni. L'orografia influenza notevolmente l'afflusso d'aria umida proveniente dall'oceano Pacifico al punto da determinare una grande differenza nella quantit\u00e0 annuale delle precipitazioni. Anche le differenze di quota, variabili tra i 3.000 metri delle cime pi\u00f9 elevate ai 650 metri delle coste lacuali, contribuiscono a determinare la variabilit\u00e0 degli ecosistemi, che possono quindi essere identificati in: zona della montagna andina, bosco umido, bosco andino-patagonico e steppa patagonica.\nMontagna andina.\nL'ecosistema della \"montagna andina\" si trova a quote superiori ai 1.600-1.700 metri, corrispondente alla parte alta delle montagne, dove non si trovano pi\u00f9 i boschi. Il territorio \u00e8 caratterizzato da massicci rocciosi e pietraie, ove si possono trovare prati e piccole valli montane isolate nei punti di confluenza dei torrenti alimentati dalle acque del disgelo. Nella parte bassa si trovano alcuni stagni e pozze d'acqua come la \"Laguna Jakob\", la \"Laguna Verde\" e la \"Laguna Ilion\". Questa zona copre un'area equivalente al 19% della superficie totale del parco.\nLe condizioni ambientali sono molto rigorose in quanto la zona \u00e8 esposta ai venti e alle nevicate per buona parte dell'anno, l'umidit\u00e0 \u00e8 ridotta e vi \u00e8 una grande escursione termica tra il giorno e la notte. L'esposizione ai forti venti, che spirano costantemente da ovest, e la radiazione solare contribuiscono a rendere questo ambiente piuttosto inospitale. La zone \u00e8 ricoperta da una coltre di neve dalla fine dell'autunno (mese di maggio) alla primavera inoltrata (ottobre-novembre).\nPer questo motivo la vegetazione assume un carattere arbustivo e si sviluppa principalmente nelle zone che offrono maggiore riparo dalle condizioni climatiche estreme. Durante il periodo compreso tra dicembre e marzo, quando la vegetazione recupera l'energia per far fronte alle dure condizioni che prevalgono per tutto il resto dell'anno, nei piccoli prati si sviluppano vistose fioriture di almeno 250 specie vegetali differenti, tra le quali spiccano le asteraceae, i muschi, le graminacee. Si distinguono per bellezza i fiori della stella delle Ande e i piccoli cespugli del mirtillo \"(Empetrum nigrum)\". Il \"Senecio carbonensis\", la \"Abrotanella diemii\" e la \"Menonvillea hirsuta\" sono specie endemiche del parco. Sulle rocce crescono anche licheni dai vistosi colori.\nAlle basse altitudini, nelle vicinanze di alcuni stagni, vegetano piccole formazioni boscose di \"Nothofagus pumilio\" che, per via del peso della neve sui loro rami non sviluppano per un'altezza superiore ai 2 o 3 metri. Nei piccoli specchi d'acqua, nella stagione estiva, si possono osservare i girini.\nBosco umido (o bosco valdiviano).\nIl \"bosco umido\" vegeta nell'estremo ovest del parco, nella zona al confine con il Cile e, pi\u00f9 precisamente tra Puerto Blest e il Lago Fr\u00edas, in prossimit\u00e0 del Cerro Tronador, dove le precipitazioni raggiungono i 4.000 millimetri all'anno. L'elevata quantit\u00e0 di precipitazioni determina lo sviluppo di una vegetazione lussureggiante, dalle intense tonalit\u00e0 del verde, in un ecosistema denominato \"bosco valdiviano\".\nQuesta foresta dal clima freddo ospita varie specie vegetali come \"Pilgerodendron uviferum\", \"Lomatia ferruginea\", \"Podocarpus nubigenus\" e varie specie del genere \"Saxegothaea\". Vi si trovano anche esemplari giganti di \"Fitzroya cupressoides\", una conifera molto longeva che pu\u00f2 vivere anche oltre 4.000 anni; si possono osservare numerosi vecchi esemplari di questa specie lungo la strada che unisce Puerto Blest con il Lago Fr\u00edas, oppure in prossimit\u00e0 della Laguna Los C\u00e1ntaros e della Cascada Los C\u00e1ntaros. La presenza di liane e specie come \"Chusquea culeou\" rendono il sottobosco, in alcune zone, impenetrabile. Nelle radure si sviluppano esemplari di \"Gunnera tinctoria\", che richiamano l'attenzione per le grandi foglie dal colore verde intenso che raggiungono anche 1,5 metri di diametro. Numerosissimi fiori dai colori accesi crescono nell'ambiente umido delle cascate, tra i quali si menziona \"Baccharis chilco\".\nBosco andino-patagonico.\nIl \"bosco andino-patagonico\" o bosco di transizione, si estende ad est del bosco umido fino ai confini della steppa patagonica. La zona ha un'estensione di circa 15 chilometri, da est ad ovest, e copre, approssimativamente, il 14% della superficie totale del parco. Il regime delle precipitazioni oscilla tra i 600 e i 1.200\u00a0mm all'anno, distribuiti principalmente nei mesi tra aprile e agosto. La flora \u00e8 rappresentata da una grande variet\u00e0 di alberi, principalmente conifere e fagacee.\nSi tratta di un bosco rado formato da cipresso della cordigliera (o cipresso patagonico), \"Lomatia hirsuta\", \"Nothofagus antarctica\" e \"Maytenus boaria\". La specie simbolo di questo ecosistema \u00e8 il cipresso che si eleva, con il suo profilo conico, sulle pendici delle montagne. Il cipresso si trova nell'estremo orientale del parco e nella zona della steppa, con significative popolazioni nella zona della \"Valle Encantado\". Altre specie arboree che vegetano nella regione sono \"Nothofagus alpina\", \"Fitzroya cupressoides\", \"Laurelia sempervirens\", \"Nothofagus obliqua\", \"Lomatia ferruginea\" e \"Drimys winteri\".\nA quote superiori ai 1.000 metri si ritrovano piccoli boschi di \"Nothofagus pumilio\" e di \"Nothofagus antarctica\". La prima specie, essendo decidua, dona una bella colorazione rossa alle pendici delle montagne durante l'autunno. Il sottobosco \u00e8 composta da arbusti di alloro, \"Desfontainia spinosa\", del genere \"Pernettya\" o del genere \"Mutisia\", che si distingue per i delicati fiori color arancio, o di color lill\u00e0 nella \"Mutisia spinosa\". Altro arbusto da fiori vistosi e l\"'Embothrium coccineum\" che, durante la primavera e all'inizio dell'estate si ricopre di fiori dal colore rosso intenso. La \"Rosa eglanteria\" \u00e8 invece una specie introdotta che si sta adattando e sviluppando nella regione; i suoi frutti sono utilizzati nella preparazione di dolci artigianali e dai suoi semi si ottiene un'essenza molto pregiata utilizzata nella preparazione di prodotti cosmetici. Altre specie arbustive rilevanti nella zona sono il biancospino, la \"Buddleja globosa\", gli arbusti del genere Retama, dall'accesa colorazione gialla della fioritura, che avviene nel mese di dicembre, le specie \"Berberis darwinii\" e \"Berberis microphylla\" che producono piccole bacche commestibili e la \"Discaria trinervis\", molto abbondante nella zona.\nVegeta inoltre l'Alstroemeria patagonica, arbusto alto 40 centimetri dai fiori arancione che colorano il sottobosco nella zona del Challuaco, del Cerro Otto e del Cerro Catedral. In questi ambienti abbonda anche il \"Lathyrus multiceps\". Sulle pendici occidentali della Cordigliera e nelle zone in cui il livello delle precipitazioni \u00e8 maggiore i cipressi cedono il posto a maestosi esemplari di \"Nothofagus dombeyi\", mentre nel sottobosco sono molto caratteristici i densi tappeti di \"Chusquea culeou\". Nelle radure in prossimit\u00e0 dei ruscelli si possono trovare i fiori gialli e delicati del genere \"Calceolaria\", i fiori rossi dell\"'Ourisia ruellioides\" (o fiore delle cascate) e la vistosa \"Fuchsia magellanica\". Nelle praterie aperte abbondano i pascoli erbosi colorati dalle margherite e dal dente di leone, dai caratteristici fiori gialli.\nIn prossimit\u00e0 dei laghi \u00e8 possibile incontrare esemplari di \"Luma apiculata\", con la tipica corteccia dal colore bianco-arancio.\nEsistono inoltre numerosissime specie di felci, muschi, licheni, come la \"barba del diablo\", e funghi (come il fungo del cipresso e il \"Llao Llao\"). Il \"llao-llao\" \u00e8 un vistoso tumore che si osserva su esemplari di \"Nothofagus dombeyi\" e \"Nothofagus pumilio\" provocato dall'infezione di un fungo del genere \"Cittaria\". Il fungo induce la formazione di una quantit\u00e0 eccessiva di cellule e un ingrandimento delle stesse (iperplasia e ipertrofia). Il fungo fruttifica producendo delle bolle spugnose dal color arancio pallido, chiamate \"pan de indio\", che sono commestibili.\nTra le specie parassite ed emiparassite che infestano gli alberi si trovano il \"Tristerix corymbosus\" (con i suoi fiori rosso intenso) e le Misodendraceae, o \"flor de \u00f1ire\", parassiti principalmente del genere \"Nothofagus\". Il parassitismo si compie con la suzione della linfa dell'albero grazie a degli austori che penetrano nei tessuti.\nSteppa patagonica.\nLa steppa patagonica si sviluppa ad una quota compresa tra i 700 e i 900 m s.l.m., sulle colline situate ad est del parco. La geografia \u00e8 dominata dalle mesetas e basse montagne dalle cime erose per effetto degli eventi atmosferici e con alcuni affioramenti rocciosi. La flora della zona \u00e8 adattata alla minore quantit\u00e0 delle precipitazioni, (registrandosi livelli variabili tra i 600 e i 700 millimetri all'anno), al costante e forte vento che spira sulla cordigliera e, in generale, ai suoli molto poveri di nutrienti, pietrosi e con una scarsa quantit\u00e0 di materia organica. Nel bacino idrografico Atlantico vi scorrono alcuni fiumi e in poche conche interne si degli stagni occupano le depressioni de terreno.\nNelle valli della zona montuosa si trovano alcuni piccoli boschi dominati dal cipresso patagonico e piccole zone paludose dove \u00e8 possibile osservare specie quali \"Berberis darwinii\", \"Berberis microphylla\" e \"Maytenus boaria\". La zona \u00e8 caratterizzata da terreni incolti, dominati dalla \"Festuca gracillima\" e da piccoli arbusti spinosi e dalle foglie piccole come il \"Mulinum spinosum\", varie specie di \"Chuquiraga\", \"Adesmia\" ed \"Ephedra\", capaci di sopravvivere negli ambienti semidesertici, ventosi e con basse temperature come quelli della steppa.\nFauna.\nAnimali autoctoni.\nIl parco deve il proprio nome al giaguaro, chiamato \"nawel\" in lingua mapudungun, che fu sterminato nella prima decade del 1930.\nL'animale simbolo della regione \u00e8 il condor andino, le cui ali possono raggiungere un'apertura di circa 3,30 metri. Il suo habitat \u00e8 costituito dalle cime rocciose inaccessibili dei massicci montani, a queote intorno ai 2.500 metri. \u00c8 possibile osservare il suo volteggiare maestoso intorno alle vette del Cerro Catedral e del Monte Tronador, nonostante sia possibile avvistarne degli esemplari nei gruppi rocciosi isolati della steppa patagonica.\nTra i mammiferi che popolano la regione vi \u00e8 l'huemul, un cervo robusto, abile nuotatore, e dal mantello maculato. Durante l'estate l'huemul vive nelle zone elevate a nord del Nahuel Huapi, alimentandosi dell'erba delle praterie; in inverno scende verso valle alla ricerca di cibo. Un altro dei cervidi nativi che vivono nell'area del parco \u00e8 il pud\u00fa, che si \u00e8 guadagnato la fama di essere tra i cervi pi\u00f9 piccoli al mondo; l'esemplare adulto pesa appena 10 chilogrammi e raggiunge un'altezza di 40 centimetri.\nNell'area del bosco andino patagonico il pud\u00fa occupa la zona umida in cui la vegetazione \u00e8 pi\u00f9 densa, dove pu\u00f2 rifugiarsi e muoversi con facilit\u00e0 grazie alla sua piccola taglia. Sono stati sviluppati dei piani di riproduzione del pud\u00f9 in cattivit\u00e0 grazie ai quali si \u00e8 potuto stabilire che la specie ha un ampio margine di adattabilit\u00e0. Un'altra specie rara da avvistare \u00e8 il piccolo colo colo o \"gato mont\u00e9s\".\nIl \"monito del monte\" \u00e8 un piccolo mammifero marsupiale endemico che vive nel parco; di abitudini notturne \u00e8 un abile saltatore. Un altro marsupiale della zona \u00e8 la \"comadrejita patag\u00f3nica\", una specie di marsupiale della famiglia Didelphidae, endemica dell'Argentina, che vive in ambienti freddi e secchi.\nUn curioso abitante del parco \u00e8 la volpe della Patagonia, riconoscibile per la testa e le gambe rossastre, mantello grigio striato di nero e con ventre e collo bianchi. La sua lunga coda presenta ciuffi di pelo grigio che tende al nero in prossimit\u00e0 della punta. Vive nei boschi di caducifoglie e nella steppa. La pressione esercitata dalla presenza dell'uomo lo ha confinato nelle zone meno frequentate del parco nonostante frequenti le zone di campeggio alla ricerca d cibo. L'elusivo tucu tucu patagonico \u00e8 un piccolo roditore che vive in gallerie che scava nel terreno; si alimenta di germogli e radici.\nNegli ambienti lacustri tranquilli e nelle zone di fitta vegetazione vive una rara specie di nutria nativa chiamata \"huill\u00edn\", attualmente in pericolo di estinzione. \u00c8 un'abile nuotatrice anche grazie alle sue corte zampe dotate di membrana interdigitale e il suo corpo snello \u00e8 ricoperto da una pelliccia marrone. Si alimenta di piccoli crostacei, granchi e gamberi.\nNella zona della steppa se incontrano piccoli gruppi di guanaco, un camelide molto agile e veloce. \u00c8 il mammifero autoctono pi\u00f9 grande, potendo raggiungere l'altezza di 1,10 metri, ed \u00e8 ricoperso da una pelliccia folta che lo protegge dal freddo. Il puma \u00e8 il felino pi\u00f9 grande della regione; il suo habitat principale \u00e8 rappresentato dalla steppa, dove preda il guanaco, ma lo si pu\u00f2 trovare anche in alcune zone tranquille dei boschi. Nella steppa si trovano anche le colonie di cincill\u00e0, un roditore che vive nelle zone rocciose selvagge e con scarsa vegetazione. Di corporatura massiccia \u00e8 caratteristico per le sue grandi orecchie e la coda larga piegata in avanti. La fauna della steppa comprende anche il veloce \u00f1and\u00fa e le lepri, queste ultime introdotte.\n\u00c8 inoltre presente una grande variet\u00e0 di uccelli, tra i quali l'ibis collocamoscio, la pavoncella del Cile e l'oca di Magellano che si trovano nelle praterie umide mentre nei boschi \u00e8 possibile osservare il picchio di Magellano, dal piumaggio del corpo color nero e la testa rossa, il tordo della Patagonia e i colibr\u00ed dal piumaggio variopinto. Il \"chucao\" vive invece nel sottobosco, spostandosi con piccoli saltelli o con voli molto corti.\nSulle scogliere inaccessibili si appostano i cormorani imperiali, che generalmente si osservano in ambiente marino. Nei laghi \u00e8 presente lo zafferano meridionale, che ha l'abitudine di seguire la scie delle imbarcazioni turistiche che solcano le acque dei laghi.\nLungo i torrenti \u00e8 possibile osservare il martin pescatore mentre pesca. Le zone aperte a quote elevate sono l'habitat del \"Coragyps atratus\" e del \"Circus cinereus\".\nPer via del clima freddo non esiste una grande variet\u00e0 di insetti. Durante l'estate nelle aree della cordigliera si osservano varie specie di tafani. La zona \u00e8 stata inoltre colonizzata da una vespa carnivora denominata \"chaqueta amarilla\", una specie originaria dell'Europa che alla fine degli anni novanta si \u00e8 espansa in tutta la regione Andino-Patagonica. Questa specie si distingue per la sua grande adattabilit\u00e0 alle diverse condizioni ambientali e per la carenza di nemici naturali che, sommato alla sua grande voracit\u00e0 ne fanno un problema per la regione.\nAnimali introdotti.\nAgli inizi del XX secolo furono introdotti nella regione, con lo scopo di poterli cacciare, esemplari della grossa fauna della regione oloartica che si sono acclimatati e adattati eccellentemente al clima della zona. Gli esemplari introdotti sono il cinghiale (\"Sus scrofa\"), il cervo europeo (\"Cervus elaphus\"), il cervo chital (\"Axis axis\") e il daino (\"Dama dama\"). Anche la lepre \u00e8 stata introdotta dai coloni europei acclimatandosi perfettamente nella regione.\nNei confini del parco si trovano anche alcune piccole aziende agricole le cui origini risalgono ai tempi in cui il parco ancora non esisteva. In queste fattorie vengono allevati bovini da latte e da carne ed ovini.\nPesci.\nLa fauna ittica \u00e8 composta da specie quali \"Galaxias maculatus\", \"Percichthys trucha\" e \"Odonthesthes regia\".\nL'introduzione di specie di salmoni e trote esotiche risult\u00f2 fortemente pregiudicante per i pesci nativi che furono predati dalle nuove specie. I laghi e gli stagni del parco presentano numerose baie protette dai canneti che fornisco alimentazione ad una numerosa popolazione di salmonidi introdotti dagli abitanti della regione. Anche all'imboccatura dei fiumi e dei ruscelli se ne possono trovare numerosi esemplari.\nTra queste specie si menzionano il salmerino di fontana (\"Salvelinus fontinalis\"), la trota iridea (\"Oncorhynchus mykiss\") e la trota (\"Salmo trutta\"), che raggiunge un peso medio variabile tra 1 e 1,5 kg, anche se possono esserci alcuni esemplari che raggiungono anche i 3\u00a0kg. Nel parco La pesca \u00e8 regolamentata ed \u00e8 possibile solamente praticare attivit\u00e0 di pesca sportiva con l'uso esche artificiali. Vi sono anche zone apposite per la pesca con la mosca.\nOrganizzazione e amministrazione del parco.\nIl parco \u00e8 suddiviso in tre zone:\nOgni zona \u00e8 tutelata da un livello di protezione differenziato e che consente lo svolgimento delle attivit\u00e0 umane in accordo con gli obbiettivi di conservazione prefissati per la zona specifica. Su un totale di 709.474 ettari che costituisco il parco, una superficie di 473.352 ettari \u00e8 categorizzata come parco nazionale, 160.686 ettari costituiscono la riserva nazionale e 75.436 ettari sono inclusi nella zona della riserva naturale stretta.\nIl parco \u00e8 gestito dall'Administraci\u00f3n de Parques Nacionales. La sede locale si trova nella citt\u00e0 di San Carlos de Bariloche. I numerosi guardaparchi in servizio presso il parco nazionali si occupano di far rispettare i regolamenti vigenti dell'area protetta, vigilano sullo svolgimento delle attivit\u00e0 consentite nel parco e assistono i turisti e i visitatori che ne fanno richiesta.\nAccessi.\nDalla citt\u00e0 di Neuqu\u00e9n, situata a circa 400 km a nord-est del parco, l'accesso al parco \u00e8 possibile percorrendo la \"ruta nacional N\u00ba 237\". Questa strada costituisce la principale via di comunicazione della regione ed \u00e8 percorsa dalla maggior parte dei viaggiatori provenienti dalle regioni settentrionale e centrale del Paese (Buenos Aires, C\u00f3rdoba, Mendoza).\n\u00c8 comunque possibile accedere al parco da nord dalla citt\u00e0 di San Mart\u00edn de los Andes, percorrendo la \"ruta nacional N\u00ba 234\" e la \"ruta nacional N\u00ba 231\", che costituiscono quello che viene denominato il \"Camino de los Siete Lagos\", o alternativamente si pu\u00f2 accedere attraverso la \"ruta provincial N\u00ba 63\". Da sud l'accesso al parco nazionale \u00e8 consentito dalla \"ruta nacional N\u00ba 258\", collegata con la localit\u00e0 di El Bols\u00f3n.\nI collegamenti aerei sono garantiti dall'aeroporto internazionale di San Carlos de Bariloche, la quale \u00e8 collegata giornalmente con voli dalla capitale, Buenos Aires.\nIl parco \u00e8 collegato con il Cile attraverso tre varchi di frontiera seguendo:\nL'attivit\u00e0 umana e l'impatto sull'ecosistema del parco.\nTurismo.\nIl Nahuel Huapi offre numerose alternative per il turismo; il numero dei visitatori si aggira sulle 600.000 persone all'anno. Tra le attivit\u00e0 che si possono svolgere vi sono l'escursionismo, la scalata su roccia o ghiaccio, la cavalcata, il campeggio, la navigazione e la pesca. Durante l'inverno si distinguono gli sport invernali, includendo lo sci, che si possono praticare sul Cerro Catedral e sul Cerro Bayo.\nIl parco \u00e8 attraversato da oltre 500 chilometri di strade e sentieri che permettono l'accesso a punti di grande bellezza, completando la ricca offerta di hotel che permettono l'alloggio in diverse zone del parco. Tra i sentieri vi sono il \"Circuito Chico\", che permette di percorrere con un tragitto di 2 ore la zona ubicata ad ovest della citt\u00e0 di San Carlos de Bariloche, e il \"Circuito Grande\", che si estende nella zona a nord del lago Nahuel Huapi, collegando la citt\u00e0 San Mart\u00edn de los Andes con il \"Camino de los Siete Lagos\". Un'altra strada permette di addentrarsi nella zona sud del parco, costeggiando i laghi Gutierrez, Mascardi e Guillelmo, per arrivare fino al Cerro Tronador e alla \"Cascada Los Alerces\".\nVi sono numerose imbarcazioni che compiono traversate sul lago Nahuel Huapi. Le principali rotte salpano dal \"Puerto Pa\u00f1uelo\" (ubicato in prossimit\u00e0 del Hotel Llao Llao) o dal molo della citt\u00e0 di San Carlos de Bariloche. Un percorso porta a Puerto Blest, Laguna Fr\u00edas e alla \"Cascada los C\u00e1ntaros\" mentre un altro conduce all'Isla Victoria e al parco nazionale Los Arrayanes. Anche nel lago Mascardi vi \u00e8 un'imbarcazione chi compie tragitti turistici.\nNel parco \u00e8 presente un'estesa rete di sentieri pedonali attraverso i quali \u00e8 possibile accedere, a piedi o a cavallo, a molti dei suoi laghi, stagni e montagne. Alcuni di questi sentieri conducono ai rifugi di montagna amministrati e gestiti dal Club Andino Bariloche.\nSui laghi e sui fiumi del parco \u00e8 inoltre possibile svolgere attivit\u00e0 di pesca sportiva, regolata al fine di preservare l'ittiofauna. Esistono zone apposite per la pratica della pesca con la mosca.\nImpatto delle attivit\u00e0 umane.\nUn numero importante di attivit\u00e0 umane impattano negativamente sull'ambiente naturale del parco.\nPer quanto riguarda la diversit\u00e0 della fauna e della flora, l'introduzione di specie esotiche ha portato alla competizione con la fauna nativa al punto di farne rischiare l'estinzione. Tra gli animali introdotti vi sono diverse specie di cervi, lepri e cinghiali, cos\u00ec come il salmone e la trota negli stagni e nei laghi. In particolare tra la fauna ittica vi \u00e8 stato un calo maggiore della presenza di specie locali come il \"puyen\" a favore delle specie invasori. Per quanto riguarda la flora, l'introduzione di diverse specie di alberi da parte dei coloni americani ed europei nella regione, sia per fini decorativi o di rimboschimento, ha causato lo arretramento delle foreste native. Anche numerose specie di piante da fiore si sono diffuse dai giardini all'ambiente naturale; un caso emblematico \u00e8 quello della rosa canina, del lupino e delle ginestre.\nLa presenza delle citt\u00e0 di San Carlos de Bariloche e Villa La Angostura entro i confini del parco sono importanti fonti di rischio per l'integrit\u00e0 dell'ambiente. L'uomo ha introdotto bovini e ovini in alcune zone, sfrutta le foreste per la legna da ardere e per il legname da costruzione e lo smaltimento dei rifiuti liquidi, e dei rifiuti in generale, sono tutte attivit\u00e0 che minacciano l'esistenza di diversi ecosistemi che compongono il parco. Inoltre, la presenza umana ha comportato un significativo aumento della frequenza e della portata degli incendi nelle foreste e nelle praterie dell'altopiano.\nIncendi boschivi.\nLe caratteristiche geografiche, climatiche e la presenza umana in certe zone del parco, fanno s\u00ec che si debba dedicare un importante sforzo di prevenzione, avvistamento e lotta contro gli incendi boschivi.\nUno degli incendi pi\u00f9 antichi di cui si abbia notizia arse per un mese nei boschi che circondano le sponde di un braccio del lago Nahuel Huapi per un'estensione di 10 chilometri. Da allora il braccio \u00e8 chiamato \"\"Brazo de la Tristeza\" (braccio della Tristezza)\", per il desolante spettacolo dei tronchi bruciati ancora in piedi lasciati dall'incendio. A questo proposito va sottolineato il fatto che, a differenza di quanto accade con alcune specie arboree provenienti da altre parti del mondo (per esempio l'eucalyptus in Australia), che si rigenerano rapidamente dopo un incendio, il cipresso e il \"Nothofagus dombeyi\" non si rigenerano. Pi\u00f9 recentemente, nel 1987, un fulmine che colp\u00ec un bosco di \"Nothofagus dombeyi\" nel Cerro Capilla durante un temporale estivo, scaten\u00f2 un incendio di grandi proporzioni.\nMolti degli incendi in epoche recenti si originano in prossimit\u00e0 della citt\u00e0 di San Carlos de Bariloche dove, soprattutto in estate, le condizioni di bassa umidit\u00e0 e alte temperature e la pressione della popolazione aumenta la possibilit\u00e0 di sviluppo di incendi, alcuni accidentali mentre altri intenzionali.\nAvvistamento e lotta contro il fuoco.\nUna rete di punti di osservazione e individuazione, completata da un sistema di telecamere ad infrarossi, permette l'avvistamento immediato dei principi d'incendio, aumentando considerevolmente la probabilit\u00e0 che possano essere estinti prima che si estendano per azione del vento.\nOltre alle unit\u00e0 dei vigili del fuoco ubicate nel territorio del parco, esistono una serie di organizzazioni, nell'ambito dell'amministrazione del parco nazionale, che si occupano del coordinamento delle operazioni di lotta contro gli incendi forestali. I metodi utilizzati includono la lotta diretta contro le fiamme o l'apertura di fasce \"controfuoco\" negli spazi aperti, allo scopo di rallentare l'avanzata dell'incendio. Per le operazioni di spegnimento si ricorre spesso all'incendio dei cespugli, all'uso dell'acqua, dispersa sulle fiamme per mezzo di idranti o con l'aiuto degli elicotteri, equipaggiati con grandi contenitori per il carico dell'acqua."}
{"id": "2682936", "revid": "729019", "url": "https://it.wikipedia.org/wiki?curid=2682936", "title": "Ivan Lee", "text": "Palmar\u00e8s.\nIn carriera ha conseguito i seguenti risultati:"}
{"id": "2682937", "revid": "486946", "url": "https://it.wikipedia.org/wiki?curid=2682937", "title": "F3 spagnola", "text": ""}
{"id": "2682938", "revid": "106852099", "url": "https://it.wikipedia.org/wiki?curid=2682938", "title": "Jesika Jim\u00e9nez", "text": "Palmar\u00e8s.\nIn carriera ha conseguito i seguenti risultati:"}
{"id": "2682942", "revid": "298229", "url": "https://it.wikipedia.org/wiki?curid=2682942", "title": "Michaela Hasal\u00edkov\u00e1", "text": "Gioca nel ruolo di centrale nell'Olympiakos Syndesmos Filathlon Peiraios.\nCarriera.\nMichaela Hasalikova inizia a giocare a pallavolo a livello amatoriale molto presto anche se comunque partecipa a campionati di serie minori della Repubblica Ceca. Per motivi di studio si trasferisce negli Stati Uniti dove partecipa al campionato universitario con la squadra di Long Beach.\nDopo un anno di inattivit\u00e0 agonistica, nella stagione 2008-09 viene ingaggiata da Villa Cortese, squadra italiana di serie A2 con la quale raggiunge la promozione in serie A1. Entra intanto anche a far parte della nazionale ceca raggiungendo nel 2009 la qualificazione al campionato mondiale 2010 e partecipando ai campionati europei 2009.\nNella stagione 2009-10 resta ancora con Villa Cortese partecipando al suo primo massimo campionato italiano e vincendo nel corso della stagione la Coppa Italia.\nNella stagione 2010-11 si trasferisce nel campionato azero, vestendo la maglia del Voleybol Klubu Bak\u0131; la stagione seguente \u00e8 invece al Volejbalov\u00fd klub Prost\u011bjov, nel campionato ceco, con il quale si aggiudica lo scudetto e la coppa nazionale; con la nazionale si aggiudica la medaglia d'oro all'European League 2012."}
{"id": "2682943", "revid": "801704", "url": "https://it.wikipedia.org/wiki?curid=2682943", "title": "Restrepo", "text": "Localit\u00e0.\nIl toponimo Restrepo pu\u00f2 riferirsi a diverse localit\u00e0:"}
{"id": "2682946", "revid": "1543377", "url": "https://it.wikipedia.org/wiki?curid=2682946", "title": "Alejandra Ben\u00edtez", "text": "Biografia.\nNel 2006 si \u00e8 laureata in odontoiatria alla Universit\u00e0 Centrale del Venezuela.\nHa partecipato ai Giochi Olimpici del 2004, del 2008 e del 2012.\nNell'aprile del 2013 il Presidente venezuelano Nicol\u00e1s Maduro l'ha nominata Ministro per lo sport del suo Paese.\nPalmar\u00e8s.\nIn carriera ha conseguito i seguenti risultati:"}
{"id": "2682947", "revid": "1543377", "url": "https://it.wikipedia.org/wiki?curid=2682947", "title": "Distretto di Saghar", "text": "Il distretto di Saghar \u00e8 un distretti dell'Afghanistan situato nella parte sudoccidentale della provincia del Ghowr, con centro distrettuale Titan (situata a 2.166 m s.l.m. presso il villaggio di Saghar, da cui prende nome il distretto).\nLa popolazione conta 33.700 persone.\nCome gli altri distretti dell'Afghanistan centrale, anche quello di Shagar soffre di lunghi e freddi inverni e di siccit\u00e0 nel periodo estivo."}
{"id": "2682950", "revid": "1123217", "url": "https://it.wikipedia.org/wiki?curid=2682950", "title": "Xia Mang", "text": "Xia Mang \u00e8 il nome completo di Mang (), nono sovrano della dinastia Xia, figlio di Huai e padre di Xie\n\u00c8 trascritto anche con il nome \"Huang\" o \"He\".\nGli annali di bamb\u00f9 affermano che nel primo anno del regno di Mang si pescavano grandi pesci.\n\u00c8 stato al trono per 58 anni."}
{"id": "2682951", "revid": "109141041", "url": "https://it.wikipedia.org/wiki?curid=2682951", "title": "Ana F\u00e1ez", "text": "Palmar\u00e8s.\nIn carriera ha conseguito i seguenti risultati:"}
{"id": "2682953", "revid": "599013", "url": "https://it.wikipedia.org/wiki?curid=2682953", "title": "Arianne Ribot", "text": "Palmar\u00e8s.\nIn carriera ha conseguito i seguenti risultati:"}
{"id": "2682954", "revid": "1310927", "url": "https://it.wikipedia.org/wiki?curid=2682954", "title": "Dolores Heredia", "text": "Nata e cresciuta a La Paz, nello stato settentrionale della Bassa California del Sud, \u00e8 la settima di dieci figli d'una fotografa del Sinaloa e d'un marinaio del Guanajuato e studia teatro nell'UNAM."}
{"id": "2682955", "revid": "1543377", "url": "https://it.wikipedia.org/wiki?curid=2682955", "title": "Distretto di Shahrak", "text": "Il distretto di Shahrak \u00e8 un distretti dell'Afghanistan che si trova nella parte centrale della provincia del Ghowr. La popolazione \u00e8 di 58.200 abitanti. Il centro del distretto \u00e8 Dahan-e Falezak.\nPresso il villaggio di Jam si trova il famoso minareto."}
{"id": "2682960", "revid": "6923", "url": "https://it.wikipedia.org/wiki?curid=2682960", "title": "Xia Xie", "text": "Xia Xie \u00e8 il nome completo di Xie (), decimo sovrano della dinastia Xia\nFiglio del predecessore Mang e padre dei successori Bu Jiang e Jiong.\nSulla base degli annali di bamb\u00f9, Xie \u00e8 stato al trono per almeno 21 anni, ma secondo le cronache degli imperatori \u00e8 stato al trono per 16 anni."}
{"id": "2682963", "revid": "122246", "url": "https://it.wikipedia.org/wiki?curid=2682963", "title": "Amaranta Fern\u00e1ndez Navarro", "text": ""}
{"id": "2682964", "revid": "174925", "url": "https://it.wikipedia.org/wiki?curid=2682964", "title": "Antioco I Theos", "text": ""}
{"id": "2682965", "revid": "599013", "url": "https://it.wikipedia.org/wiki?curid=2682965", "title": "Reinier Su\u00e1rez", "text": "Palmar\u00e8s.\nIn carriera ha conseguito i seguenti risultati:"}
{"id": "2682966", "revid": "1543377", "url": "https://it.wikipedia.org/wiki?curid=2682966", "title": "Distretto di Taywara", "text": "Il distretto di Taywara (Teyvareh) \u00e8 un distretti dell'Afghanistan che si trova nella parte meridionale della provincia del Ghowr. La popolazione \u00e8 di 77.800 abitanti. Il centro distrettuale \u00e8 Taywara.\nIl distretto si sviluppa su un territorio montuoso e durante il periodo invernale le strade sono spesso impraticabili."}
{"id": "2682969", "revid": "1543377", "url": "https://it.wikipedia.org/wiki?curid=2682969", "title": "Distretto di Tulak", "text": "Il distretto di Tulak \u00e8 un distretto dell'Afghanistan che si trova nella regione sudoccidentale della provincia del Ghowr. Il distretto si sviluppa su un territorio montuoso, al pari dell'intera provincia. Al censimento del 2012 la popolazione risult\u00f2 essere di 50.000 abitanti; il centro distrettuale \u00e8 Kwajaha."}
{"id": "2682973", "revid": "3115", "url": "https://it.wikipedia.org/wiki?curid=2682973", "title": "Fluido alla Boger", "text": "Un fluido alla Boger \u00e8 un materiale viscoelastico che ha viscosit\u00e0 costante (segue semplicemente la legge di Newton-Stokes).\nDurante la trattazione teorica del comportamento reologico di un fluido di Boger \u00e8 quindi possibile separare gli aspetti viscosi, che vengono trattati allo stesso modo che per un fluido newtoniano, dagli aspetti elastici, permettendo di attribuire eventuali instabilit\u00e0 del sistema alla sola elasticit\u00e0.\nLa modellazione dei fluidi di Boger \u00e8 stata svolta nel 1970 da David Boger, che ha ottenuto grazie a tale scoperta un premio di dollari.\nApplicazioni.\nLe propriet\u00e0 dei fluidi di Boger sono state impiegate nell'industria della produzione dell'alluminio, e in particolare dall'azienda americana Alcoa. Le correnti materiali che contengono sottoprodotti della produzione di alluminio possono essere movimentate come fluido di Boger nel sistema di tubazioni senza che si abbia il rischio di intasamento delle condotte, in quanto questo rischio viene ad essere scongiurato grazie alla semplicit\u00e0 di modellazione offerta da tali fluidi."}
{"id": "2682974", "revid": "1005847", "url": "https://it.wikipedia.org/wiki?curid=2682974", "title": "Lal Wa Sarjangal", "text": "Lal Wa Sarjangal \u00e8 un centro abitato dell'Afghanistan situato nella provincia del Ghowr; \u00e8 capoluogo dell'omonimo distretto. Si trova a quota 2.862 m s.l.m."}
{"id": "2682977", "revid": "729019", "url": "https://it.wikipedia.org/wiki?curid=2682977", "title": "Nicol\u00e1s Bossicovich", "text": "Biografia.\nCresciuto nel Gimnastica y Esgrima Rosario, nel quale milit\u00f2 per tutta la sua carriera di club, si laure\u00f2 in architettura.\nDisput\u00f2 due incontri in Nazionale argentina, nel 1995, nel corso del Panamericano di quell'anno, e fu convocato per la in Sudafrica, anche se non scese mai in campo durante la competizione.\nNel 1997 sub\u00ec una squalifica di 18 mesi a causa di alcuni incidenti in campo durante il derby contro lo Jockey Club Rosario.\nDivenuto allenatore allen\u00f2 dapprima la squadra di club in cui aveva militato, il Gimnasia y Esgrima Rosario, per poi passare, nel 2003, ad allenare la selezione dell'Uni\u00f3n de Rugby de Rosario che partecipa al Campeonato Argentino; nel 2005 si dimise dall'incarico per motivi professionali, salvo poi collaborare con lo staff tecnico nel 2008.\nDi professione Bossicovich \u00e8 dirigente aziendale, presso la compagnia di climatizzazione Bunker, nella quale svolge l'incarico di direttore commerciale."}
{"id": "2682979", "revid": "1005847", "url": "https://it.wikipedia.org/wiki?curid=2682979", "title": "Shinkot", "text": "Shinkot \u00e8 un centro abitato dell'Afghanistan situato nella provincia del Ghowr; \u00e8 capoluogo del distretto di Pasaband e si trova a quota 2.566 m s.l.m."}
{"id": "2682980", "revid": "3115", "url": "https://it.wikipedia.org/wiki?curid=2682980", "title": "I Terreni di Sanseverino", "text": "I Terreni di Sanseverino \u00e8 un vino DOC prodotto esclusivamente nel comune di San Severino Marche nella provincia di Macerata.\nCaratteristiche del prodotto.\nLa Denominazione di Origine Controllata \"I Terreni di Sanseverino\" \u00e8 riservata ai seguenti vini:\nProduzione.\nSono da ritenersi idonei ai fini dell'iscrizione all'albo della DOC \u201cI terreni di Sanseverino\u201d esclusivamente i vigneti posti esclusivamente nel territorio del comune di San Severino Marche, posti ad una quota inferiore ai 500 metri s.l.m. e solo in questo ambito pu\u00f2 avvenire la vinificazione e l'invecchiamento (obbligatorio).\nPer i nuovi impianti la densit\u00e0 dei ceppi non pu\u00f2 essere inferiore a:\n3.000 ceppi/ettaro.\nI sesti di impianto, le forme di allevamento ed i sistemi di potatura devono essere quelli generalmente usati nella zona e comunque atti a non modificare le caratteristiche delle uve e dei vini tenuto conto dell'evoluzione tecnico \u2013 agronomica.\nSono ammessi, per i nuovi impianti le forme di allevamento in parete anche con cordone permanente.\n\u00c8 vietata ogni pratica di forzatura.\n\u00c8 consentita l'irrigazione di soccorso.\nAbbinamenti consigliati.\nLe tipologie non passito sono indicate con primi piatti ricchi di sughi e secondi di carni rosse e bianche, cacciagione, preparate succulente, grasse e aromatiche il tipo moro indicato con carne di pecora e coniglio. Formaggi di media stagionatura e salumi tipici del luogo come il Ciabuscolo e quelli ottenuti con vernaccia nera sono adatti anche alla pasticceria secca"}
{"id": "2682985", "revid": "1874129", "url": "https://it.wikipedia.org/wiki?curid=2682985", "title": "Sacriston", "text": "Sacriston \u00e8 un paese della contea di Durham, in Inghilterra, situato a circa 5 kilometri a nord della citt\u00e0 di Durham.\nAnche se l'area risulta popolata dall'et\u00e0 del bronzo, i primi insediamenti conosciuti risalgono al XIII secolo con il nome Sacristan's Heugh. Secondo alcune vecchie mappe, la zona era conosciuta come \"Segerston Heugh\" e attualmente la gente del luogo la chiama \"Segga\". La fattoria e la casa padronale l\u00ec presenti erano un tempo residenza del Sacrestano, un monaco che aveva l'incarico di sacrestano nella Cattedrale di Durham. Il compito del sacrestano era provvedere a tutto ci\u00f2 che fosse necessario alla Cattedrale: pane e vino, vestiario ecc; era anche la persona responsabile delle riparazioni della Cattedrale. I fondi necessari a coprire le spese erano dati dalla fattoria sita proprio a Sacristan's Heugh, che fu demolita subito dopo la seconda guerra mondiale.\nStoria mineraria.\nLa miniera di carbone di Sacriston fu aperta nel 1838 e alla fine del '900 la cava dava lavoro a 600 persone, con una produzione media di 1.000 tonnellate di carbone al giorno.\nIl disastro del 1903.\nIl 16 novembre 1903, l'acqua inond\u00f2 il filone della miniera soprannominato \"Busty\", uccidendo due minatori: John Whittaker e Thomas McCormick. Subito dopo l'incidente, i soccorritori si imbatterono in un altro minatore ('Richardson') che fu trovato dentro il suo carrello dopo che era rimasto bloccato per oltre 90 ore: l'incredibile ritrovamento fece il giro del mondo.\nAnni dopo, i minatori trovarono lo scheletro di uno dei pony della cava che mor\u00ec durante l'incidente e un carrello pieno di carbone che ancora portava il nome dei due minatori trovati morti.\nL'incidente del 1940.\nIl 4 dicembre 1940, il crollo di una parete rocciosa caus\u00f2 5 vittime, i cui nomi ed et\u00e0 erano:\nDeclino.\nA causa dell'esaurimento dei filoni di carbone, nel 1975 venivano prodotte soltanto 1.500 tonnellate di carbone di buona qualit\u00e0. L'ultima produzione \u00e8 datata 15 novembre 1985: la chiusura della miniera arriv\u00f2 qualche settimana dopo, esattamente il 28 dicembre 1985.\nCome in molte altre zone minerarie, la chiusura della cava port\u00f2 un'elevata disoccupazione e i conseguenti problemi sociali. La citt\u00e0 precipit\u00f2 nelle classifiche relative alla qualit\u00e0 della vita e al benestare dei suoi abitanti.\nRimangono alcuni resti della miniera, anche se l'area in cui sorgeva la zona mineraria \u00e8 stata bonificata e trasformata in bosco.\nOggi.\nOltre 20 anni dopo la chiusura della miniera, nella cittadina \u00e8 rimasto un forte senso di appartenenza alla comunit\u00e0.\nNel villaggio sono ancora presenti ufficio postale, sede bancaria, diversi pub e club privati nonch\u00e9 altri negozi e supermarket ereditati dagli anni passati e solitamente assenti in un agglomerato urbano di ridotte dimensioni come Sacriston ai tempi attuali.\nSono inoltre presenti sia scuole elementari che superiori; \u00e8 presente anche un ospedale di recente costruzione che fu inaugurato da Bobby Robson nel 2008."}
{"id": "2682988", "revid": "38120", "url": "https://it.wikipedia.org/wiki?curid=2682988", "title": "Pinella Baldini", "text": ""}
{"id": "2682991", "revid": "287204", "url": "https://it.wikipedia.org/wiki?curid=2682991", "title": "Yazdanesimo", "text": "Lo yazdanesimo, o Culto degli Angeli, \u00e8 una religione pre-islamica nativa del popolo dei curdi. Il termine \u00e8 stato coniato dallo studioso curdo Mehrdad Izady per rappresentare quella che considera essere la religione originale dei curdi. Secondo Izady, lo yazdanesimo si articola in tre denominazioni: lo yazidismo, lo yarsanesimo, e l'alevismo. Queste tre tradizioni riassunte nello yazdanesimo sono principalmente praticate in comunit\u00e0 relativamente isolate, dal Khorasan in Iran nord-orientale, all'Iran nord-occidentale, passando per il nord dell'Iraq, per arrivare all'Anatolia.\nIl concetto di yazdanesimo ha fatto presa fra i nazionalisti curdi, ma \u00e8 contestato da altri studiosi di religioni iraniche. D'altra parte sono riconosciute le similarit\u00e0 che intercorrono tra yazidismo e yarsanesimo. Alcuni elementi possono essere fatti risalire a un'antica fede probabilmente dominante nell'Iran occidentale e alla religione mitraica prezoroastriana. Mehrdad Izady definisce lo yazdanesimo come un'antica religione hurrita, e dichiara che i Mitanni potrebbero avere introdotto alcune tradizioni vediche evidenti nello yazdanesimo.\nEtimologia.\nMehrdad Izady ricava il termine \"yazdanesimo\" dal concetto zoroastriano di esseri divini, \"yazd\u0101n\", spesso tradotto \"angeli\" o \"arcangeli\". Egli si riferisce allo yazdanesimo come se fosse il nome antico di tale religione, anche all'origine del nome \"yazidismo\", e ha pubblicato prove a sostegno delle sue tesi nel suo libro del 1992 intitolato \"Kurds: A Concise Handbook.\"\nUna delle poche fonti antiche che menziona i \"sip\u00e2s\u00ee\u00e2ni\", considerato sinonimo di \"yazidi\", \u00e8 il \"Dabest\u00e2n-e Mad\u00e2heb\", scritto fra il 1645 e il 1658.\nDottrina.\nNella teologia yazdana, un Dio assoluto e trascendente (\"H\u00e2k\" o \"Haq\") contiene l'intero universo. Egli lega insieme il cosmo con la sua stessa essenza e vi si manifesta come \"Heft Sirr\" (tradotto come \"Eptade\", \"Sette Misteri\" o \"Sette Angeli\"), sette esseri divini che supportano la vita universale e possono incarnarsi in persone, \"b\u00e2b\u00e2\" (letteralmente \"porte\", anche reso \"avatar\"). Queste sette emanazioni sono simili ai sette \"Anunnaki\" aspetti di \"Anu\" nell'antica teologia mesopotamica, e fra di essi \"Melek Taus\" (l'\"Angelo Pavone\" o \"Re Pavone\") \u00e8 l'equivalente del dio mesopotamico Dumuzi figlio di Enki. Melek Taus \u00e8 il dio principale nella teologia yazida. Della Eptade fa parte anche \"Shaykh Shams al-Din\", \"Antico Sole della Fede\", equivalente a Mitra.\nLe religioni yazdane sarebbero eredi della teologia mesopotamica con influenze zoroastriane, esprimendola nel lessico tipico del sufismo arabo e persiano.\nReincarnazione.\nLo yazdanesimo insegna la natura ciclica del mondo e la reincarnazione delle divinit\u00e0 e delle persone, tratto comune a tutte le religioni che lo costituiscono. L'anima di un uomo attraversa varie incarnazioni, in forma umana, animale o persino vegetale. Le religioni yazdane insegnano anche che vi sono sette cicli della vita universale, sei dei quali si sono gi\u00e0 svolti mentre il settimo \u00e8 ancora a venire. In ogni ciclo, sei persone reincarnate (una femmina, cinque maschi) annunceranno la nuova era e la presiederanno, mentre una settima persona sar\u00e0 la incarnazione dell'eterno, onnipresente e onnipotente Dio stesso.\nLa reincarnazione delle divinita pu\u00f2 avvenire in tre modalit\u00e0: per riflesso, per possessione, o per incorporazione o personificazione, che \u00e8 considerata la forma pi\u00f9 alta. Ges\u00f9, Ali, e le tre guide dei tre rami principali dello yazdanesimo sono tutte considerate personificazioni, ovvero divinit\u00e0 nate in forma umana. La dottrina della reincarnazione \u00e8 condivisa anche dai nusayri.\nSette esseri divini.\nPrincipale caratteristica della teologia dello yazdanesimo \u00e8 la credenza in sette divinit\u00e0 benevolenti che proteggono il mondo da altrettante entit\u00e0 maligne. Tale concezione esiste nella sua forma pi\u00f9 pura nello yarsanesimo e nello yazidismo, nella dottrina della Eptade, chiamata \"Yedi Ulu Ozan\" nell'alevismo.\nGli yazidi credono che il Dio supremo creatore del mondo, abbia posto il creato sotto la guida della Eptade, nella quale il dio pi\u00f9 importante \u00e8 Melek Taus. Egli, in qualit\u00e0 di dominatore di questo mondo, \u00e8 fonte sia del bene che del male, e questo carattere ambivalente \u00e8 messo in evidenza in miti in cui perde temporaneamente il favore di Dio. Sempre nella mitologia, le sue lacrime di rimorso spengono le fiamme della sua prigione infernale ed egli si riconcilia con Dio.\nMusulmani e cristiani identificano Melek Taus come Satana o Ibl\u012bs. Gli yazidi contestano tale identificazione con veemenza, dal momento che lo considerano guida della Eptade e non un angelo caduto. Secondo uno studioso:\nA causa della identificazione del loro dio come Satana o Iblis, gli yazidi, considerati \"adoratori del diavolo\", hanno subito nei secoli numerose persecuzioni. La persecuzione degli yazidi continua ad oggi entro i confini del moderno Iraq, sia sotto Saddam Hussein che sotto i rivoluzionari fondamentalisti sunniti. Nell'agosto 2014 gli yazidi sono stati attaccati dall'ISIS durante la sua campagna per \"purificare\" l'Iraq e le regioni limitrofe da influenza non islamiche.\nTesti sacri.\nOgni denominazione dello yazdanesimo ha le sue scritture che i fedeli considerano essere pi\u00f9 importanti rispetto a scritture anteriori o di altre religioni. Per esempio, lo yazidismo si basa sul Libro Nero (\"Ma\u1e63\u1e25af-i R\u00e4\u0161\") e sul Libro della Rivelazione (\"Kit\u00eaba Cilwe\").\nDenominazioni.\nYarsanesimo.\nDal punto di vista degli yarsani (talvolta chiamati \"Ahl-e Haqq\" o \"yaresani\"), l'universo \u00e8 composto da due dimensioni diverse ma legate: l'interno (\"batin\") e l'esterno (\"zahir\"), entrambi con il proprio ordine e le proprie regole. Nonostante gli umani percepiscano solo il mondo esterno, le loro vite sono governate dalle regole del mondo interno. Tra gli altri pilastri dello yarsanesimo vi \u00e8 la credenza secondo cui l'essenza di Dio ha successive manifestazioni in forma umana (\"mazhariyyat\", derivato da \"zahir\") e la credenza nella trasmigrazione delle anime (\"dunaduni\" in curdo). Come gli yazidi, anche gli yarsani sono stati oggetti di persecuzioni e massacri nel corso della storia.\nIl termine \"Haqq\" (in \"Ahl-e Haqq\") \u00e8 spesso confuso col termine arabo per \"verit\u00e0\". Esso \u00e8 invece, come spiegato da Nur Ali Elahi (m. 1974), \"distinto dall'arabo... dovrebbe essere scritto \"H\u00e2q\" (\"H\u00e2q-i w\u00e2qi\") invece che \"Haqq\" e compreso come diverso in significato, connotazione ed essenza\".\nYazidismo.\nGli yazidi, che hanno molto in comune coi seguaci dello yazdanesimo, credono che il mondo creato da Dio fosse inizialmente una \"perla\". \u00c8 rimasto in questo stato, piccolo e protetto, per qualche tempo (spesso stabilito nel numero sacro di quaranta o quarantamila anni) prima di essere ricostituito nello stato attuale. Alla creazione del mondo, Dio convoc\u00f2 l'Eptade e confer\u00ec loro il governo sulla creazione. Oltre a Melek Taus, l'Eptade include Sheikh \u2018Ad\u012b ibn Mus\u0101fir al-Umaw\u012b (\u015e\u00eax Ad\u00ee), il suo compagno \u015e\u00eax Hasan, e un gruppo noto come i \"Quattro Misteri\": Shamsadin, Fakhradin, Sajadin e Naserdin.\nFedeli e diffusione.\nNe \"La guida dei perplessi\", Maimonide si riferisce ai fedeli di queste religioni come sabei di Harran (di Carrhae).\nI sabei sono menzionati anche nel Corano e negli scritti bah\u00e1'\u00ed.\nLe tre denominazioni dello yazdanesimo sono diffuse entro i seguenti confini geografici:\nCurdi Goran e Zaza.\nNumerose comunit\u00e0 di yarsani si trovano anche in alcune regioni dell'Azerbaigian persiano. La citt\u00e0 di Ilkhechi (\u0130lx\u0131\u00e7\u0131), che si trova 87\u00a0km sud ovest di Tabriz, \u00e8 quasi interamente popolata da yarsani. Per ragioni politiche, tra cui il desiderio di creare un'identit\u00e0 distinta per queste comunit\u00e0, gli yarsani non sono mai stati definiti parte dei curdi Goran sino agli inizi del XX secolo. Venivano definiti semplicemente \"yarsani\" oppure \"ali-illahiti\".\nGruppi con credenze simili esistono anche nel Kurdistan iraniano e altrove, sia tra i curdi Zaza che tra i Goran, entrambi parlanti il ramo hawrami della lingua curda nord-occidentale. Essi sono considerati aderenti a un \"alauismo curdo\" simile alle religioni dei drusi o degli yazidi.\nAccoglienza della teoria in ambito accademico.\nIzady ritiene che lo \"yazdanesimo\" sia un sistema di credenze che precede l'islam di millenni, e che sia pi\u00f9 \"ariano\" che \"semitico\". Molti curdi si dichiarano musulmani, nonostante siano stati classificati da Izady come yazdani. Izady non asserisce che i curdi musulmani siano yazdani, ma ritiene che i curdi yazdani non siano musulmani, e che si identifichino come tali solo per evitare persecuzioni e discriminazioni.\nMohammad Mokri, noto storico curdo, condivide la tesi secondo cui gli yazdani non siano musulmani. Egli ritiene che questa religione sia \"meno islamica della fede bah\u00e1'\u00ed\", che nasce dal b\u00e1bismo come \"una nuova religione non-islamica\".\nCritiche.\nL'idea che esista uno \"yazdanesimo\" come religione distinta \u00e8 stata contestata da diversi studiosi. Richard Foltz considera lo yazdanesimo come \"religione inventata\" da Izady, che secondo Foltz \"deve molto di pi\u00f9 al nazionalismo curdo contemporaneo che a una reale storia religiosa\".\nL'antropologo iraniano Ziba Mir-Hosseini afferma che:"}
{"id": "2682992", "revid": "21880", "url": "https://it.wikipedia.org/wiki?curid=2682992", "title": "Parco Nazionale dei Picos de Europa", "text": ""}
{"id": "2682994", "revid": "21880", "url": "https://it.wikipedia.org/wiki?curid=2682994", "title": "Parco Nazionale delle Isole Atlantiche della Galizia", "text": ""}
{"id": "2683000", "revid": "21880", "url": "https://it.wikipedia.org/wiki?curid=2683000", "title": "Parco Naturale di Oyambre", "text": ""}
{"id": "2683002", "revid": "1123217", "url": "https://it.wikipedia.org/wiki?curid=2683002", "title": "Xia Bu Jiang", "text": "Xia Bu Jiang \u00e8 il nome completo di Bu Jiang (, trascritto anche \"Jiang\" o \"Jiang Cheng\"), undicesimo sovrano della dinastia Xia\n\u00c8 figlio di Xie, padre di Kong Jia e fratello maggiore di Jiong.\nSecondo gli annali di bamb\u00f9, Bu Jiang \u00e8 stato al trono per 19 anni. Nel sesto anno del suo regno mand\u00f2 una spedizione punitiva contro Jiu Yuan."}
{"id": "2683004", "revid": "599013", "url": "https://it.wikipedia.org/wiki?curid=2683004", "title": "Molopo", "text": ""}
{"id": "2683005", "revid": "21880", "url": "https://it.wikipedia.org/wiki?curid=2683005", "title": "Parque Natural del Montseny", "text": ""}
{"id": "2683007", "revid": "21880", "url": "https://it.wikipedia.org/wiki?curid=2683007", "title": "Parco Naturale delle Sequoie del Monte Cabez\u00f3n", "text": ""}
{"id": "2683009", "revid": "86090586", "url": "https://it.wikipedia.org/wiki?curid=2683009", "title": "Haqq", "text": "Haqq \u00e8 un termine di origine araba, e nell'Islam \u00e8 considerato uno dei novantanove nomi di Dio nel Corano. In lingua originale la parola ha il significato di \"verit\u00e0\", ma pu\u00f2 essere interpretato anche come \"giustizia\" o \"diritto\".\n\u00c8 il nome pi\u00f9 utilizzato dagli aleviti per indicare la realt\u00e0 ultima o Dio (com'\u00e8 usanza anche tra i sufi). Data la natura pi\u00f9 panteistica che monoteistica dell'Alevismo, il termine sta ad indicare, pi\u00f9 che un ente trascendente e personale, un principio che contemporaneamente costituisce e infonde vita a tutte le cose che esistono. A influenzare la concezione alevita della Divinit\u00e0 hanno contribuito anche influssi umanistici e universalistici, alimentati dalla cultura della Turchia moderna. Per questo motivo, mentre le vecchie generazioni alevite tendono a considerare la religione come una credenza di fede, le nuove generazioni tendono ad un ideale pi\u00f9 filosofico.\nIl termine \u00e8 sostanzialmente associabile a quello di Assoluto, e pu\u00f2 essere considerato in rapporto con il termine \"halq\", cio\u00e8 il mondo creato. L'uno \u00e8 forma dell'altro, un po' come paragonare il mondo al \"ghiaccio\" e l'assoluto all\"'acqua\". L'acqua solidificata \u00e8 definibile come \"ghiaccio\", ma il suo vero nome \u00e8 sempre \"acqua\". "}
{"id": "2683013", "revid": "1305772", "url": "https://it.wikipedia.org/wiki?curid=2683013", "title": "A67", "text": ""}
{"id": "2683022", "revid": "287204", "url": "https://it.wikipedia.org/wiki?curid=2683022", "title": "Jens Weissflog", "text": ""}
{"id": "2683029", "revid": "2200822", "url": "https://it.wikipedia.org/wiki?curid=2683029", "title": "Simonetta Cerrini", "text": "Biografia.\nLaureata all'Universit\u00e0 Cattolica di Milano, con una tesi diretta da Giuseppe Billanovich, e nel 1998 ha sostenuto la sua Tesi di dottorato all'Universit\u00e0 Paris IV - Sorbonne sulla spiritualit\u00e0 e sulle origini dell'Ordine del Tempio (\"Une exp\u00e9rience neuve au sein de la spiritualit\u00e9 m\u00e9di\u00e9vale: l'ordre du Temple 1120-1314. \u00c9tude et \u00e9dition des r\u00e8gles latine et fran\u00e7aise\").\nLa tesi comprende l'edizione critica della loro Regola, in latino medievale e in francese antico, condotta sulla base di tutti i manoscritti sopravvissuti, fra cui il manoscritto di Praga, da lei scoperto nel 1994. Ha fatto ricerche particolari sul rapporto tra San Bernardo di Chiaravalle e i Templari.\nHa insegnato in varie universit\u00e0 francesi (a Nizza, Cergy-Pontoise, Boulogne-sur-Mer) e alla Scuola Post-Dottorale della Pontificia Universit\u00e0 Antonianum di Roma. \u00c8 stata consulente scientifica del dramma storico \"I Templari, ultimo atto\", scritto dal drammaturgo Gian Piero Alloisio. Secondo lo studioso Franco Cardini i suoi studi hanno contribuito a dare pi\u00f9 rigore scientifico alla conoscenza della storia dei Templari\n\u00c8 socia fondatrice dell'Ass. Teatro Italiano del Disagio (A.T.I.D.) diretta da Gian Piero Alloisio.\nNel 2021 ad Alessandria, con Gian Piero Alloisio, ha ideato e diretto il \"Festival internazionale dei Templari\".\nDivulgazione scientifica.\nHa curato la consulenza storica per il dramma storico \"I Templari, ultimo atto\" di Gian Piero Alloisio.\nA novembre 2019 \u00e8 stata pubblicata un\u2019intervista di Julien Th\u00e9ry ad Alain Demurger e a Simonetta Cerrini per il programma La Grande H di Julien Th\u00e9ry su Le M\u00e9dia (YouTube \"Les Templiers de la Croisade au Proc\u00e8s d\u2019\u00c9tat\" ).\n\u00c8 coautrice e consulente storica per il documentario in tre episodi sui Templari prodotto da RMC Production (Thibaut Martin) e diretto da Guilain Depardieu (2020), il cui primo episodio \u00e8 stato trasmesso a giugno 2020 da RMC D\u00e9couverte .\nNel 2021 ha ideato e diretto, con Gian Piero Alloisio, il \"Festival internazionale dei Templari\"."}
{"id": "2683036", "revid": "1123217", "url": "https://it.wikipedia.org/wiki?curid=2683036", "title": "Xia Jiong", "text": "Xia Jiong \u00e8 il nome completo di Jiong (, trascritto anche \"Qiao\" o \"Gao Yang\"), dodicesimo sovrano della dinastia Xia\nFu figlio di Xie e padre di Jin, nonch\u00e9 fratello minore di Bu Jiang, suo predecessore.\nAl riguardo, le cronache degli imperatori riportano: \"l'imperatore Ju, prima detto Yu, o anche Gao Yang, \u00e8 stato al trono per 21 anni."}
{"id": "2683038", "revid": "63756", "url": "https://it.wikipedia.org/wiki?curid=2683038", "title": "Michele Monina", "text": "Biografia.\nNato ad Ancona nel 1969 ha pubblicato opere differenti, variando dalla letteratura italiana-testi allo sport, passando per la musica e la cultura popolare. Ha lavorato per i principali editori italiani, scritto per la televisione, la radio, il teatro, e collaborato come critico musicale e reporter per le principali riviste di settore italiane; vive e lavora a Milano.\nHa collaborato con molti artisti del panorama italiano musicale e sportivo quali Cristina Don\u00e0, Caparezza, Mondo Marcio, Malika Ayane, Francesco Renga, L'Aura, Fiamma Fumana, Jessica Lombardi, \"Miss Simpatia\", ed ha inoltre ideato e scritto il programma \"Stasera niente MTV\", di cui \u00e8 stato anche capo progetto, condotto da Ambra Angiolini.\nHa co-prodotto il doppio album \"Prima che sia troppo tardi\", edito dall'etichetta Setticlavio, che vedeva alternarsi al microfono sotto il brand Cantacomici comici di area \"Zelig\" e \"Colorado\", a partire dal curatore Marco Carena, passando per Mancio &amp; Stigma, per i quali ha co-firmato il brano \"Ti Lovviamo\", Alberto Patrucco, Gian Gilberto Monti, Beppe Braida, I Mammuth, Rita Pelusio e altri.\nHa anche ideato e realizzato, con una cinquantina di cantautrici italiane, il progetto \"Anatomia femminile\", uscito come album/libro nel 2011 e di prossima ripubblicazione in versione ampliata. All'interno del progetto ha firmato alcuni brani, a partire da \"Quello che gli occhi\", co-firmata da Jos\u00e8 Orlando Luciano e da Andrea Mir\u00f2, che lo interpreta.\nHa scritto la piece teatrale \"Chi \u00e8 Wolfgang?\", interpretato da Mauro Ermanno Giovanardi, leader dei La Crus e portata in scena da Musicamorfosi, e I piedi nudi di Amanda Palmer, i capelli rossi di Elizabeth Siddal.\n\u00c8 conosciuto al pubblico soprattutto per aver scritto le biografie di Valentino Rossi, Vasco Rossi, Laura Pausini, Lucio Dalla, Caparezza, e Fabri Fibra.\nNel 1998 pubblica la sua prima opera letteraria: \"Furibonde giornate senza atti d'amore\". Seguono nel 1999 \"Questa volta il fuoco\" per \"DeriveApprodi\", ristampata nel 2002 per \"Pequod\", e \"Aironfric\", nel 2000 \"Anime a losanghe\".\nDopo aver pubblicato nel 2003 il libro intervista a Vasco Rossi \"Vasco, per sempre scomodo\", dal 2004 inizia a pubblicare opere biografiche di artisti famosi. La prima \u00e8 \"Vasco Chi?\", su Vasco Rossi, seguita da \"Costantino e l'impero\", biografia non autorizzata su Costantino Vitagliano, scritta a quattro mani con Giuseppe Genna, seguiranno nel 2006 \"Vale va veloce. Vita di un Campione\", \"Mondo Marcio\", co-firmata col rapper milanese, un nuovo libro su Vasco Rossi, \"Vasco. La biografia\", a cui segue una nuova ristampa nel 2008.\nOltre a questi, Monina pubblica altri libri sempre in ambito saggistico legati alla cultura popolare. Nel 2003 esce \"God less America - Da New York a San Francisco sulle orme del Boss\", con un DVD di \"Cristina Don\u00e0\", nel 2007 pubblica \"GeneRAPzione. Viaggio nell'hip hop, da Celentano a Fabri Fibra\", opera a cui viene associato anche un DVD, nel 2008 \u00e8 la volta di \"Saghe Mentali\", cofirmarto con \"Caparezza\", di \"C'\u00e8 tutto un mondo intorno - Guida poco ragionata e molto autoreferenziale alla musica leggera italiana\", ed infine un libro pubblicato a seguito di importanti e gravi fatti avvenuti in Italia negli ambienti delle tifoserie sportive di calcio: \"Ultimo stadio. In viaggio tra i tifosi d'Italia\".\nNel 2009 \u00e8 la volta di: \"Vale va ancora veloce\", nuovo libro su Valentino Rossi, uscito a seguito della vittoria dello stesso dell'ultimo \"Mogogp\", poi ancora un'opera sul cantante Vasco Rossi, \"Il Vasco che vorrei: vita e canzoni di un ribelle\", ed infine \"Esta vez el fuego\", traduzione spagnola di \"Questa volta il fuoco\".\nUltime fatiche dell'autore uscite sono: \"Lo Zen e l'arte della manutenzione della Vespa Primavera 125 e altre storie freak\", ed una nuova biografia sulla cantante Laura Pausini, \"Laura Pausini. Una storia che vale\".\nNel 2010 ha pubblicato \"Tangenziali\" scritto con Gianni Biondillo. Si tratta di un libro ispirato alla psicogeografia e a London Orbital di Iain Sinclair, con i due scrittori che percorrono a piedi le tangenziali che circondano Milano. A questo libro si \u00e8 ispirato il regista Gianfranco Rosi per il suo documentario Sacro GRA, vincitore del Leone d'Oro alla 70\u00aa Mostra Internazionale d'Arte Cinematografica di Venezia. Sempre nel 2010 escono \"Stipe Generation- Una biografia accelerata di Michael Stipe\" Galaad Edizioni, \"Lady Gaga. La vita, le canzoni e i sogni di una bad girl\", prima biografia al mondo dedicata alla cantante statunitense, tradotto anche in Portogallo e Brasile col titolo di \"Lady Gaga, a vida, as cancones e os sonhos de uma bad girl\", edito da Arcadia, \"Me &amp; Bobby Fischer\" L'Orecchio di Van Gogh presentato il 25 agosto a Senigallia ed ultimo in uscita in data 9 settembre \"Milanabad\", un ritorno al romanzo ambientato a Milano e nella scena dell'Hip Hop italiano. Uno spaccato narrativo dei giovani che \"vivono\" questa musica: i loro problemi, il loro gergo, la \"loro\" citt\u00e0.\nIl 2012 comincia con tre libri, usciti nel giro di una settimana. Si tratta del minisaggio 10 Modi per diventare un Mito- e fare un sacco di soldi, edito da Laurana, Londra on the river, sorta di reportage su due ruote edito da Ediciclo e il memoir Una notte lunga abbastanza, edito da Terre di mezzo. Per festeggiare l'uscita di quest'ultimo, quarantesimo libro pubblicato a suo nome, il 4 aprile presso il Teatro Civico di Vercelli si esibisce con un parterre di amici, da Ambra Angiolini a Francesco Renga, passando per L'Aura, Andrea Mir\u00f2, Alberto Fortis e Marco Ferradini, in un reading concerto destinato ad avere seguito. Sempre nel 2012, con Laurana Editore, d\u00e0 vita al progetto Europe, dodici guide di dodici citt\u00e0 europee uscite con cadenza mensile nel periodo da maggio 2012 a maggio 2013, vero e proprio Grand Tour de Force senza precedenti. Nel mentre pubblica le biografie di Caparezza, Capa-ch\u00ec, primo libro uscito per Beats4U, la divisione libraria di Universal.\nNel 2013 ancora biografie, da Jovanotti a Garbo, che gli regala il cd Preistoria, uscito con il suo libro, e Roberto Saviano. In mezzo un saggio sul Movimento 5 Stelle, uscito a una settimana dalle elezioni politiche, due saggi su Papa Benedetto XVI e Papa Francesco, usciti a ridosso dalle dimissioni del primo e dall'elezione al Soglio Pontificio dell'altro, e un memoir dedicato alla sua terra natale, le Marche. A chiudere l'anno una biografia sul Blasco.\nPubblica il 15 novembre \"Vasco. La biografia definitiva\" di Michele Monina, al suo quinto titolo sull'artista emiliano, e considerato il suo biografo ufficiale. Il volume \u00e8 dedicato al giovane cofondatore dell`associazione culturale Il Sileno Battista Liserre per i suoi impegni culturali.\nIl 2014 si apre con la pubblicazione della prima biografia al mondo dedicata a Miley Cyrus, edita da Imprimatur.\nOltre che uno scrittore, Monina \u00e8 anche traduttore di testi e opere pubblicate in Italia degli autori Chuck Palahniuk, Nick Cave, Lou Reed, Howard Souness, Nick Hornby, Don De Brendt, Richard Paul Russo ed Eminem.\nHa inoltre collaborato come critico musicale per \"Tutto Musica\", \"Rolling Stone\", \"Rockstar\", e come reporter per GenteViaggi\", \"V&amp;S\", \"GQ\", \"Marie Claire\".\" Ha scritto per \"Avvenire, Corriere Adriatico e Il Messaggero\", per il quale ha tenuto la rubrica \"Cantami o Diva\", nella quale ha seguito Malika Ayane, dai suoi primi passi artistici fino all'esplosione durante il Festival di Sanremo del 2009. Al fianco della cantante ha tenuto un fortunato recital nella sua Ancona, il 4 aprile dello stesso anno, all'interno del festival Controcanto, che vedeva in cartellone artisti come David Byrne, Antony and the Johnsons e Mauro Pagani.\nDal 2009, quando l'editore spagnolo Editorial Periferica ha pubblicato la traduzione del romanzo Questa volta il fuoco, Esta vez el fuego, \u00e8 diventato editorialista per la politica italiana del quotidiano El Pa\u00eds.\nHa collaborato al sito www.cheforte.it dove tiene il blog \"Sei forte pap\u00e0. Il blog di Michele Monina\" e ha tenuto rubriche per l'ormai scomparso sito www.popon.it.\n\u00c8 uno dei protagonisti del video di Angelo di Francesco Renga, vincitore del Festival di Sanremo del 2005.\nDa settembre 2011 a settembre 2012 presso Radio Inblu \u00e8 stato speaker e autore del programma Ritratto d'artista, biografie in FM; ha collaborato con l'edizione online del Fatto Quotidiano e Linkiesta.\nDa febbraio 2019 \u00e8 uno dei principali redattori di OM Optimagazine (giornale on line di Optima Italia).\nAppassionato di calcio inglese, \u00e8 un grandissimo tifoso del West Ham."}
{"id": "2683040", "revid": "28287780", "url": "https://it.wikipedia.org/wiki?curid=2683040", "title": "Maria SS. delle Grazie", "text": ""}
{"id": "2683047", "revid": "767487", "url": "https://it.wikipedia.org/wiki?curid=2683047", "title": "Barrington Levy", "text": ""}
{"id": "2683048", "revid": "1543377", "url": "https://it.wikipedia.org/wiki?curid=2683048", "title": "Capadocia", "text": "Capadocia \u00e8 una serie messicana drammatica di HBO Latin America. La prima stagione \u00e8 andata in onda nel 2008, la seconda nel 2010, e la terza stagione nel 2012.\nSinossi.\nCronache della vita di un gruppo di donne detenute in un carcere sperimentale di Citt\u00e0 del Messico."}
{"id": "2683049", "revid": "1873017", "url": "https://it.wikipedia.org/wiki?curid=2683049", "title": "Federazione Italiana Karate", "text": "La Federazione Italiana Karate, nota anche con l'acronimo FIK, \u00e8 una associazione non affiliata al C.O.N.I..\nNasce il 24 maggio 2008 a Roma, su iniziativa di un gruppo di maestri e dirigenti di karate,a differenza di altre federazioni multidisiplinari quali la FIJLKAM e la FIKTA pratica solo la disciplina del karate.\nFa parte dell'International Karate Union, IKU, in federazione internazionale rappresenta l'Italia.\nManifestazioni ed eventi.\nLa Federazione Italiana Karate organizza eventi di Karate a livello nazionale ed internazionale, tra i pi\u00f9 rilevanti ci sono:"}
{"id": "2683052", "revid": "1123217", "url": "https://it.wikipedia.org/wiki?curid=2683052", "title": "Xia Jin", "text": "Xia Jin \u00e8 il nome completo di Jin (, trascritto anche \"Yin Jia\", \"Guang\", \"Xu\" o \"Dong Jiang\"), tredicesimo sovrano dell'antica dinastia Xia\nEra figlio di imperatore Xia Jiong. Le cronache degli imperatori riportano che rimase sul trono per 20 anni.\nStando a quanto riportato dagli annali di bamb\u00f9, quando fu imperatore apparvero inaspettatamente in cielo dieci Soli; anche le cronache esterne di Tong Jian affermano: \"dieci soli apparvero simultaneamente, lo stesso anno [l'imperatore] spir\u00f2\".\nJin non ebbe figli, cos\u00ec divenne imperatore suo cugino (dal lato paterno) Kong Jia."}
{"id": "2683055", "revid": "287204", "url": "https://it.wikipedia.org/wiki?curid=2683055", "title": "Brighton Bears", "text": "I Brighton Bears furono una societ\u00e0 cestistica britannica di Brighton, in Inghilterra.\nFondati nel 1974, si sciolsero nel 2006, sostituiti, in ambito cittadino, dai Brighton Cougars.\nDisputavano gli incontri interni al Brighton Centre, che ha una capacit\u00e0 di 3.600 spettatori."}
{"id": "2683060", "revid": "109143142", "url": "https://it.wikipedia.org/wiki?curid=2683060", "title": "Misleydis Compa\u00f1y", "text": "Palmar\u00e8s.\nIn carriera ha conseguito i seguenti risultati:"}
{"id": "2683064", "revid": "4711", "url": "https://it.wikipedia.org/wiki?curid=2683064", "title": "Worthing Bears", "text": ""}
{"id": "2683066", "revid": "1318658", "url": "https://it.wikipedia.org/wiki?curid=2683066", "title": "Glycine max", "text": "La soia o soja (Glycine max () \u00e8 una pianta erbacea della famiglia delle Leguminose, oggi delle Fabaceae, dopo la suddivisione in tre famiglie nuove, che approssimativamente corrispondono alle vecchie sottofamiglie in cui era divisa la famiglia delle Leguminose. \u00c8 originaria dell'Asia orientale ed \u00e8 coltivata per scopi alimentari. Allo stato spontaneo esiste una specie affine, \"Glycine soja\", la soia selvatica.\nEtimologia.\nLa parola \"soia\" deriva dal giapponese \u91a4\u6cb9 \"sh\u014dyu\", che significa \"salsa di soia\" e che a sua volta deriva dal cinese \u9171\u6cb9 \"ji\u00e0ngy\u00f3u\".\nDescrizione.\nLa soia \u00e8 una pianta annuale, con una crescita che va da prostr\u00e0ta (con altezza massima di 20\u00a0centimetri) a eretta (altezza 2\u00a0metri). \u00c8 tipica la peluria brunastra che ricopre molte parti della pianta (legume, fusti, foglie).\nLe foglie sono trifogliate, con singole foglioline piuttosto grandi (lunghe 6\u201315\u00a0cm e larghe 2\u20137\u00a0cm).\nI frutti sono legumi corti (3\u20138\u00a0cm) e contengono pochi semi (di solito da 2 a 4) di diametro 5\u201311\u00a0mm.\nLe radici, analogamente ad altre leguminose, ospitano un batterio simbionte, \"Bradyrhizobium japonicum\" che opera la fissazione dell'azoto atmosferico.\nDistribuzione e storia.\nLa soia selvatica (\"Glycine soja\") cresce in un vasto areale che si estende in Estremo Oriente.\nLa soia vera e propria (\"Glycine max\") non esiste allo stato spontaneo, ma si ritiene che sia derivata da \"Glycine soja\" (per altri per\u00f2 da \"Glycine ussuriensis\"). La sua coltivazione fu iniziata in Cina almeno 5000 anni fa.\nIn Europa la soia arriv\u00f2 inizialmente come oggetto di studio nei giardini botanici (1737 in Olanda, 1739 in Francia ecc.) e solo nell'Ottocento se ne inizi\u00f2 la coltivazione. In America la soia \u00e8 nominata gi\u00e0 da Benjamin Franklin nel 1775, ma la sua coltivazione \u00e8 iniziata in modo significativo solo ai primi del Novecento.\nOggi la soia \u00e8 coltivata in tutto il mondo. I primi cinque produttori sono, nell'ordine, Stati Uniti, Brasile, Argentina, Cina e India. Va peraltro notato che la produzione nei paesi extra-asiatici \u00e8 destinata in gran parte all'alimentazione degli animali e all'esportazione, mentre la soia rimane un componente marginale nella dieta delle popolazioni locali.\nForma transgenica.\nOltre alla forma di origine naturale (ormai in percentuale minoritaria), esiste oggi anche la soia geneticamente modificata (OGM), la quale costituisce ormai dal 40 al 100% del totale, prevalentemente nell'alimentazione animale e da questa si trasferisce quindi direttamente nell'alimentazione umana.\nGi\u00e0 nel 1995 la Monsanto Company ha introdotto i semi di soia Roundup Ready, modificati per essere pi\u00f9 resistenti agli erbicidi. La modifica consiste nell'inserimento di un gene proveniente dal batterio \"Agrobacterium\" e rende la pianta insensibile al glifosato, sostanza erbicida particolarmente efficace e dal costo particolarmente contenuto, che pu\u00f2 cos\u00ec essere proficuamente impiegata nel diserbo chimico delle coltivazioni.\nLa forma OGM si \u00e8 diffusa notevolmente, tanto che negli Stati Uniti \u00e8 divenuta largamente maggioritaria, perch\u00e9 in tale regione la diffusa pratica di monocoltura (o ridotta rotazione) e le grandi superfici coltivate ne rendono particolarmente competitiva la coltivazione rispetto alle variet\u00e0 non-OGM, per le quali gli interventi di diserbo meccanizzato divengono particolarmente onerosi. Le coltivazioni di soia OGM infatti vengono diserbate proprio tramite lo spargimento di glifosate da velivolo, limitando al minimo l'uso di trattori e macchine operatrici al suolo; inoltre la possibilit\u00e0 di ricorrere all'efficace diserbo chimico rende meno importanti le lavorazioni del suolo prima della semina, rafforzando la tendenza a seminare direttamente su suolo non lavorato (semina diretta), con ulteriori grandi risparmi.\nColtivazione.\nLa soia pu\u00f2 essere coltivata in tutti i climi temperati e subtropicali. I risultati migliori si ottengono dove l'estate \u00e8 calda, ma non troppo, con temperature medie comprese tra i 20\u00a0\u00b0C e i 30\u00a0\u00b0C. Temperature medie tra 30\u00a0\u00b0C e 40\u00a0\u00b0C sono comunque ben tollerate.\nIn Italia.\nIn Italia per anni la soia, usata prevalentemente come olio, era esclusivamente di importazione.\nNegli anni ottanta Raul Gardini, manager della Ferruzzi, una delle maggiori aziende di trading di prodotti agro-alimentari, organizz\u00f2 massicce importazioni di soia dalle aziende collegate al suo gruppo poste in Argentina. Successivamente la legislazione italiana fu estremamente larga di sovvenzioni per gli agricoltori che producessero soia. Si verific\u00f2 il cosiddetto \"miracolo soia\". Alcune aziende specializzate stipularono \"contratti di lavorazione\" con gli agricoltori impegnandosi a ritirare a prezzi convenuti il raccolto. Come per operazioni analoghe, furono molti i sospetti che l'operazione di distribuzione dei sussidi non fosse trasparente. Le cifre in gioco furono imponenti.\nUsi.\nLa soia trova applicazione in tre modi principali:\nLa soia nell'alimentazione umana.\nLa soia nell'alimentazione umana costituisce una fonte proteica non animale, che pu\u00f2 essere utilizzata sotto molte forme:\nLa soia nell'alimentazione animale.\nL'uso nei mangimi per animali da allevamento ha assunto particolare importanza negli ultimi decenni in tutte le specie allevate, tanto per poligastrici come i bovini, quanto, soprattutto, per i monogastrici, (volatili, suini, specie ittiche, etc.), per l'alto valore biologico della proteina, ricca di tutti gli aminoacidi essenziali, tranne la metionina, per altro facilmente addizionabile con gli integratori disponibili in commercio.\nLa sua presenza nei mangimi \u00e8 molto variabile seconda della specie animale cui sono destinati e della tipologia del mangime stesso; in larga approssimazione, dal 10 all'80% nei cosiddetti nuclei, usati in quantit\u00e0 di circa un kg capo/giorno nei bovini all'ingrasso.\nLa triturazione dei semi, specialmente per la produzione di olio, ha come sottoprodotto (nel caso di spremitura meccanica) i pannelli di soia, con un tenore di proteine grezze dell'ordine del 40 - 44%. Trova un interesse evidente nell'alimentazione delle vacche da latte e dei bovini da carne in particolare di quegli animali nutriti a partire dall'insilato di mais, le cui proteine sono in quantit\u00e0 inferiore ai fabbisogni e di limitato valore biologico.\nI pannelli comunque devono essere \"tostati\" prima del consumo per inattivare termicamente fattori antinutrizionali presenti nei semi.\nIn Francia il 70% dei pannelli commestibili \u00e8 costituito da pannelli di soia.\nDerivati dai pannelli le proteine \"testurizzate\" di soia sono largamente utilizzati come alimenti di piscicoltura e per gli animali di compagnia.\nLa soia \u00e8 uno dei prodotti alimentari pi\u00f9 coltivati nel mondo e la sua produzione mondiale si attesta attualmente a poco pi\u00f9 di 200 milioni di t.\nL'uso come fertilizzante dei terreni.\nL'uso come fertilizzante naturale, in particolare con la tecnica della rotazione delle colture, \u00e8 documentato fin dall'antichit\u00e0. \u00c8 un uso che trova paralleli con altre leguminose, per esempio in Italia con l'erba medica, i cui residui colturali, in particolare quelli ipogei, lasciano nel terreno sostanza organica ricca di azoto.\nEsistono usi secondari della soia, oltre ai tre principali. Per esempio, la soia \u00e8 stata usata, in misura limitata, come fibra tessile.\nProblemi in discussione.\nL'uso della soia OGM ha sollevato un vivace dibattito, sia per gli effetti economici (positivi per la maggior produttivit\u00e0, negativi per la dipendenza da un brevetto), sia per gli effetti ambientali e sanitari (ben tollerati o irrilevanti secondo i sostenitori, incerti o pesantemente negativi secondo gli oppositori).\nAnche l'utilizzo della soia, naturale o OGM, \u00e8 stata oggetto di discussioni. Alcuni criticano il fatto che la soia sia usata pi\u00f9 per l'alimentazione animale che per l'alimentazione umana diretta, prediletta dai vegetariani.\nProblemi medici.\nInfine, \u00e8 aperto il dibattito sulle propriet\u00e0 alimentari della soia. I fautori notano che, essendo ricca di proteine, \u00e8 un ottimo sostituto della carne. Gli oppositori attribuiscono effetti negativi a diverse sostanze contenute, che avrebbero effetti antinutritivi (fitoestrogeni, allergeni ecc.), specialmente riguardo al danneggiamento delle proteine prese da altre fonti o del ferro e altri minerali.\nInoltre, nella soia sono contenute una serie di proteine con elevato potere allergizzante (epitopi), quali:(Gly m 1; rGly 3; Gly m 4; Bet v 1; Bet v 2; Bet v 3; Bet v 4; Bet v 5; Bet v 6; m Gly Bd 28k-30k; Glycinin; Inibitore della tripsina; Beta-Conglycinin) queste possono essere causa di allergie alimentari anche gravi specie nella prima infanzia.\nMercato della soia.\nIL \"Soybean\" \u00e8 il contratto futures con cui si scambia la soia sui mercati finanziari.\nFattori.\nIl prezzo della soia \u00e8 influenzato dai seguenti fattori:\nCollegamenti esterni.\nInformazioni generali e siti che sostengono l'uso della soia:"}
{"id": "2683068", "revid": "109143658", "url": "https://it.wikipedia.org/wiki?curid=2683068", "title": "Mailyn Gonz\u00e1lez", "text": "Palmar\u00e8s.\nIn carriera ha conseguito i seguenti risultati:"}
{"id": "2683070", "revid": "1833487", "url": "https://it.wikipedia.org/wiki?curid=2683070", "title": "Xia Kong Jia", "text": " Xia Kong Jia \u00e8 il nome completo di Kong Jia (), quattordicesimo sovrano della dinastia Xia, figlio di Bu Jiang e nipote di Jiong\nDopo che il figlio di Jiong, Jin, mor\u00ec, successe al trono.\nSecondo la leggenda Kong Jia fu ipnotizzato nel momento in cui volle recitare la parte di un essere soprannaturale, \"Shi Yin Luan\". Per questa ragione i suoi duchi e principi lo abbandonarono.\nIl libro dei principi supremi dell'ordine mondiale, realizzato da Shao Yong ai tempi della dinastia Song, afferma che Kong Kia \u00e8 stato al trono per 31 anni.\nNel quinto anno del suo regno compose musica orientale (\u6771\u97f3), chiamata anche il canto dell'ascia spezzata (\u7834\u65a7\u4e4b\u6b4c).\nPersonalmente, era un re molto superstizioso. Si allontanava regolarmente dagli affari di stato, a favore delle belle donne e dell'alcol in eccesso. Durante il suo regno, il potere dinastico si indebol\u00ec notevolmente. La maggior parte dei suoi vassalli divenne pi\u00f9 potente. Gli Shang trasferirono la loro capitale da Yin (\u6bb7) a Shangqiu (\u5546\u4e18)."}
{"id": "2683075", "revid": "599013", "url": "https://it.wikipedia.org/wiki?curid=2683075", "title": "Andr\u00e9s Carrillo", "text": "Palmar\u00e8s.\nIn carriera ha conseguito i seguenti risultati:"}
{"id": "2683079", "revid": "7336", "url": "https://it.wikipedia.org/wiki?curid=2683079", "title": "Studio di Impatto Ambientale", "text": ""}
{"id": "2683082", "revid": "120666488", "url": "https://it.wikipedia.org/wiki?curid=2683082", "title": "Cristoforo Colombo (transatlantico)", "text": "Nave Cristoforo Colombo fu un transatlantico della Italia di Navigazione di Genova, societ\u00e0 appartenuta al gruppo IRI - Finmare, meglio conosciuto nel mondo internazionale della navigazione con il nome di \"Italian Line\".\nCaratteristiche.\nCostruita nei Cantieri navali Ansaldo di Genova Sestri Ponente e varata nel 1952, era gemella dell'Andrea Doria, della stessa societ\u00e0, affondata nel 1956. La nave presentava lo stesso aspetto e le stesse caratteristiche tecniche della gemella Andrea Doria, dalla quale differiva per l'adozione dell'impianto elettrico a corrente alternata trifase invece che a corrente continua e inoltre per gli arredi interni e per alcuni particolari.\nLa nave, lunga 213,59 metri, larga 27,40 metri, aveva un apparato propulsore a turbine capace di erogare una potenza di 35.300 cavalli in grado di spingere la nave alla velocit\u00e0 di 26,60 nodi; poteva trasportare 218 passeggeri di prima classe, 321 di classe cabina, 703 in classe turistica.\nServizio.\nPer il suo viaggio inaugurale, il transatlantico part\u00ec dal porto di Genova, al comando del Comandante Superiore CSLC Pasquale Pizzuto, il 15 luglio 1954, facendo scalo a Cannes, Napoli, Gibilterra, Ponta Delgada nelle Azzorre per poi giungere a New York.\nNella primavera del 1964, la \"Cristoforo Colombo\" trasport\u00f2 la Piet\u00e0 di Michelangelo dal Vaticano alla Fiera mondiale di New York svoltasi in quell'anno. La Piet\u00e0 fu messa in una cassa riempita di schiuma di plastica e collocata su una base di gomma nella piscina di prima classe, dove si stimava si sarebbe verificato il minimo danno. Durante il caricamento effettivo, la \"Cristoforo Colombo\" era stata posta in un bacino di carenaggio in modo che non ci fosse alcun movimento che potesse mettere a repentaglio la cassa e il suo contenuto. La cassa venne assicurata solo con dei moschettoni facilmente rimovibili in modo che potesse essere rilasciata facilmente in caso di incidente. Nel caso in cui la \"Cristoforo Colombo\" fosse affondata durante il viaggio, la cassa avrebbe avuto la capacit\u00e0 di galleggiare. A New York la cassa venne sollevata da una gru galleggiante pesante su una chiatta che era stata affiancata alla nave. \nLo scafo venne completamente ridipinto di bianco nel 1966 per armonizzarlo con le altre navi della compagnia di navigazione, che per il colore dello scafo delle proprie navi aveva abbandonato il colore nero per sostituirlo con il bianco.\nNel 1973 la nave venne destinata al servizio in Atlantico meridionale in sostituzione del transatlantico \"Giulio Cesare\" che aveva sofferto gravi problemi meccanici, operando sulle rotte per il Sud America per altri quattro anni fino al 1977, anno nel quale per disposizioni del Ministero del Tesoro, fu chiusa la linea passeggeri gestita con navi della Flotta di Stato.\nIl governo venezuelano decise di acquistare il transatlantico. Infatti, nella seconda met\u00e0 degli anni settanta, quasi 20 anni dopo la fondazione della Corporaci\u00f3n Venezolana de Guayana (CVG), la nascente Ciudad Guayana era in costruzione e solo poche strutture erano state completate; essendo una nuova citt\u00e0, mancavano le infrastrutture necessarie per ospitare tecnici e professionisti, che erano venuti a lavorare per la realizzazione del cosiddetto \"Piano IV\" Sidor, da qui l'interesse del governo venezuelano all'acquisto. Il transatlantico giunse a Puerto Ordaz, Ciudad Guayana nel settembre 1977 e, ancorato sul fiume Orinoco nella zona industriale Matanzas, fu ribattezzato \"Residencias Crist\u00f3bal Col\u00f3n\". Divenne subito una attrazione popolare in quanto il era famoso per aver trasportato sultani, stelle del cinema, celebrit\u00e0 e personalit\u00e0 del tempo.\nNel 1981 la nave venne venduta per demolizione ad una compagnia di Taiwan. Al suo arrivo a Kaohsiung venne rimorchiata a Hong Kong nella speranza che qualcuno volesse acquisire la nave, ma non avendo trovato acquirenti la nave venne riportata a Kaohsiung nell'autunno del 1982 dove venne smantellata e demolita nel 1983.\nCollegamenti esterni.\n Storia della nave"}
{"id": "2683096", "revid": "119963614", "url": "https://it.wikipedia.org/wiki?curid=2683096", "title": "Renzo Agresta", "text": "Palmar\u00e8s.\nIn carriera ha conseguito i seguenti risultati:"}
{"id": "2683098", "revid": "392652", "url": "https://it.wikipedia.org/wiki?curid=2683098", "title": "Morra (Citt\u00e0 di Castello)", "text": "Morra (da \"murra\", roccia) \u00e8 una frazione del comune di Citt\u00e0 di Castello, nella valle del Nestore, in provincia di Perugia; dista 20 chilometri dal capoluogo ed \u00e8 al confine della Toscana, a met\u00e0 strada verso Cortona.\nStoria.\nFu un centro noto durante la dominazione romana (soprattutto nell'epoca dei martiri cristiani) e tra il Quattrocento e il Cinquecento. Nell'autunno 1943 Angelo Ferri costitu\u00ec a Morra la banda partigiana \"Gruppo armato Morra\", che si un\u00ec alle bande di Badia di Petroia e di Monte Santa Maria Tiberina, e i nazisti tentarono dei rastrellamenti contro questi gruppi anche a Morra nel luglio 1944.\nMorra \u00e8 un piccolo paese immerso nel verde Appennino al confine con la Toscana che cela, dietro la sua semplicit\u00e0, un tesoro di inestimabile valore fatto di cultura, tradizione e folcklore. Da segnalare, innanzi tutto, che intorno al 1200 nacque ed acquist\u00f2 vigore la \u201cConfraternita del SS Sacramento e di San Crescentino\u201d di Morra della quale non si conosce la data precisa nella quale fu istituita, poich\u00e9 documenti dell'epoca non esistono e le poche notizie che si hanno sono frammentarie e posteriori e lasciano solo presumere che il periodo sia da collocare fra il 1250 ed il 1264. Nel 1420 fu edificata la chiesa attuale intitolata anch'essa a San Crescentino, alla costruzione della quale contribuirono con elemosine tutti i fedeli ed in particolare i possidenti dell'epoca, che lasciarono consistenti legati; poi verso i primi del 1500, fu chiamato Luca Signorelli perch\u00e9 affrescasse parte delle pareti.\nEd \u00e8 in questo contesto che, nel 1975, nasce e si sviluppa l'Associazione Pro-loco di Morra. Da allora l'obiettivo principale dell'associazione \u00e8 stato quello di far conoscere e promuovere il paese in tutti i suoi aspetti.\nLa Sagra della Castagna rappresenta sicuramente l'impegno pi\u00f9 importante per l'associazione. Si svolge nel penultimo weekend ottobre ed ha lo scopo di far conoscere ed apprezzare uno dei prodotti tipici della nostra valle. In questi due giorni sar\u00e0 possibile apprezzare in svariate maniere questo gustoso frutto, partendo dai dolci fino ad arrivare al miele raccolto nel periodo della fioritura dei castagni, che d\u00e0 al prodotto oltre che un colore particolare anche un sapore inconfondibile. Oltre ai prodotti tipici a base di castagne nei due giorni funzioner\u00e0 uno stand gastronomico. Durante tutta la durata della manifestazione sar\u00e0 possibile visitare le mostre che ogni anno accompagnano la Sagra della Castagna. La Pieve di Santa Maria ospiter\u00e0, nel pomeriggio della domenica, un concerto di musica classica.\nMonumenti e luoghi d'interesse.\nNotevole \u00e8 l'oratorio di San Crescentino, con affreschi di Luca Signorelli (tra i quali una \"Flagellazione\", una \"Crocifissione\" e altre opere della scuola dell'artista), e la Pieve della fine del Duecento. Sulla facciata due iscrizioni del 1420 e del 1507 per indicare, rispettivamente, la costruzione dell'oratorio originale ed un suo successivo ampliamento. Agli Uffizi di Firenze ed al Louvre di Parigi, si conservano due disegni del Signorelli.\nPieve di Santa Maria.\nLa piazza del paese ospita la Pieve di Santa Maria. La chiesa, costruita secondo la tradizione sui resti di un tempio dedicato alla dea della Fecondit\u00e0, \u00e8 ricordata in una Bolla del 1126 e in un trattato del 1230 tra Perugia e Citt\u00e0 di Castello come una delle trenta pievi della diocesi tifernate dipendente dalla vicina abbazia di Santa Maria di Petroia. Nell'anno giubilare 1625 papa Urbano VIII concesse alla chiesa lo \u201cspeciale privilegio\u201d di \u201cArcipretura\u201d e al parroco il titolo di \u201cCanonico Sopranumerario\u201d. Pi\u00f9 volte ristrutturata, essa conserva nella parte superiore della facciata i resti di un archivolto monolitico come unica traccia della costruzione romanica. L'edificio religioso \u00e8 a pianta rettangolare con un'unica navata, tetto a capriate, transetto non sporgente ed \u00e8 concluso da un'abside semicircolare. La sua funzione di pieve, documentata dal libro dei battesimi conservato nell'archivio parrocchiale, \u00e8 svelata all'interno dal fonte battesimale settecentesco situato a sinistra dell'ingresso. L'apertura secondaria visibile soltanto dall'interno lungo il muro perimetrale destro, della quale rimane l'arco a tutto sesto con le due mensole aggettanti, costituisce una soluzione originale che non ha riscontro in analoghe costruzioni della diocesi. Nel presbiterio ai lati dell'altare si trovano due tele seicentesche, entrambe dedicate alla Madonna. Il dipinto a destra rappresenta la Madonna di Loreto tra Sant'Antonio da Padova e un santo sacerdote. Nel cartiglio compare il nome della famiglia Nicasi, grandi proprietari terrieri della zona. L'opera collocata a sinistra, datata 1633, raffigura la Madonna delle Grazie tra i Santi Francesco, Paolo, Antonio da Padova e Domenico. Morra \u00e8 soprattutto una tappa fondamentale dell'itinerario signorelliano in Alta Valle del Tevere.\nOratorio di S. Crescentino.\nPoco distante dal centro abitato sorge, infatti, l'Oratorio di San Crescentino, un vero scrigno d'arte che custodisce al suo interno un interessante ciclo di affreschi attribuiti al maestro cortonese e alla sua scuola. La tradizione vuole che il pittore, spostandosi da Cortona a Citt\u00e0 di Castello, utilizzasse l'antico tracciato, fermandosi a Morra, abituale luogo di sosta dei viandanti. Un'epigrafe murata nella facciata ricorda che l'oratorio era stato costruito nel 1420 per soddisfare le esigenze di culto della Confraternita di San Crescentino nata verso la met\u00e0 del XIII secolo. Il sodalizio, oggi denominato Santissimo Sacramento della Madonna di San Crescentino di Morra, continua ancora la sua attivit\u00e0 devozionale. Da una seconda iscrizione a sinistra del portale si deduce che il piccolo oratorio, ravvisabile nell'ambiente adibito oggi a sacrestia, nel 1507 fu ampliato ed \u00e8 probabile che allora ne sia stata avviata la nuova decorazione. L'edificio presenta una facciata a capanna in conci di pietra arenaria nella quale si apre un grande portale sovrastato da una lunetta decorata con un motivo ad intreccio. L'iscrizione mariana (AVE MARIA DOMINUS TECUM) sul fregio della porta ricorda la principale dedicataria dell'oratorio. La due finestrelle laterali, aperte nel Seicento, permettevano di vedere dall'esterno la statua della Vergine posta sull'altare maggiore. Gli affreschi signorelliani di Morra rappresentano una sorta di riconquista del territorio altotiberino da parte del pittore. Impegnato ad Orvieto tra il 1499 e il 1504, Signorelli si era allontanato da Citt\u00e0 di Castello, offrendo cos\u00ec un'opportunit\u00e0 di lavoro nel centro tifernate al giovane Raffaello. L'impresa pittorica, che la maggior parte della critica colloca tra il 1507 e il 1510, secondo alcuni studiosi (T. Henry, L. Kanter, G. Testa, 2001) potrebbe essere stata compiuta da Luca Signorelli e dagli allievi in tempi pi\u00f9 lunghi. Il maestro cortonese con la collaborazione dei suoi aiutanti avrebbe realizzato gli affreschi delle campate pi\u00f9 vicine all'altare. Tra questi sono considerati completamente autografi quelli della parete di fondo e delle due nicchie laterali (Padre Eterno tra gli angeli, Santa Maria Maddalena e un altro santo; Madonna della Misericordia e Madonna di Loreto) mentre nelle scene cristologiche alle pareti (Orazione nell'orto e Ultima Cena; Flagellazione; Crocifissione) vi sarebbe l'intervento anche dei collaboratori. Viceversa, tutti gli altri episodi (Incredulit\u00e0 di San Tommaso; Ingresso di Ges\u00f9 a Gerusalemme; Deposizione; Resurrezione; Cristo nel Limbo) sono indicati come frutto dell'attivit\u00e0 di qualche seguace che potrebbe aver operato in modo autonomo, forse, anche dopo la morte del Signorelli, avvenuta nel 1523.\nEventi e attivit\u00e0.\nEVENTI:\nSi festeggia san Crescentino (come narra un'antica leggenda che uccise un drago, e le sue ossa vennero sepolte nella piazza della Pieve Santa Maria di recente ristrutturata), nel mese di giugno di ogni anno e la locale Confraternita del Ss. Sacramento organizza una processione che si snoda per le strade del paese. Ad ottobre si svolge la \"sagra della castagna \"mentre l'ultima settimana di luglio e la prima di agosto come da consuetudine si svolge la\" festa d'estate: morra a tutta birra, \"per gustare lo stinco di maiale cotto sul forno a legna e la bistecca alla fiorentina. Nei primi anni cinquanta, \u00e8 stata fondata una squadra di calcio militante nel campionato di seconda categoria umbro, la \"Tigrotti Morra A.S.D.\".\nATTIVITA': GRUPPO CANTUS VOCUM\nil \u201cGruppo Cantus Vocum\u201d, nasce come \u201cOttetto Gershwin\u201dnel 1998 per volont\u00e0 di un gruppo di amici che accomunati dalla stessa passione, hanno provato a spendere un po' del loro tempo libero realizzando qualcosa che permettesse loro di stare bene insieme senza perdere di vista l'obiettivo prefissatosi: la musica e il canto.\nL'Ottetto ha debuttato per la prima volta nel dicembre del 1998 ad Umbertide, ospite del circolo artistico culturale di San Francesco, ha partecipato all'edizione 1999 dei concerti organizzati da Arci Novamusica presso la sala del Tribunale di Citt\u00e0 di Castello, alla manifestazione musicale \u201cIsola Sonante 2000\u201d e sempre nello stesso anno, ha preso parte ad una \u201cRassegna corale\u201d tenutasi a Sant'Angelo in Vado (PS).\nNel 2001 al gruppo si sono inseriti nuovi componenti cosicch\u00e9 aumentato il numero dei cantori, l'Ottetto Gershwin si trasformer\u00e0 in \u201cGruppo Cantus Vocum\u201d. Ha debuttato come tale, per la prima volta nell'Oratorio di San Crescentino a Morra in occasione della festa del S.S. Sacramento e ha partecipato all'edizione 2001 dei concerti organizzati dall'Assessorato alle Politiche Culturali presso la Pinacoteca comunale di Citt\u00e0 di Castello.\nIl 1\u00ba marzo 2002 il Gruppo si \u00e8 costituito come Associazione Culturale, ai fini di sottolineare l'affiatamento e l'entusiasmo degli iscritti per l'attivit\u00e0 e da questo impegno \u00e8 nata e cresciuta la consapevolezza di voler condividere questa esperienza, con quanti avessero il desiderio di assaporare con loro la magia del canto e della musica.\nPropensa infatti all'incontro con realt\u00e0 diverse e volta a favorire lo sviluppo e l'arricchimento culturale dei propri soci, l'attivit\u00e0 del Gruppo, dall'autunno 2002 si \u00e8 aperta ad una nuova esperienza, senza perdere comunque di vista le proprie origini.\nNell'autunno 2002 l'inserimento nel Gruppo di giovani strumentisti e la collaborazione con l'associazione teatrale \u201cIl Castellaccio\u201d: tale unione ha portato alla realizzazione del musical \u201cA proposito di Francesco\u201d (tratto dalla commedia musicale \u201cForza, venite gente!\u201d di Mario Castellacci), con il quale attraverso un alternarsi di monologhi recitati e canti accompagnati da musica dal vivo (arrangiati e diretti dal M\u00b0 Maurizio Poesini), \u00e8 stata portata in scena la vita del Grande Santo d'Assisi. Presentato per la prima volta nella primavera del 2003 nel Teatro Comunale di Citt\u00e0 di Castello, riproposto per due volte consecutive nel teatro di Trestina (Pg), nel 2004 nel teatro comunale di Monteleone d'Orvieto, a luglio in Piazza Gabriotti a Citt\u00e0 di Castello e nell'ottobre 2004 presso il Teatro Turreno a Perugia; l'ultima rappresentazione del musical \u00e8 avvenuta a luglio 2005 nella Piazza di Civita di Bagnoregio (Vt).\nContemporaneamente all'attivit\u00e0 teatrale, il Gruppo Cantus Vocum, nel novembre 2002 prende parte all'Incontro Polifonico Umbro \u201cIn Coro 2002\u201d presso la chiesa di S. Francesco a Citt\u00e0 di Castello; nell'estate 2003 alla \u201cRassegna Corale\u201d presso il Santuario Madonna delle Grazie del Rivaio a Castiglion Fiorentino e nel dicembre dello stesso anno si \u00e8 presentato alla XVIII edizione \u201cNatale in Coro\u201d nella chiesa parrocchiale di Ripa organizzata dall'Associazione Regionale Cori dell'Umbria.\nNell'aprile 2004 il Gruppo ha preso parte alla XV edizione del \u201cConcorso Internazionale di Canto Corale\u201d presso il Teatro Nuovo di Verona, classificandosi tra i gruppi che si sono meritati giudizi tali da raggiungere la categoria dell'ottimo. Durante la trasferta il Gruppo si \u00e8 esibito in una rassegna corale tenutasi nella sede Nazionale degli Alpini a Legnago (Vr), ospiti del coro \u201cBaita Verde\u201d, riscuotendo anche in questa occasione un notevole apprezzamento.\nIl 2005 si \u00e8 aperto con due concerti consecutivi, nei mesi di febbraio e marzo, presso l'Oratorio degli Angeli di Citt\u00e0 di Castello in occasione della seconda edizione di \u201cTeatro da Camera\u201d, organizzato dalla Politheatre di Citt\u00e0 di Castello in collaborazione con il Comune di Citt\u00e0 di Castello. Sempre nel mese di marzo il Gruppo ha preso parte alla manifestazione \u201cLa sottile linea rossa\u201d organizzato dall'assessorato alle attivit\u00e0 economiche, culturali e sociali della provincia di Perugia, in collaborazione con l'Associazione Regionale Cori dell'Umbria, presso il centro espositivo Rocca Paolina di Perugia. Nel mese di aprile il Gruppo si \u00e8 esibito in concerto presso la chiesa Collegiata di Montone e presso la chiesa St. Roch a Nizza, ospiti del coro francese \u201cLa Cle de Dan\u201d. Da ultimo, nel mese di maggio l'esibizione alla Messa degli Artisti, presso la Basilica di S. Maria in Montesanto a Roma.\nIl Gruppo nella primavera 2006 ha registrato dal vivo presso l'Oratorio di San Crescentino a Morra il primo cd musicale, contenente i migliori pezzi sacri e profani del proprio repertorio.\nNel dicembre dello stesso anno il Cantus Vocum si esibito in occasione della Santa Messa celebrata nella Chiesa Santa Maria dell'Immacolata Concezione presso il Parco di Villa Borghese a Roma. Sempre nello stesso mese, si \u00e8 esibito presso il Teatro degli Atti a Rimini in occasione di una rassegna musicale organizzata dal Coro le Allegre Note di Riccione.\nIl direttore del Gruppo e stato dal 1998 al 2009 il M\u00b0 Maurizio Poesini (vedi curriculum), mentre l'attuale direttore \u00e8 il M\u00b0 Angelo Annibale Tordini in carica tuttora (vedi curriculum).\nIl repertorio preferito dal gruppo si compone di brani a quattro voci miste, che esegue prevalentemente a cappella; molto vasto ed eterogeneo spazia dal 1500, con mottetti e madrigali \u2013 tra gli autori potremmo ricordare F. Azzaiolo (1569), P. Certon (1500-1572), F. Verdelot (14..-1567?), O. Di Lasso (1530/32-1594), J. Arcadelt (1514-1557), G. P. Palestrina (1525?-1594) \u2013 fino ad arrivare alla musica etnica (tipica popolare umbra e non), pop, jazz e blues con gli spiritual e i gospel."}
{"id": "2683099", "revid": "135224", "url": "https://it.wikipedia.org/wiki?curid=2683099", "title": "Alba Donati", "text": "Biografia.\nAlba Donati vive tra Firenze e Lucignana. \nHa esordito su Poesia, nel 1993, nella rubrica di Milo De Angelis \u201cI poeti di trent'anni\u201d. Ha lavorato per Rai 3 e Rai Radio Tre ed ha tenuto per molto tempo rubriche di poesia su vari quotidiani. \nHa pubblicato: \"La Repubblica contadina\" (City Lights, 1997, Premio Mondello Opera Prima e Premio Sibilla Aleramo); \"Non in mio nome\" (Marietti, 2004, Premio Diego Valeri, Premio Carducci, Premio Pasolini, Premio Cassola); \"Idillio con cagnolino\" (Fazi, 2013, Premio Lerici-Pea, Premio Dess\u00ec, Premio Ceppo). \nSue poesie sono state tradotte dalla Triquarterly Review della Northwestern University of Chicago e recentemente il \"Canto per la distruzione di Beslan\", poema contenuto nell'ultimo libro, \u00e8 stato tradotto dal Department of French and Italian, University of Arizona.\nIl canto per la distruzione di Beslan \u00e8 stato anche musicato dall'Orchestra Regionale della Toscana e rappresentato al Teatro Verdi di Firenze, nel 2009. \nHa tradotto con Fausta Garavini le poesie di Michel Houellebecq \"Configurazioni dell'ultima riva\" (Bompiani, 2015). Ha curato \"Poeti e scrittori contro la pena di morte\" (Le Lettere, 2001) e, insieme a Paolo Fabrizio Iacuzzi, Il \"Dizionario della libert\u00e0\" con scritti di Todorov, Savater, Cordelli, Pamuk, Yeoshua, Bauman, T.B. Jelloun e altri (Passigli Editori, 2002). \n\u00c8 presidente del Gabinetto Scientifico Letterario \"G.P: Vieusseux\".\nNel maggio 2018 \u00e8 uscita la raccolta delle sue poesie: \"Tu, paesaggio dell\u2019infanzia.\" Tutte le poesie 1997-2018 (La nave di Teseo). Con la quale ha vinto il Premio Internazionale \"Gradiva\" attribuito dalla State University of New York at Stony Brook. \nNel 2020 lascia Firenze per dedicarsi a un progetto nuovo. Apre a Lucignana, suo paese di nascita abitato da 170 persone, una libreria/cottage con giardino. Il luogo \u00e8 diventato da subito meta di pellegrinaggio letterario e la libreria \u00e8 stata inserita nelle 20 librerie pi\u00f9 affascinanti di Europa. "}
{"id": "2683101", "revid": "109139371", "url": "https://it.wikipedia.org/wiki?curid=2683101", "title": "Jo\u00e3o Souza (schermidore)", "text": "Palmar\u00e8s.\nIn carriera ha conseguito i seguenti risultati:"}
{"id": "2683104", "revid": "986213", "url": "https://it.wikipedia.org/wiki?curid=2683104", "title": "Eleonora di Roucy", "text": "Biografia.\nEleonora fu la prima moglie di Luigi I di Borbone-Cond\u00e9, che spos\u00f2 il 22 giugno 1551 all'et\u00e0 di sedici anni; in quanto tale fu quindi la cognata di Antonio di Borbone-Vend\u00f4me, re consorte di Navarra, e zia acquisita di Enrico IV di Francia. I principi di Cond\u00e9 ebbero otto figli, dei quali solo due, Enrico e Francesco, ebbero discendenza.\nEleonora eredit\u00f2 la Contea di Roucy attraverso il padre e la Signoria di Conti per via materna.\nDurante la prima guerra civile francese, specialmente tra il 1560 ed il 1563, Eleonora e sua madre furono coinvolte in numerose importanti attivit\u00e0 politiche in supporto del Principe di Cond\u00e9. Mentre Luigi I si trovava prigioniero degli ultra-cattolici Guisa, la moglie e la suocera rinforzarono sistematicamente le sue alleanze con i principi protestanti tedeschi e con la regina Elisabetta I d'Inghilterra. Forte di questo sostegno, Eleonora tratt\u00f2, per via epistolare e di persona, dei negoziati con la reggente, Caterina de' Medici; il risultato di questi scambi diplomatici fu la Pace d'Amboise ed il rilascio del marito.\nEleonora fu una sposa leale, una madre devota e, soprattutto, una fervente credente della fede protestante. Essa mor\u00ec il 23 luglio 1564 e trascorse le sue ultime ore pregando e dando amorevoli ammonizioni ai famigliari.\nDiscendenza.\nA Luigi I di Borbone-Cond\u00e9 Eleonora diede:"}
{"id": "2683106", "revid": "547992", "url": "https://it.wikipedia.org/wiki?curid=2683106", "title": "Bengt Ekerot", "text": "Ekerot apparve in molti film svedesi, ed \u00e8 principalmente ricordato per il ruolo della Morte nel film \"Il settimo sigillo\" (1957) di Ingmar Bergman. Nel 1958 lavor\u00f2 ancora con Bergman nel film \"Il volto\", in cui interpret\u00f2 la parte di Johan Spegel.\nL'attore mor\u00ec a 51 anni, a causa di un cancro ai polmoni."}
{"id": "2683107", "revid": "287204", "url": "https://it.wikipedia.org/wiki?curid=2683107", "title": "Kapfenberg Bulls", "text": "I Kapfenberg Bulls sono una societ\u00e0 cestistica avente sede a Kapfenberg, in Austria. Fondati nel 1976, giocano nel campionato di pallacanestro austriaco.\nDisputano le partite interne nella Sporthalle Walfersam."}
{"id": "2683110", "revid": "1305772", "url": "https://it.wikipedia.org/wiki?curid=2683110", "title": "Philippe Beaudry", "text": "Palmar\u00e8s.\nIn carriera ha conseguito i seguenti risultati:"}
{"id": "2683114", "revid": "767487", "url": "https://it.wikipedia.org/wiki?curid=2683114", "title": "Olga Ovtchinnikova", "text": "Palmar\u00e8s.\nIn carriera ha conseguito i seguenti risultati:"}
{"id": "2683116", "revid": "109143187", "url": "https://it.wikipedia.org/wiki?curid=2683116", "title": "Julie Cloutier", "text": "Palmar\u00e8s.\nIn carriera ha conseguito i seguenti risultati:"}
{"id": "2683118", "revid": "109143440", "url": "https://it.wikipedia.org/wiki?curid=2683118", "title": "Julie Leprohon", "text": "Palmar\u00e8s.\nIn carriera ha conseguito i seguenti risultati:"}
{"id": "2683123", "revid": "28288591", "url": "https://it.wikipedia.org/wiki?curid=2683123", "title": "Citt\u00e0 degli Stati Uniti", "text": ""}
{"id": "2683130", "revid": "267975", "url": "https://it.wikipedia.org/wiki?curid=2683130", "title": "Dipartimento di Independencia", "text": "Per Dipartimento di Independencia si pu\u00f2 intendere due dipartimenti dell'Argentina:"}
{"id": "2683131", "revid": "100057871", "url": "https://it.wikipedia.org/wiki?curid=2683131", "title": "Diego Drajer", "text": "Palmar\u00e8s.\nIn carriera ha conseguito i seguenti risultati:"}
{"id": "2683135", "revid": "28288745", "url": "https://it.wikipedia.org/wiki?curid=2683135", "title": "Tonno dalla pinna gialla", "text": ""}
{"id": "2683137", "revid": "757396", "url": "https://it.wikipedia.org/wiki?curid=2683137", "title": "VTB United League", "text": "La VTB United League (rus.: \u0415\u0434\u0438\u043d\u0430\u044f \u041b\u0438\u0433\u0430 \u0412\u0422\u0411), \u00e8 un'importante competizione per club di pallacanestro. Dall'edizione 2014-2015 il trofeo \u00e8 intitolato a Sergej Belov.\nSi tratta una manifestazione curata dalla ULEB \"(Union of European Leagues of Basketball)\".\nStoria.\nLa Lega venne fondata nel 2008 con l'iscrizione di otto club professionistici provenienti da Lettonia, Lituania, Polonia, Russia e Ucraina, e venne giocata con il formato di una coppa.\nNella stagione successiva il numero di club partecipanti rimase lo stesso ma con squadre provenienti dall'Estonia, al posto delle squadre polacche.\nNella stagione 2010-2011, il numero di squadre partecipanti venne ampliato a 12, con squadre provenienti anche dalla Bielorussia e dalla Finlandia. Nella stagione 2011-2012, il numero di squadre partecipanti venne ampliato a 18, con squadre provenienti anche dalla Repubblica Ceca e dal Kazakistan.\nNella stagione 2012-2013, la Professional'naya basketbol'naya liga si fuse definitivamente con la VTB United League, e il numero di squadre partecipanti fu innalzato a 20.\nNella stagione 2014-2015 il numero delle squadre venne ridotto a 16, con un nuovo formato di un unico girone all'italiana, dopo il ritiro della partecipazione di cinque squadre lituane.\nNella stagione 2015-2016 vennero invitate a partecipare squadre provenienti dalla Georgia; mentre nella stagione successiva il numero delle squadre partecipanti venne ridotto a 14, a causa della rinuncia delle squadre ceche, georgiane e finlandesi."}
{"id": "2683139", "revid": "28288831", "url": "https://it.wikipedia.org/wiki?curid=2683139", "title": "Arcipelago chersino-lussignano", "text": ""}
{"id": "2683140", "revid": "1982", "url": "https://it.wikipedia.org/wiki?curid=2683140", "title": "Arcipelago del Quarnero", "text": ""}
{"id": "2683143", "revid": "28288871", "url": "https://it.wikipedia.org/wiki?curid=2683143", "title": "Arcipelago delle Assirtidi", "text": ""}
{"id": "2683147", "revid": "2091899", "url": "https://it.wikipedia.org/wiki?curid=2683147", "title": "Google Web Toolkit", "text": "Google Web Toolkit (GWT) \u00e8 un set di tool open source che permette agli sviluppatori web di creare e manutenere complesse applicazioni front-end JavaScript, scrivendole in Java. Il codice sorgente Java pu\u00f2 essere compilato su qualsiasi piattaforma con i file Ant inclusi. \u00c8 distribuito sotto licenza Apache 2.0.\nPunti di forza di GWT sono la riusabilit\u00e0 del codice, la possibilit\u00e0 di realizzare pagine web dinamiche mediante le chiamate asincrone di AJAX, la gestione delle modifiche, il bookmarking, la localizzazione e la portabilit\u00e0 fra differenti browser."}
{"id": "2683150", "revid": "1718925", "url": "https://it.wikipedia.org/wiki?curid=2683150", "title": "Centro traumatologico ortopedico (Firenze)", "text": "Il Centro traumatologico ortopedico (sigla CTO) dell'Azienda ospedaliero-universitaria Careggi in Firenze accoglie, tra le altre, le attivit\u00e0 traumatologica, oncologica e specialistica di ortopedia, chirurgia della mano, chirurgia maxillo-facciale, chirurgia plastica, microchirurgia ricostruttiva, fisiatria, unit\u00e0 spinale, neurourologia, malattie del metabolismo minerale e osseo, odontoiatria speciale e dal 2014 anche il reparto e diversi ambulatori di oculistica . Al CTO si trovano il comparto operatorio con 8 sale, servizi ambulatoriali e di degenza ordinaria e diurna, la terapia intensiva e la riabilitazione. I servizi di diagnostica comprendono cardiologia, radiodiagnostica, neuroradiologia, neurofisiopatologia. Al CTO si rivolgono le persone con malattie spinali e malattie acute e croniche delle ossa, articolazioni, tendini e della cute.\nStrutture organizzative dipartimentali.\nDipartimento ortopedia\nArea traumatologica\nArea Oncologica e Ricostruttiva\nArea specialistica\nArea intensiva\nAltri Dipartimenti\nAgenzia regionale per la cura del medulloleso"}
{"id": "2683152", "revid": "115233", "url": "https://it.wikipedia.org/wiki?curid=2683152", "title": "Fisiognomanzia", "text": ""}
{"id": "2683159", "revid": "1305772", "url": "https://it.wikipedia.org/wiki?curid=2683159", "title": "Courtney Hurley", "text": "\u00c8 la sorella della schermitrice Kelley Hurley.\nPalmar\u00e8s.\nIn carriera ha conseguito i seguenti risultati:"}
{"id": "2683161", "revid": "371529", "url": "https://it.wikipedia.org/wiki?curid=2683161", "title": "Woman Is the Nigger of the World", "text": "Woman is the Nigger of the World \u00e8 una canzone del 1972 di John Lennon con la Plastic Ono Band. Il titolo del brano era stato coniato in origine da Y\u014dko Ono durante una intervista alla rivista \"Nova\" nel 1969. Venne pubblicata come singolo negli Stati Uniti nel 1972 (num. di catalogo Apple 1848) con sul Lato B la canzone \"Sisters, O Sisters\" di Yoko Ono, altro inno femminista contenuto nell'album \"Some Time in New York City\".\nIl brano.\nLa canzone descrive e denuncia la condizione di asservimento della donna nelle diverse culture mondiali. Il brano venne bandito dalle radio a causa della parola \"nigger\" (negro) presente nel titolo, sebbene molte personalit\u00e0 di colore dell'epoca si fossero pronunciate in difesa della canzone. Lennon utilizza il termine per paragonare la condizione della donna a quella di uno schiavo nero d'altri tempi. In seguito Lennon stesso ammise che gli ci erano voluti pi\u00f9 di trent'anni prima di liberarsi di ogni residuo di maschilismo e, accettare le istanze di protesta del movimento femminista. Da ragazzo, confess\u00f2 di aver sempre maltrattato le proprie ragazze, e di aver accettato la totale parit\u00e0 tra uomo e donna solo grazie a Yoko Ono.\nNel corso di un'intervista del 1972 durante una puntata del \"Dick Cavett Show\", Lennon disse che il rivoluzionario irlandese James Connolly era stato di ispirazione per la canzone. Lennon cit\u00f2 l'affermazione di Connolly secondo la quale \"le lavoratrici donne sono le schiave dello schiavo\" nello spiegare la tematica femminista insita nel brano.\nIl brano \u00e8 stato incluso nella raccolta del 1975 \"Shaved Fish\" (con una strofa rimossa) ma lasciato fuori dalle successive compilation \"The John Lennon Collection\" (1982) e \"\" (1997).\nJohn Lennon esegu\u00ec la canzone dal vivo con la Elephant's Memory Band e con Yoko Ono durante il \"Dick Cavett Show\" nel maggio del 1972. A causa del suo controverso titolo, la ABC chiese a Dick Cavett di scusarsi preventivamente con il pubblico se qualcuno di essi avrebbe potuto sentirsi offeso dal contenuto della canzone.\nCover.\nLa canzone venne incisa, tradotta in italiano da Domenico Serengay, nello stesso anno dai Capricorn College su 45 giri (Kansas, DM 1158) travisandone completamente il significato."}
{"id": "2683165", "revid": "1305772", "url": "https://it.wikipedia.org/wiki?curid=2683165", "title": "Alexis Jemal", "text": "Palmar\u00e8s.\nIn carriera ha conseguito i seguenti risultati:"}
{"id": "2683167", "revid": "287204", "url": "https://it.wikipedia.org/wiki?curid=2683167", "title": "Ober\u00f6sterreichischer Fu\u00dfballverband", "text": "La Ober\u00f6sterreichischer Fu\u00dfballverband \u00e8 la federazione calcistica dello stato federato austriaco dell'Alta Austria. Fondata nel 1919, \u00e8 una delle 9 federazioni regionali che compongono la \u00d6FB.\nOrganizza ogni anno un proprio campionato e una coppa riservati alle squadre affiliate, oltre ai tornei femminili e giovanili.\nStoria.\nFondata a Linz, dove ha tuttora sede, la O\u00d6FV organizz\u00f2 sin dalla stagione 1919-20 un campionato. Alla prima edizione presero parte quattro squadre: Vorw\u00e4rts Steyr, Welser, Linzer ASK e Urfahr Linz. Il titolo fu vinto dal Vorw\u00e4rts, ma successivamente annullato. Il primo campionato \"ufficiale\" fu cos\u00ec giocato l'anno successivo e vinto ancora dai rossoneri di Steyr, a quel campionato partecip\u00f2 anche una squadra del Salisburghese, il 1. Salzburger SK 1919, che giunse al 3\u00ba posto. Dal 1929 al 1937 la vittoria del campionato della Bassa Austria qualificava per la fase finale nazionale del campionato dilettanti, che il LASK, unica squadra della Bassa Austria, vinse nel 1931.\nDopo l'annessione alla Germania divenne una divisione inferiore della \"Gauliga\" austriaca. Fu comunque giocato regolarmente fino al 1944-1945, quando non fu terminato per cause belliche. Nel dopoguerra le competizioni ripresero e la 1. Klasse, nome che all'epoca aveva il massimo campionato regionale, divenne il secondo livello nazionale dietro alla Staatsliga. Negli anni sessanta si stabilizz\u00f2 con la conformazione a 16 squadre, ridotte poi alle attuali 14. Conta 367 societ\u00e0 affiliate.\nStruttura dei campionati.\nMaschili.\nO\u00d6 Liga.\nComposta da un girone unico di 14 squadre, la cui vincitrice \u00e8 promossa in Regionalliga Ost. Le ultime due classificate retrocedono in Landesliga. Prende il nome dallo sponsor \"Radio O\u00d6\".\nLandesliga.\n\u00c8 composta da due gruppi (\"West\" e \"Ost\") di 14 squadre l'uno. Le vincenti sono promosse, le ultime due classificate retrocesse in Bezirksliga.\nBezirksliga.\nIl terzo livello si compone di 4 gironi da 14 squadre ciascuno, le cui vincitrici sono promosse in Landesliga. Retrocedono nella categoria inferiore le ultime due classificate di ogni gruppo.\n1. Liga.\nCategoria formata da 8 gironi da 14 squadre l'uno, con una promozione e tre retrocessioni per girone.\n2. Liga.\nL'ultimo livello del calcio regionale si compone di 12 gironi di cui, per la stagione 2009-2010, sei formati da 14 squadre, uno da 13, e cinque da 12 club. La disparita del numero di formazioni per gruppo \u00e8 dovuta al fatto di rispettare criteri di vicinoriet\u00e0 ed evitare trasferte costose alle piccole squadre dilettantistiche che vi giocano. Sono promosse le prime due classificate di ogni raggruppamento.\nFemminili.\nO\u00d6 Frauenliga.\nLa massima categoria femminile regionale \u00e8 composta da un girone unico di 11 squadre. La vincitrice \u00e8 ammessa agli spareggi per la Frauen 2. Liga, mentre le ultime due retrocedono nella categoria inferiore.\nFrauenklasse O\u00d6.\nIl secondo livello \u00e8 suddiviso nei gruppi Ost (9 square) e West (7 squadre). Le vincitrici sono promosse in Frauenliga, le ultime classificate retrocedono in Regionsliga.\nFrauen Regionsliga.\nLa categoria \u00e8 divisa in due gironi: Hausruckviertel (9 squadre) e Innviertel (8 squadre). Le vincitrici sono promosse in Frauenklasse.\nAlbo d'oro.\nCoppa.\nLa competizione \u00e8 attualmente nota come \"Baumgartner Bier Meistercup\" per motivi di sponsor. Dal 1992 al 2010 si \u00e8 disputata a cadenza biennale."}
{"id": "2683170", "revid": "121837", "url": "https://it.wikipedia.org/wiki?curid=2683170", "title": "2 Micron All Sky Survey", "text": ""}
{"id": "2683171", "revid": "1305772", "url": "https://it.wikipedia.org/wiki?curid=2683171", "title": "Tim Hagamen", "text": "Palmar\u00e8s.\nIn carriera ha conseguito i seguenti risultati:"}
{"id": "2683173", "revid": "21880", "url": "https://it.wikipedia.org/wiki?curid=2683173", "title": "Limone", "text": ""}
{"id": "2683181", "revid": "1305772", "url": "https://it.wikipedia.org/wiki?curid=2683181", "title": "Andras Horanyi", "text": "Palmar\u00e8s.\nIn carriera ha conseguito i seguenti risultati:"}
{"id": "2683182", "revid": "28289396", "url": "https://it.wikipedia.org/wiki?curid=2683182", "title": "Lingua kipchak", "text": ""}
{"id": "2683187", "revid": "28289503", "url": "https://it.wikipedia.org/wiki?curid=2683187", "title": "Protobulgari", "text": ""}
{"id": "2683188", "revid": "28289492", "url": "https://it.wikipedia.org/wiki?curid=2683188", "title": "Le formiche elettriche", "text": ""}
{"id": "2683190", "revid": "28289502", "url": "https://it.wikipedia.org/wiki?curid=2683190", "title": "Proto bulgari", "text": ""}
{"id": "2683191", "revid": "28289512", "url": "https://it.wikipedia.org/wiki?curid=2683191", "title": "Eurasiatica", "text": ""}
{"id": "2683194", "revid": "287204", "url": "https://it.wikipedia.org/wiki?curid=2683194", "title": "VTB United League 2008", "text": "La VTB United League 2008, nota anche come Promo-Cup 2008, fu la 1\u00aa edizione della VTB United League. La vittoria finale fu ad appannaggio dei russi del sui conterranei del .\nRam\u016bnas \u0160i\u0161kauskas, del , venne nominato MVP della finale."}
{"id": "2683195", "revid": "28289578", "url": "https://it.wikipedia.org/wiki?curid=2683195", "title": "Kip\u010dak", "text": ""}
{"id": "2683196", "revid": "161273", "url": "https://it.wikipedia.org/wiki?curid=2683196", "title": "Distanza di minima intersezione orbitale", "text": ""}
{"id": "2683199", "revid": "161273", "url": "https://it.wikipedia.org/wiki?curid=2683199", "title": "Minima distanza all'intersezione delle orbite", "text": ""}
{"id": "2683200", "revid": "38120", "url": "https://it.wikipedia.org/wiki?curid=2683200", "title": "Trabatello", "text": ""}
{"id": "2683210", "revid": "115233", "url": "https://it.wikipedia.org/wiki?curid=2683210", "title": "Craniomanzia", "text": ""}
{"id": "2683211", "revid": "115233", "url": "https://it.wikipedia.org/wiki?curid=2683211", "title": "Frenomanzia", "text": ""}
{"id": "2683213", "revid": "287204", "url": "https://it.wikipedia.org/wiki?curid=2683213", "title": "Torneo God\u00f3 2004", "text": "Il Torneo God\u00f3 2004 \u00e8 stato un torneo di tennis giocato sulla terra rossa..\n\u00c8 stata la 52\u00aa edizione del Torneo God\u00f3,\nche fa parte della categoria International Series Gold nell'ambito dell'ATP Tour 2004.\nSi \u00e8 giocato al Real Club de Tenis Barcelona di Barcellona in Spagna, dal 19 al 24 aprile 2004.\nCampioni.\nSingolare.\n Tommy Robredo ha battuto in finale Gast\u00f3n Gaudio, 6-3, 4-6, 6-2, 3-6, 6-3\nDoppio.\n Mark Knowles / Daniel Nestor hanno battuto in finale Mariano Hood / Sebasti\u00e1n Prieto, 4-6, 6-3, 6-4"}
{"id": "2683217", "revid": "2175", "url": "https://it.wikipedia.org/wiki?curid=2683217", "title": "\u00b0B\u00e9", "text": ""}
{"id": "2683218", "revid": "59976", "url": "https://it.wikipedia.org/wiki?curid=2683218", "title": "Centro Spaziale di Tanegashima", "text": ""}
{"id": "2683222", "revid": "59976", "url": "https://it.wikipedia.org/wiki?curid=2683222", "title": "Centro spaziale di Satish Dhawan", "text": ""}
{"id": "2683224", "revid": "122931360", "url": "https://it.wikipedia.org/wiki?curid=2683224", "title": "Jord\u00e1n", "text": "Jord\u00e1n \u00e8 un comune della Colombia facente parte del dipartimento di Santander.\nL'abitato venne fondato da Diego Enrique Mel\u00e9ndez nel 1822."}
{"id": "2683226", "revid": "161273", "url": "https://it.wikipedia.org/wiki?curid=2683226", "title": "Minima distanza di intersezione orbitale", "text": ""}
{"id": "2683234", "revid": "110157", "url": "https://it.wikipedia.org/wiki?curid=2683234", "title": "La Belleza", "text": "La Belleza \u00e8 un comune della Colombia facente parte del dipartimento di Santander.\nL'abitato venne fondato da un gruppo di coloni nel 1928."}
{"id": "2683235", "revid": "1313191", "url": "https://it.wikipedia.org/wiki?curid=2683235", "title": "Aquilegia barbaricina", "text": "Aquilegia barbaricina , comunemente nota come aquilegia di Sardegna, \u00e8 una specie di pianta erbacea perenne appartenente alla famiglia delle Ranunculaceae, endemica della Sardegna.\n\u00c8 considerata un neoendemismo, ovvero una specie evolutasi in tempi relativamente recenti a causa dell'isolamento geografico, strettamente imparentata con la pi\u00f9 comune \"Aquilegia vulgaris\".\nEtimologia.\nL'origine del nome del genere (\"aquilegia\") non \u00e8 chiaro. Potrebbe derivare da \"Aquilegium\" (cisterna) o\" Acquam legere\" (raccoglitore d'acqua) per la forma particolare che ha la foglia nel raccogliere l'acqua piovana; come anche da \"aquilina\" (piccola aquila) a somiglianza dei rostri dell'aquila.&lt;br&gt;\nResta comunque il fatto che il primo ad usare tale nome sia stato il Tragus (altro botanico del 1600), e quindi il Tournefort (Joseph Pitton de Tournefort 1656 - 1708, botanico francese) e definitivamente Linneo che nel 1735 sistem\u00f2 il genere nella sua \"Polyandria pentagyna\".\nL'epiteto specifico \"barbaricina\" si rif\u00e0 invece alla Barbagia, regione storica sarda nella quale questa pianta \u00e8 diffusa.\nDescrizione.\nPortamento.\nIl fusto ed i rametti sui quali si sviluppano le inflorescenze sono eretti e possono raggiungere una lunghezza variabile tra i 30 ed i 50 centimetri.\nFoglie.\nLe foglie sono organizzate in rosette basali, bipartite o tripartite, dalla forma cuoriforme o rombiforme e con i margini variamente lobati.\nFiori.\nI fiori sono costituiti da due ordini, interno ed esterno, di 5 tepali tra i quali quelli interni assumono la forma di un cappuccio rovesciato entro il quale si trova il nettare. Il colore dei petali esterni \u00e8 bianco, con le parti apicali verdastre e con sfumature lill\u00e0.\nRadici.\nL'apparato radicale \u00e8 costituito da un rizoma piuttosto grosso dal diametro variabile tra gli 8 ed i 15 millimetri sul quale si innestano le foglie basali.\nDistribuzione e habitat.\n\u00c8 una pianta endemica della Sardegna.\nUn censimento risalente al 1992 ne segnalava alcune stazioni nelle montagne della Sardegna centrale, sul Monte Spada, nell'area del Gennargentu, ed in altre due localit\u00e0 nei pressi di Orgosolo. Allo stato attuale sopravvive solo sul Monte Spada. Il suo habitat naturale \u00e8 rappresentato dalla macchia mediterranea e dalla vegetazione arbustiva delle zone umide ad altitudini comprese tra i 1.300 ed i 1.400 metri.\nConservazione.\nA causa della perdita dell'habitat e della raccolta indiscriminata \"Aquilegia barbaricina\" \u00e8 classificata dalla \"IUCN Red List\" come specie in pericolo critico di estinzione.\nLa specie \u00e8 stata inserita dalla IUCN nella lista delle 50 specie botaniche pi\u00f9 minacciate dell'area mediterranea. Allo stato attuale non esistono misure di tutela di questa specie, nonostante un progetto in tal senso del consiglio regionale sardo del 2006."}
{"id": "2683237", "revid": "54253", "url": "https://it.wikipedia.org/wiki?curid=2683237", "title": "Monte Fiocca", "text": "Il monte Fiocca \u00e8 una montagna delle Alpi Apuane, alta 1711 metri sul livello del mare, situata sul crinale che si distacca lateralmente verso est, al passo Sella, rispetto alla dorsale principale della catena. Si trova a ovest della penna di Sumbra, dalla quale \u00e8 separata dal passo Fiocca, alto 1550 metri sul livello del mare, ed a sud-est del monte Sella.\nIl monte Fiocca \u00e8 accessibile dal rifugio A. Puliti, a quota 1013 metri sul livello del mare, poco sopra il paese di Arni e di propriet\u00e0 della Sezione del Club Alpino Italiano di Pietrasanta. Dal rifugio si sale per un sentiero al Passo Sella, si segue quindi una cresta erbosa e, superato un breve salto roccioso, si giunge alla cima dalla quale si ammira un vasto panorama a 360 gradi sulle vicine cime delle Alpi Apuane: penna di Sumbra, monte Sella, monte Alto di Sella, monte Corchia e gruppo delle Panie."}
{"id": "2683238", "revid": "1543377", "url": "https://it.wikipedia.org/wiki?curid=2683238", "title": "V\u00e9lez (Colombia)", "text": "V\u00e9lez \u00e8 un comune della Colombia appartenente al dipartimento di Santander. Nella citt\u00e0 si trova la cattedrale, sede del vescovo della Diocesi di V\u00e9lez.\nL'abitato venne fondato da Mart\u00edn Galeano nel 1539."}
{"id": "2683242", "revid": "1543377", "url": "https://it.wikipedia.org/wiki?curid=2683242", "title": "Comunit\u00e0 montana dei Sibillini", "text": "La Comunit\u00e0 montana dei Sibillini ha sede a Comunanza, in provincia di Ascoli Piceno nelle Marche. Si estende per 417,49\u00a0km\u00b2 a cavallo delle province di Ascoli Piceno (5 comuni) e Fermo (6 comuni).\nLa Comunit\u00e0 \u00e8 stata costituita con L. R. 6 giugno 1973 n. 12 e identificata come Zona M. Con l'approvazione del primo statuto da parte della Regione Marche (L. R. 26 novembre 1974 n. 45) l'ente ha assunto la denominazione di Comunit\u00e0 Montana dei Sibillini.\nGeografia fisica.\nLa Comunit\u00e0 Montana dei Sibillini include i comuni ascolani e fermani delle alte valli dei fiumi Aso e Tenna (con il torrente Ambro, suo affluente di sinistra nel comune di Montefortino).\nL'altitudine varia dai 200 m s.l.m. apprezzabili ai piedi del Matenano ai 2.476 della cima del monte Vettore nel territorio di Montemonaco.\nEcosistema.\nLa flora presente sul territorio affianca alle faggete dei fondovalle specie come la stella alpina sulle cime dei Sibillini. Quanto alla fauna, oltre al lupo appenninico, all'aquila reale, alla nutria, si segnala la presenza del Chirocefalo del Marchesoni, crostaceo endemico del lago di Pilato.\nComuni.\nLa Comunit\u00e0 Montana \u00e8 costituita da cinque comuni della provincia di Ascoli Piceno (Comunanza, Force, Montedinove, Montemonaco e Rotella) e sei comuni della provincia di Fermo (Amandola, Montefalcone Appennino, Montefortino, Montelparo, Santa Vittoria in Matenano e Smerillo).\nLa parte di territorio costituita dai comuni di Amandola, Montefortino e Montemonaco rappresenta il versante nordorientale del Parco nazionale dei Monti Sibillini."}
{"id": "2683244", "revid": "439868", "url": "https://it.wikipedia.org/wiki?curid=2683244", "title": "Land\u00e1zuri", "text": "Land\u00e1zuri \u00e8 un comune della Colombia nel dipartimento di Santander. Venne fondato in epoca coloniale da Jos\u00e9 Mar\u00eda Land\u00e1zuri, mentre l'istituzione del comune \u00e8 del 13 dicembre 1974."}
{"id": "2683247", "revid": "1543377", "url": "https://it.wikipedia.org/wiki?curid=2683247", "title": "La Paz (Colombia)", "text": "La Paz \u00e8 un comune della Colombia facente parte del dipartimento di Santander.\nL'abitato venne fondato da Ram\u00f3n Blanco Viana nel 1793."}
{"id": "2683248", "revid": "1805885", "url": "https://it.wikipedia.org/wiki?curid=2683248", "title": "Port Pirie", "text": "Port Pirie \u00e8 una citt\u00e0 dell'Australia Meridionale, posta lungo il fiume Pirie, che si getta nel golfo di Spencer; essa si trova 220 chilometri a nord di Adelaide ed \u00e8 la sede della Municipalit\u00e0 di Port Pirie. Al censimento del 2006 contava 13.206 abitanti.\nStoria.\nFondata nel 1845, ora \u00e8 la sede della pi\u00f9 grande fonderia di piombo dell'emisfero australe (per molti anni \u00e8 stata la pi\u00f9 grande del mondo), in cui vengono prodotti e raffinati anche altri minerali come zinco, rame, oro ed argento."}
{"id": "2683250", "revid": "110157", "url": "https://it.wikipedia.org/wiki?curid=2683250", "title": "Lebrija (Colombia)", "text": "Lebrija \u00e8 un comune della Colombia facente parte del dipartimento di Santander.\nL'abitato venne fondato da Ambrosio Alfinger nel 1529."}
{"id": "2683255", "revid": "110157", "url": "https://it.wikipedia.org/wiki?curid=2683255", "title": "Los Santos (Colombia)", "text": "Los Santos \u00e8 un comune della Colombia facente parte del dipartimento di Santander.\nL'abitato venne fondato da Bartolom\u00e9 Mantilla e Vicente Rueda nel 1750."}
{"id": "2683257", "revid": "1543377", "url": "https://it.wikipedia.org/wiki?curid=2683257", "title": "Macaravita", "text": "Macaravita \u00e8 un comune della Colombia facente parte del dipartimento di Santander.\nL'abitato venne fondato da Hern\u00e1n P\u00e9rez de Estrada nel 1725, mentre l'istituzione del comune \u00e8 del 22 dicembre 1857."}
{"id": "2683258", "revid": "110157", "url": "https://it.wikipedia.org/wiki?curid=2683258", "title": "M\u00e1laga (Colombia)", "text": "M\u00e1laga \u00e8 un comune della Colombia facente parte del dipartimento di Santander.\nL'abitato venne fondato da Jer\u00f3nimo de Aguayo nel 1542."}
{"id": "2683259", "revid": "1305772", "url": "https://it.wikipedia.org/wiki?curid=2683259", "title": "Benjamin Ungar", "text": "Palmar\u00e8s.\nIn carriera ha conseguito i seguenti risultati:"}
{"id": "2683261", "revid": "1305772", "url": "https://it.wikipedia.org/wiki?curid=2683261", "title": "Benjamin Igoe", "text": "Palmar\u00e8s.\nIn carriera ha conseguito i seguenti risultati:"}
{"id": "2683264", "revid": "1305772", "url": "https://it.wikipedia.org/wiki?curid=2683264", "title": "Jed Dupree", "text": "Palmar\u00e8s.\nIn carriera ha conseguito i seguenti risultati:"}
{"id": "2683266", "revid": "767487", "url": "https://it.wikipedia.org/wiki?curid=2683266", "title": "Matanza (Colombia)", "text": "Matanza \u00e8 un comune della Colombia facente parte del dipartimento di Santander.\nL'abitato venne fondato da Cristobal de la Torre Lago y Eslava nel 1749."}
{"id": "2683269", "revid": "1543377", "url": "https://it.wikipedia.org/wiki?curid=2683269", "title": "Mogotes", "text": "Mogotes \u00e8 un comune della Colombia facente parte del dipartimento di Santander.\nL'abitato venne fondato da Crist\u00f3bal Gualdron de la Pe\u00f1a nel 1703, mentre l'istituzione del comune \u00e8 del 1887.\nGeografia fisica.\nDista 33 Km dal comune di San Gil, 29 da San Joaquin e 47 da Onzaga. Alla destra si trovano due quartieri che sono: \"La Lomita\" e \"29 de Octubre\", mentre a sinistra si trova il fiume \"Mogoticos\".\nConfini.\nMogotes confina a nord col comune di Molagavita, a est con i comuni di San Joaquin e di Onzaga, al sud con Ocamonte, Coromoro e Charal\u00e1, e all'ovest con i comuni della Valle de San Jos\u00e9, San Gil e Curit\u00ed.\nEconomia.\nL'economia di questo comune \u00e8 basata sull'allevamento,sulla coltivazione dell'agave e della canna da zucchero, e sulla produzione del caff\u00e8."}
{"id": "2683270", "revid": "287204", "url": "https://it.wikipedia.org/wiki?curid=2683270", "title": "Port Augusta", "text": "Port Augusta \u00e8 una citt\u00e0 dell'Australia Meridionale (Australia), posta all'estremo nord del golfo di Spencer; essa si trova 310 chilometri a nord di Adelaide ed \u00e8 la sede della Citt\u00e0 di Port Augusta. Al censimento del 2006 contava 13.257 abitanti, di cui circa un sesto erano di origine aborigena..\nStoria.\nLa citt\u00e0 fu fondata nel 1852 e fu cos\u00ec chiamata in onore della moglie del governatore dell'Australia Meridionale."}
{"id": "2683272", "revid": "1543377", "url": "https://it.wikipedia.org/wiki?curid=2683272", "title": "Molagavita", "text": "Molagavita \u00e8 un comune della Colombia facente parte del dipartimento di Santander.\nL'abitato venne fondato da Catalina Fajardo nel 1709."}
{"id": "2683273", "revid": "1605", "url": "https://it.wikipedia.org/wiki?curid=2683273", "title": "Monica Kwan", "text": ""}
{"id": "2683274", "revid": "647919", "url": "https://it.wikipedia.org/wiki?curid=2683274", "title": "Michele l'Amoriano", "text": ""}
{"id": "2683275", "revid": "33277", "url": "https://it.wikipedia.org/wiki?curid=2683275", "title": "Marcelline", "text": ""}
{"id": "2683277", "revid": "287204", "url": "https://it.wikipedia.org/wiki?curid=2683277", "title": "Torneo God\u00f3 2003", "text": "Il Torneo God\u00f3 2003 \u00e8 stato un torneo di tennis giocato sulla terra rossa..\n\u00c8 stata la 51\u00aa edizione del Torneo God\u00f3,\nche fa parte della categoria International Series Gold nell'ambito dell'ATP Tour 2003.\nSi \u00e8 giocato al Real Club de Tenis Barcelona di Barcellona in Spagna, dal 21 al 27 aprile 2003.\nCampioni.\nSingolare.\n Carlos Moy\u00e1 ha battuto in finale Marat Safin, 5-7, 6-2, 6-2, 3-0 (ritirato)\nDoppio.\n Bob Bryan / Mike Bryan hanno battuto in finale Chris Haggard / Robbie Koenig, 6-4, 6-3"}
{"id": "2683279", "revid": "1543377", "url": "https://it.wikipedia.org/wiki?curid=2683279", "title": "Elise Daoust", "text": "Palmar\u00e8s.\nIn carriera ha conseguito i seguenti risultati:\nCollegamenti esterni.\nNote biografiche"}
{"id": "2683280", "revid": "1892390", "url": "https://it.wikipedia.org/wiki?curid=2683280", "title": "Piazza della Costituzione (Firenze)", "text": "Piazza della Costituzione \u00e8 una vasta piazza di forma trapezoidale che si trova a Firenze nel rione dello Statuto, in corrispondenza del ponte di Via dello Statuto, il quale attraversa il torrente Mugnone che scorre parallelo alla piazza.\nPiazza della Costituzione divide la zona con Viale Filippo Strozzi e la Fortezza da Basso ed anche la circoscrizione del quartiere 5 di Rifredi con la circoscrizione 1 del centro storico.\nDalla piazza si diramano numerose strade: Via dello Statuto, importante arteria per il traffico della zona, via XX Settembre, dove si trovano gli alloggi per dipendenti governativi, che segue dalla piazza il torrente fino al Ponte Rosso, Via Cosseria, che segue anch'essa il torrente fino al vicinissimo Romito, via XXIV Maggio e via Francesco Puccinotti, dove si trovano altri alloggi per dipendenti governativi.\nIl nome della piazza, analogamente a via dello Statuto, fa riferimento allo Statuto Albertino, che si volle ricordare nella realizzazione del rione Romito-Vittoria con le numerose palazzine realizzate nel periodo e con le numerose fabbriche e fondi commerciali della zona."}
{"id": "2683282", "revid": "271907", "url": "https://it.wikipedia.org/wiki?curid=2683282", "title": "Fricativa alveolopalatale sorda", "text": "La fricativa alveolopalatale sorda \u00e8 un tipo di consonante coarticolativa usata in diverse lingue. Nell'alfabeto fonetico internazionale IPA \u00e8 indicata dal \u0255 e il suo equivalente nella notazione X-SAMPA \u00e8 s\\.\nCaratteristiche.\nNella lingua italiana, tale fono \u00e8 un fonema (anche se si tende a pronunciarlo pi\u00f9 come una fricativa alveolare sorda: ), e la sua resa ortografica \u00e8 il digramma \u3008sc\u3009 quando \u00e8 seguito dalle vocali /e/ ed /i/ (ossia come nella parola pesce); il trigramma \u3008sci\u3009 davanti ad altre vocali (ad esempio in asciutto); se intervocalico, esso \u00e8 sempre geminato."}
{"id": "2683284", "revid": "287204", "url": "https://it.wikipedia.org/wiki?curid=2683284", "title": "Torneo God\u00f3 2002", "text": "Il Torneo God\u00f3 2002 \u00e8 stato un torneo di tennis giocato sulla terra rossa..\n\u00c8 stata la 50\u00aa edizione del Torneo God\u00f3,\nche fa parte della categoria International Series Gold nell'ambito dell'ATP Tour 2002.\nSi \u00e8 giocato al Real Club de Tenis Barcelona di Barcellona in Spagna, dal 22 al 28 aprile 2002.\nCampioni.\nSingolare.\n Gast\u00f3n Gaudio ha battuto in finale Albert Costa, 6-4, 6-0, 6-2\nDoppio.\n Michael Hill / Daniel Vacek hanno battuto in finale Lucas Arnold Ker / Gast\u00f3n Etlis, 6-4, 6-4"}
{"id": "2683286", "revid": "1305772", "url": "https://it.wikipedia.org/wiki?curid=2683286", "title": "McIntosh", "text": ""}
{"id": "2683287", "revid": "1543377", "url": "https://it.wikipedia.org/wiki?curid=2683287", "title": "Jennifer Morales", "text": "Palmar\u00e8s.\nIn carriera ha conseguito i seguenti risultati:\nCollegamenti esterni.\nNote biografiche"}
{"id": "2683288", "revid": "767487", "url": "https://it.wikipedia.org/wiki?curid=2683288", "title": "Domani torno a casa", "text": "Domani torno a casa \u00e8 un film documentario del 2008 diretto da Paolo Santolini e Fabrizio Lazzaretti, presentato al Festival del cinema di Venezia del 2008.\nTrama.\nIl film documenta l'attivit\u00e0 umanitaria di Emergency in luoghi devastati dalla guerra e dalla povert\u00e0 come Afghanistan e Sudan, attraverso le storie di due giovani pazienti.\nMurtaza \u00e8 un bambino afgano di 7 anni ricoverato presso il centro chirurgico di Kabul dopo essere stato ferito da una mina antiuomo. Yagoub \u00e8 un ragazzo sudanese di 15 anni ricoverato al centro cardiologico di Khartoum.\nProduzione.\nNel documentario si parlano varie lingue: italiano, inglese, arabo, dari e lingue locali, ed \u00e8 fruibile grazie ai sottotitoli. \u00c8 stato acquistato dalla BBC ed \u00e8 visibile in proiezioni organizzate da Emergency."}
{"id": "2683290", "revid": "110157", "url": "https://it.wikipedia.org/wiki?curid=2683290", "title": "Al'met'evskij rajon", "text": "L'Al'met'evskij rajon, (, in lingua tatara \u018flm\u0259t rayon\u0131, \u04d8\u043b\u043c\u04d9\u0301\u0442 \u0440\u0430\u0439\u043e\u043d\u044b\u0301), \u00e8 un municipal'nyj rajon della Repubblica Autonoma del Tatarstan, in Russia. Istituito il 10 agosto 1930, occupa una superficie di circa 2.500 chilometri quadrati, ha come capoluogo Al'met'evsk e conta altri 95 centri abitati."}
{"id": "2683291", "revid": "158286", "url": "https://it.wikipedia.org/wiki?curid=2683291", "title": "Carlo III di Durazzo", "text": ""}
{"id": "2683292", "revid": "287204", "url": "https://it.wikipedia.org/wiki?curid=2683292", "title": "Torneo God\u00f3 2001", "text": "Il Torneo God\u00f3 2001 \u00e8 stato un torneo di tennis giocato sulla terra rossa..\n\u00c8 stata la 49\u00aa edizione del Torneo God\u00f3,\nche fa parte della categoria International Series Gold nell'ambito dell'ATP Tour 2001.\nSi \u00e8 giocato al Real Club de Tenis Barcelona di Barcellona in Spagna, dal 23 al 29 aprile 2001.\nCampioni.\nSingolare.\n Juan Carlos Ferrero ha battuto in finale Carlos Moy\u00e1, 4-6, 7-5, 6-3, 3-6, 7-5\nDoppio.\n Donald Johnson / Jared Palmer hanno battuto in finale Tommy Robredo / Fernando Vicente, 7-6, 6-4"}
{"id": "2683297", "revid": "1305772", "url": "https://it.wikipedia.org/wiki?curid=2683297", "title": "Annis Hechavarr\u00eda", "text": "Palmar\u00e8s.\nIn carriera ha conseguito i seguenti risultati:"}
{"id": "2683298", "revid": "228587", "url": "https://it.wikipedia.org/wiki?curid=2683298", "title": "Meadowbrook", "text": ""}
{"id": "2683300", "revid": "28290770", "url": "https://it.wikipedia.org/wiki?curid=2683300", "title": "Rolf De Heer", "text": ""}
{"id": "2683302", "revid": "287204", "url": "https://it.wikipedia.org/wiki?curid=2683302", "title": "Torneo God\u00f3 2000", "text": "Il Torneo God\u00f3 2000 \u00e8 stato un torneo di tennis giocato sulla terra rossa..\n\u00c8 stata la 48\u00aa edizione del Torneo God\u00f3,\nche fa parte della categoria International Series Gold nell'ambito dell'ATP Tour 2000.\nSi \u00e8 giocato al Real Club de Tenis Barcelona di Barcellona in Spagna, dal 24 al 30 aprile 2000.\nCampioni.\nSingolare.\n Marat Safin ha battuto in finale Juan Carlos Ferrero, 6-3, 6-3, 6-4\nDoppio.\n Nicklas Kulti / Mikael Tillstr\u00f6m hanno battuto in finale Paul Haarhuis / Sandon Stolle, 6-2, 6-7, 7-6"}
{"id": "2683307", "revid": "1305772", "url": "https://it.wikipedia.org/wiki?curid=2683307", "title": "Mentone (disambigua)", "text": ""}
{"id": "2683311", "revid": "1100311", "url": "https://it.wikipedia.org/wiki?curid=2683311", "title": "Fernando Tobio", "text": ""}
{"id": "2683314", "revid": "1543377", "url": "https://it.wikipedia.org/wiki?curid=2683314", "title": "Johana Fuenmayor", "text": "Palmar\u00e8s.\nIn carriera ha conseguito i seguenti risultati:"}
{"id": "2683315", "revid": "124876786", "url": "https://it.wikipedia.org/wiki?curid=2683315", "title": "Zebop!", "text": "Zebop! \u00e8 un album dei Santana del 1981 che \u00e8 arrivato in terza posizione in Norvegia ed in nona posizione nella Billboard 200 ed in Svezia. Ha avuto diverse versioni e diversi sfondi di copertina, tra cui il rosso e il rosa. Contiene il brano \"Winning\", uno degli ultimi significativi successi dei Santana fino alla pubblicazione di \"Supernatural\" nel 1999."}
{"id": "2683317", "revid": "121768827", "url": "https://it.wikipedia.org/wiki?curid=2683317", "title": "Mignon (disambigua)", "text": ""}
{"id": "2683319", "revid": "709565", "url": "https://it.wikipedia.org/wiki?curid=2683319", "title": "X-Infernus", "text": "X-Infernus \u00e8 una miniserie a fumetti pubblicata dalla Marvel Comics fra il febbraio e il maggio 2009. Sceneggiata da C.B. Cebulski e disegnata da Giuseppe Camuncoli, la serie \u00e8 una sorta di continuo di Inferno e si focalizza sul ritorno di Magik alla ricerca della sua anima fra i meandri del Limbo.\nTrama.\nCapitolo I: Anima Superstite.\nMesi dopo gli eventi che portarono alla resurrezione di Illyana, Colosso ha un confronto con Ciclope circa le risorse che gli X-Men stanno impegnando nella ricerca di sua sorella, ancora intrappolata nel Limbo: Amanda Sefton non riesce ad entrare nel magico reame perch\u00e9 sigillato; il Dr. Strange non si trova e gli scienziati di Warren non riescono a comprendere la magia. Nel Limbo, intanto, Magik penetra in un santuario ed impone al sacerdote di dirle dove si trovino il suo medaglione e la \"Spada dell'Anima\", prima di ucciderlo; tale azione viene notata dai grandi dei reami infernali Mefisto, Cuore Nero, Satannish, Dormammu ed Hela che danno udienza a Witchfire, figlia di Belasco, la quale chiede di avere per s\u00e9 il Limbo ed un posto nel loro consiglio. Dopo averle promesso che se fosse riuscita ad impadronirsi della Spada e delle restanti \"Pietre di Sangue\" avrebbe avuto ci\u00f2 che desiderava, la donna lascia la sala. Nel mentre, a S.F. Mercury e Rockslide assistono alla scena in cui Pixie, preda della sua parte oscura, pugnala Nightcrawler al cuore facendone fuoriuscire la Spada di Magik che richiama la sua legittima proprietaria fuori dal Limbo per reclamarne il possesso.\nCapitolo II: Questa Spira Mortale.\nSconfitti Mercury, Rockslide e Bestia Illyana affronta Pixie in possesso della sua spada. Ripresasi l'arma dalle dita incoscienti della mutante, riacquista il suo aspetto umano anche se sente ancora la mancanza di qualcosa, sensazione amplificata quando Colosso cerca di toccarla e lei quasi lo colpisce con la spada. Teleportatasi nel Limbo dopo aver rifiutato la proposta degli X-Men di aiutarla, Illyana si scontra con Witchfire che durante la sua assenza si era impossessata del reame infernale. Sulla Terra intanto, Ciclope affida a Nightcrawler il comando di una squadra composta da Colosso, Wolverine, Pixie, Mercury e Rockslide con il compito di ritrovare Illyana; al contrario degli altri, Pixie \u00e8 disposta ad aiutare gli X-Men con il solo scopo di riprendersi il frammento d'anima nelle mani della russa.\nCapitolo III: Quello che Desideri.\nMentre si trova in balia di Witchfire ad Illyana viene strappato l'unico eliotropio di cui \u00e8 in possesso. Richiamata dal lamento di agonia della sua anima, Pixie e gli X-Men si dirigono al castello di Belasco dove la strega incanta Wolverine e Colosso obbligandoli a scontrarsi con i compagni e metterli fuori combattimento; nel frattempo Nightcrawler raccoglie la lama di Pixie e seguendo le istruzioni di Illyana la pugnala al petto facendone fuoriuscire la sua spada con la quale libera dall'incantesimo i due X-Men.\nCapitolo IV: Fine di un'Anima.\nServendosi di Pixie, Witchfire forgia un nuovo eliotropio e completando la serie evoca gli antichi dei che dovrebbero aiutarla a prendere il controllo del consiglio infernale. Grazia a Nightcrawler gli X-Men e Magik, ora liberi dagli incantesimi della strega, si battono con gli dei mentre Mercury riesce a recuperare il medaglione con le pietre dal collo di Witchfire. Assieme a Pixie, Magik riesce a estrarre un eliotropio dal medaglione e a far fallire l'invocazione divina causando un vuoto gravitazionale che risucchia gli dei, Witchfire ed il medaglione con gli eliotropi (uno dei quali ricavato dall'anima di Pixie) in un luogo sconosciuto. Furiosa per aver perso un'altra parte di se stessa, Pixie dichiara il suo viscerale eterno odio ad Illyana che riporta l'intero gruppo alle Graymalkin Industries ed accetta la proposta di Ciclope di rimanere con gli X-Men.\nPubblicazione.\nDi seguito sono riportate le date d'uscita (sia statunitensi che italiane) degli albi:"}
{"id": "2683320", "revid": "22677", "url": "https://it.wikipedia.org/wiki?curid=2683320", "title": "WPT", "text": ""}
{"id": "2683321", "revid": "1305772", "url": "https://it.wikipedia.org/wiki?curid=2683321", "title": "Nicolas Mayer (schermidore)", "text": "Palmar\u00e8s.\nIn carriera ha conseguito i seguenti risultati:"}
{"id": "2683322", "revid": "1305772", "url": "https://it.wikipedia.org/wiki?curid=2683322", "title": "Millport", "text": ""}
{"id": "2683323", "revid": "28291049", "url": "https://it.wikipedia.org/wiki?curid=2683323", "title": "Kuybyshev", "text": ""}
{"id": "2683326", "revid": "339392", "url": "https://it.wikipedia.org/wiki?curid=2683326", "title": "Bacino artificiale di Kuybyshev", "text": ""}
{"id": "2683329", "revid": "1543377", "url": "https://it.wikipedia.org/wiki?curid=2683329", "title": "Jos\u00e9 F\u00e9lix Dom\u00ednguez", "text": "Palmar\u00e8s.\nIn carriera ha conseguito i seguenti risultati:"}
{"id": "2683330", "revid": "287204", "url": "https://it.wikipedia.org/wiki?curid=2683330", "title": "Ab\u016b Ayy\u016bb al-An\u1e63\u0101r\u012b", "text": "Appartenente al clan dei Banu Najjar, dei Banu Khazraj (con cui Maometto era imparentato), e quindi deduttivamente di originaria fede ebraica, la sua fama \u00e8 legata alla sua qualit\u00e0 di tradizionista e divulgatore di un gran numero di \"\u02bea\u1e25\u0101d\u012bth\" che riguardano il Profeta e all'assoluta devozione nei confronti di quest'ultimo. \nAb\u016b Ayy\u016bb fu uno dei primi convertiti. Partecip\u00f2 alla Seconda \u02bfAqaba e quando nel 622, anno dell'Egira, Maometto giunse a Qub\u0101\u02be, fu il primo a offrirgli ospitalit\u00e0 nella propria abitazione. Maometto rimase nella sua casa circa sette mesi, fino al termine della costruzione dell'abitazione e della contigua prima moschea che l'Islam abbia mai avuto, all'interno della quale il profeta \u00e8 sepolto, con accanto i due primi Califfi. \nLa figura di Ab\u016b Ayy\u016bb al-An\u1e63\u0101r\u012b compare anche nella storia di Safiyya bt. Huyyay b. Akhtab, una donna ebrea catturata dalle truppe di Mu\u1e25ammad durante l'assedio di Khaybar e portata al Profeta come parte del bottino. Quando Maometto spos\u00f2 Safiyya e trascorse con lei la prima notte, Ab\u016b Ayy\u016bb al-An\u1e63\u0101r\u012b non perse mai di vista la loro tenda. Alle prime ore della notte Maometto vide Ab\u016b Ayy\u016bb camminare avanti e indietro e gli chiese cosa significasse quel suo vigilare. Rispose: \"Ho avuto paura per te con questa giovane donna. Hai ucciso suo padre, suo marito e molti suoi parenti, e sino a poco tempo prima era una miscredente. Avevo davvero paura per te a causa di quella donna\".\nPartecip\u00f2 ai vari fatti d'arme, da Badr, U\u1e25ud, al-Khandak, agli altri scontri di minore rilevanza. \nPrese parte con \u02bfAmr b. al-\u02bf\u0100\u1e63 alla conquista dell'Egitto. Successivamente, \u02bfAl\u012b propose ad Ab\u016b Ayy\u016bb al-An\u1e63\u0101r\u012b la carica di governatore ma egli rifiut\u00f2 per raggiungere i musulmani in Iraq. Una volta giunto in Iraq, partecip\u00f2 a tutte le battaglie organizzate da \u02bfAl\u012b.\nDurante il regno di Mu\u02bf\u0101wiya partecip\u00f2 all'irruzione contro Cipro.\nNel corso del 672, secondo le fonti islamiche vi fu un attacco contro Costantinopoli, condotto dal figlio di Mu'\u0101wiya, Yaz\u012bd I, al quale Ab\u016b Ayy\u016bb partecip\u00f2 nonostante l'avanzata et\u00e0. \nDopo un breve periodo egli si ammal\u00f2 gravemente per una crisi di dissenteria, chiedendo ai suoi commilitoni di inumarlo ai piedi delle mura di Costantinopoli. \nNel 1458, dopo la conquista ottomana di Costantinopoli, una moschea fu fatta costruire in suo onore da Mehmed II Fatih, proprio l\u00ec dove era stato secoli prima seppellito. Da allora quella localit\u00e0, attualmente conosciuta come \"Ey\u00fcp\" (versione turca di Ayyub), \u00e8 considerata sacra e molti ufficiali ottomani hanno richiesto di essere sepolti l\u00ec, anche perch\u00e9 all'interno della moschea il gran maestro della confraternita mistica della Mawlawiyya (\"Mevleviye\" in turco) cingeva con la spada ogni nuovo Sultano, sottolineando cos\u00ec la necessit\u00e0 del ghazi."}
{"id": "2683331", "revid": "287204", "url": "https://it.wikipedia.org/wiki?curid=2683331", "title": "Nicolas Lucidel", "text": "Biografia.\nLe prime notizie su Nicolas Lucidel si trovano negli archivi della Corporazione di San Luca di Anversa, dove viene chiamato \"Colyn van Nieucasteel\" e viene definito \"allievo\" del pittore Pieter Coecke van Aelst nell'anno 1539.\nCome studente ad Anversa, Lucitello entr\u00f2 in contatto con i lavori di Frans Floris, Willem Key, e altri maestri attivi negli anni '40 del 1500.\nDal 1561 al 1567 visse a Norimberga. Sembra che si trasfer\u00ec in Germania per motivi religiosi; il 23 luglio del 1567, il consiglio cittadino lo ammon\u00ec dal partecipare alle \"sommosse\" dei calvinisti.\nSi ritiene abbia vissuto a Norimberga fino almeno al 1573, l'anno in cui dipinse il ritratto dello scultore Johan Gregor van der Schardt. Dopo quella data mancano notizie sulla sua vita. Alcuni studiosi ritengono sia morto attorno al 1590, mentre\nlo studioso tedesco Doppelmayr riporta nel suo \"Historische Nachricht von den N\u00fcrnbergischen Mathematicis und K\u00fcnstlern\" il 1597 come data del decesso.."}
{"id": "2683332", "revid": "450980", "url": "https://it.wikipedia.org/wiki?curid=2683332", "title": "Nicolas Neufch\u00e2tel", "text": ""}
{"id": "2683334", "revid": "1543377", "url": "https://it.wikipedia.org/wiki?curid=2683334", "title": "Felipe Alvear", "text": "Palmar\u00e8s.\nIn carriera ha conseguito i seguenti risultati:\nCollegamenti esterni.\nNote biografiche"}
{"id": "2683335", "revid": "287204", "url": "https://it.wikipedia.org/wiki?curid=2683335", "title": "Piazza Ludovico Antonio Muratori", "text": "Piazza Ludovico Antonio Muratori si trova a Firenze e prende il nome dallo storico, scrittore, erudito ed ecclesiastico italiano Ludovico Antonio Muratori.\nLa piazza \u00e8 la via di mezzo tra la parte sud e quella nord del quartiere di Statuto di Firenze, importante dal punto di vista della circolazione veicolare con via Cesare Guasti (che porta in Piazza Giampietro Vieusseux) e Via dello Statuto che la tagliano trasversalmente raccordando il traffico tra la zona ospedaliera di Careggi e la Fortezza da Basso.\nL'importanza della piazza nel rione dello Statuto \u00e8 sottolineata anche dalla presenza della Stazione di Firenze Statuto che si eleva dalla piazza stessa."}
{"id": "2683337", "revid": "287204", "url": "https://it.wikipedia.org/wiki?curid=2683337", "title": "Moody", "text": "Geografia.\n Canada\n Stati Uniti d'America"}
{"id": "2683338", "revid": "92723", "url": "https://it.wikipedia.org/wiki?curid=2683338", "title": "Rub\u00e9n Limardo", "text": "Biografia.\n\u00c8 fratello di Francisco Limardo e Jes\u00fas Limardo, entrambi schermidori.\nCampione mondiale juniores nel 2004-2005 vinse la prima medaglia con la squadra di spada ai Giochi panamericani del 2003, mentre nel 2007 a Rio de Janeiro oltre a ripetere il risultato con la sua squadra vince la medaglia d'oro nella prova individuale. Nel 2008 alle Olimpiadi di Pechino entra nel tabellone principale della spada individuale, venendo eliminato nei sedicesimi dall'ucraino Dmytro \u010cumak per 15-13, fermandosi ai quarti con la squadra Venezuelana, battuta dalla Francia.\nAlle Olimpiadi di Londra del 2012 vince la medaglia d'oro nella spada individuale, primo schermidore latinoamericano nel riuscire nell'impresa dopo oltre un secolo, dai tempi di Ram\u00f3n Fonst, oro alle olimpiadi del 1904. Sempre nella spada vince l'argento ai mondiali di Budapest del 2013, e nel 2015 vince altre due medaglie doro ai XVII Giochi panamericani di Toronto, nella prova individuale e con la squadra.\nAi Giochi panamericani di Lima 2019 ha vinto la medaglia d'oro nella spada individuale, battendo in finale il fratello Jes\u00fas Limardo. Per la prima volta nella storia dei giochi panamericani due fratelli si sono scontrati in una finale. Si \u00e8 quindi qualificato per i Giochi olimpici di .\nNel 2020, a causa dell'assenza di sponsor e della diminuzione dei finanziamenti erogati in suo favore dalla Federazione, conseguenti alla crisi economica venezuelana, aggravata dall'insorgere della pandemia da COVID-19, per mantenere se stesso e la sua famiglia, ha inizato a lavorare come \"rider\" per la societ\u00e0 Uber Eats a \u0141\u00f3d\u017a in Polonia. La cosa ha determinato scalpore negli ambienti sportivi.\nPalmar\u00e8s.\nIn carriera ha conseguito i seguenti risultati:"}
{"id": "2683339", "revid": "88740", "url": "https://it.wikipedia.org/wiki?curid=2683339", "title": "Mooresville", "text": ""}
{"id": "2683341", "revid": "35804", "url": "https://it.wikipedia.org/wiki?curid=2683341", "title": "Dennis Cobb", "text": ""}
{"id": "2683345", "revid": "1543377", "url": "https://it.wikipedia.org/wiki?curid=2683345", "title": "Guillermo Madrigal", "text": "Palmar\u00e8s.\nIn carriera ha conseguito i seguenti risultati:"}
{"id": "2683349", "revid": "287204", "url": "https://it.wikipedia.org/wiki?curid=2683349", "title": "Santa Marcellina", "text": "Biografia.\nFiglia del prefetto di Gallia, dopo la morte prematura del padre si occup\u00f2 dell'educazione dei fratelli. Nel Natale del 353, in San Pietro a Roma, ricevette il velo delle vergini dalle mani di papa Liberio, che fece in proposito un discorso riportato da sant'Ambrogio nel trattato \"De virginibus\", dedicato proprio alla sorella.\nNel 374 \u00e8 attestata a Roma, dove conduceva vita monastica insieme a un'altra vergine; in quell'anno ricevette la visita del fratello, appena nominato vescovo.\nCondusse una vita dedicata allo studio, alla preghiera e alle opere di carit\u00e0. Dopo la morte di Ambrogio, forn\u00ec a Paolino, il biografo del fratello, numerose informazioni.\nLa sua fama \u00e8 dovuta al ritratto che ne fa il fratello nel \"De virginibus\" e nel libro I del \"De excessu fratris\"; in un periodo come quello degli inizi dell'episcopato, in cui la predicazione di Ambrogio era fortemente centrata sulla vita ascetica, l'esempio della sorella gli permise di guadagnare autorevolezza presso la sua nuova diocesi. Fu inoltre destinataria di tre importanti lettere del fratello, relative al contrasto tra Ambrogio e l'imperatrice Giustina sull'assegnazione della Basilica porziana, sul ritrovamento delle reliquie dei santi Gervasio e Protasio, e sull'umiliazione inflitta da Ambrogio all'imperatore Teodosio I dopo gli eventi di Callinico; se all'epoca di queste lettere Marcellina risiedeva ancora a Roma, \u00e8 evidente come l'averle indirizzate queste tre importanti comunicazioni potesse essere utile allo scaltro vescovo milanese per diffondere anche nell'antica capitale le sue ragioni.\nLe \u00e8 intitolata la congregazione delle Suore di Santa Marcellina, fondata nel 1838 da Luigi Biraghi e da Marina Videmari per l'istruzione delle giovani di elevata condizione sociale.\nIl suo elogio si legge nel Martirologio Romano al 17 luglio."}
{"id": "2683356", "revid": "697352", "url": "https://it.wikipedia.org/wiki?curid=2683356", "title": "World Poker Tour", "text": "Il World Poker Tour, comunemente abbreviato in WPT, \u00e8 un circuito internazionale di tornei di Texas hold 'em a cui partecipa la maggior parte dei giocatori professionisti di tutto il mondo.\nFu ideato negli Stati Uniti dall'avvocato e produttore televisivo Steven Lipscomb, all'epoca amministratore delegato di WPT Enterprises (WPTE), l'azienda che controll\u00f2 il World Poker Tour fino al novembre del 2009.\nNel 2008 il WPT inizi\u00f2 a premiare i vincitori con dei braccialetti in modo analogo ai braccialetti delle WSOP. Ai giocatori che avevano vinto un titolo prima del 2008 venne consegnato un braccialetto retroattivamente.\nNel novembre 2009 l'azienda PartyGaming annunci\u00f2 l'acquisizione del World Poker Tour per la cifra di 12.300.000 dollari.\nStoria.\nIl tour debutt\u00f2 per la sua prima stagione tra la fine del 2002 e gli inizi del 2003, culminando con il WPT Championship nell'aprile 2003 al Casin\u00f2 Bellagio di Las Vegas. La prima stagione fu trasmessa sul Travel Channel della televisione via cavo statunitense nella primavera del 2003. Lo show debutt\u00f2 nei network televisivi il 1\u00ba febbraio 2004 sulla NBC con un torneo speciale: il \"Battle Of Champions\", che and\u00f2 in onda parallelamente alla copertura dello spettacolo prepartita del Super Bowl XXXVIII trasmessa dalla CBS.\nTravel Channel trasmise le prime cinque stagioni del tour. Nell'aprile 2007 WPTE annunci\u00f2 che la serie si sarebbe trasferita sulla Game Show Network per la sesta stagione. Il primo torneo WPT ad andare in onda sulla GSN fu il \"Mirage Poker Showdown\", il 24 marzo 2008. Nel luglio dello stesso anno WPTE annunci\u00f2 che la serie si sarebbe spostata su Fox Sports Net, per la settima stagione. Lo show \u00e8 presentato dal giocatore Mike Sexton e dall'attore Vince Van Patten.\nNel 2004 il World Poker Tour cre\u00f2 una Walk of Fame, iscrivendo tre giocatori: Doyle Brunson e Gus Hansen e l'attore James Garner. Da allora nessun altro giocatore \u00e8 stato inserito nella Walk of Fame.\nNel gennaio 2008 WPT annunci\u00f2 una serie di tornei per solo donne, chiamata WPT Ladies. La prima stagione ebbe cinque eventi, con buy-in da $300 a $1.500.\nUna partita fittizia del campionato WPT \u00e8 apparsa nel film \"Deal\", datato 2008. Appaiono gli stessi Sexton e Van Patten, oltre ad altri giocatori professionisti di poker.\nCausa per lo Sherman Act.\nNel luglio 2006, sette giocatori professionisti di poker citarono in giudizio WPTE, denunciando violazioni dello Sherman Antitrust Act, del \"California Cartwright Act\", ed ingerenza intenzionale nel contratto. I professionisti (Chris Ferguson, Andy Bloch, Annie Duke, Joe Hachem, Phil Gordon, Howard Lederer, e Greg Raymer) dichiararono che i moduli di liberatoria di WPTE, richiesti per la partecipazione in tali eventi, erano anti-competitivi e miravano a interferire con i loro obblighi contrattuali verso altre compagnie. La denuncia di anti-competitivit\u00e0 fu basata sul fatto che i contratti di WPTE con i casin\u00f2 che ospitavano i suoi tornei proibivano agli stessi (e agli altri casin\u00f2 posseduti dalle stesse compagnie) di ospitare eventi pokeristici non organizzati da WPTE. L'asserzione di ingerenza contrattuale fu basata sulla richiesta nel modulo di diritti perpetui sull'immagine dei giocatori per qualsiasi uso volesse farne WPTE. I giocatori lamentarono il fatto che ci\u00f2 li portava a violare altri contratti (come per esempio il contratto \"Activision Games\" di Ferguson o i contratti degli altri giocatori con molti siti di poker). Hachem e Raymer si ritirarono dalla causa prima dell'\u2019accordo finale.\nNell'aprile 2008 WPT Enterprises si accord\u00f2 con i cinque giocatori rimasti in causa contro di essa; Chris Ferguson dichiar\u00f2: \"Siamo felici di essere giunti ad un accordo giusto per tutti i giocatori e di aver predisposto una nuova liberatoria che elimina le ambiguit\u00e0 su come pu\u00f2 essere utilizzata l'immagine dei giocatori. Di quest'ultima apprezziamo specialmente il fatto che si applicher\u00e0 a tutti i nuovi giocatori che vorranno partecipare a tornei ed eventi WPT.\".\nGiocatore dell'anno WPT.\nIl premio Giocatore dell'anno WPT \u00e8 assegnato ad un solo giocatore a stagione. I vincitori sono stati:\nRecord di vincite.\nDi seguito sono elencati i tornei con le vincite pi\u00f9 elevate per ogni stagione."}
{"id": "2683362", "revid": "765341", "url": "https://it.wikipedia.org/wiki?curid=2683362", "title": "Formula 3000 italiana 2000", "text": "La stagione 2000 della Formula 3000 Italiana fu disputata su 8 gare. Vi presero parte 13 differenti \"team\" e 40 differenti piloti. La serie viene vinta dal pilota brasiliano Ricardo Spreafico.\nRisultati e classifiche.\nClassifica piloti.\nI punti sono assegnati secondo lo schema seguente:\nRisultati completi.\nR=ritirato NS=non parte"}
{"id": "2683363", "revid": "287204", "url": "https://it.wikipedia.org/wiki?curid=2683363", "title": "George Sampson", "text": "\u00c8 il vincitore della seconda edizione (2008) del talent show \"Britain's Got Talent\", il 31 maggio 2008 a 14 anni. Come premio ha ricevuto \u00a3100.000 e la possibilit\u00e0 di esibirsi al Royal Variety Performance, in scena al London Palladium l'11 dicembre 2008. La sua specialit\u00e0 \u00e8 la Street dance.\n\"Britain's Got Talent\".\nEdizione 2007.\nNel 2007 Sampson fa un provino durante il primo round del \"Britain's Got Talent\" su consiglio della sua insegnante di danza; solo quando arriva sul luogo dell'audizione viene a sapere che si tratta del noto talent show. Durante il provino ha ballato \"Drop\" (di Timbaland, Fatman Scoop e Magoo), nonostante l'entusiasmo di Simon Cowell non \u00e8 riuscito a convincere gli altri due giudici, Amanda Holden e Piers Morgan. Dopo questa esperienza, Sampson decide di ritentare e di provare che i due giudici hanno sbagliato. Nel frattempo continua a ballare per le strade di Warrington per migliorare la sua tecnica, raccogliere fondi per la famiglia e le lezioni di danza cos\u00ec da continuare la sua carriera.\nEdizione 2008.\nDurante il provino balla \"Rock This Party (Everybody Dance Now)\".\nFilmografia.\nGeorge Sampson \u00e8 nel cast del film \"StreetDance 3D\" nelle sale cinematografiche italiane dal 16 marzo 2011, in cui interpreta il ruolo di Eddie, ragazzino amico della protagonista Carly, che come lei e il resto della crew ama la street dance. Nonostante gi\u00e0 nelle varie apparizioni nel film si percepisca la sua passione per il ballo, solo alla fine il giovane Eddie mostrer\u00e0 veramente le sue capacit\u00e0, quando per aiutare i suoi amici decide di partecipare alle finali di street dance, consentendo al gruppo di temporeggiare nell'attesa dell'arrivo dei rimanenti componenti della crew, impegnati nelle selezioni per l'ammissione alla Royal Ballet.\nNel 2012 \u00e8 apparso anche nel sequel di questo film, dal titolo \"StreetDance 2\".\nMalattia.\nSampson soffre di una rara malattia chiamata Morbo di Scheuermann, che colpisce lo sviluppo della ossa nei bambini e negli adolescenti e pu\u00f2 causare una curvatura della colonna vertebrale. Dopo la rivelazione, Sampson ha dichiarato a un giornale che \"Non \u00e8 cos\u00ec male\" e che il suo medico sostiene che pu\u00f2 continuare a ballare."}
{"id": "2683364", "revid": "1543377", "url": "https://it.wikipedia.org/wiki?curid=2683364", "title": "Garosmanzia", "text": "La garosmanzia era la divinazione degli effetti della luce delle candele attraverso dei vasi di vetro pieni d'acqua.\nMetodi.\nSi eseguiva ponendo dei vasi rotondi di vetro pieni di acqua limpida fra molte candele di cera accese. Dopo avere invocato i demoni e posto la domanda con voce sommessa, si faceva attentamente guardare la superficie di quei vasi da un giovinetto o da una giovane donna incinta e si leggeva la risposta interpretando alcune immagini delineate dalla rifrazione della luce nei vetri medesimi.\nAlcuni indovini utilizzavano le proprie capacit\u00e0 di ventriloquio per emettere suoni senza muovere le labbra, in modo che si credeva di sentire una voce provenire dalle immagini. Anche per questo tipo di divinazione (che \u00e8 proprio dell'engastrimanzia) si accendevano candele intorno ad alcuni vasi d'acqua limpida e si agitava l'acqua invocando uno spirito che non tardava a rispondere con una debole voce proveniente dal ventre dell'indovino."}
{"id": "2683373", "revid": "287204", "url": "https://it.wikipedia.org/wiki?curid=2683373", "title": "Pistoia Basket 2008-2009", "text": "Il Pistoia Basket 2000 stagione 2008-2009, sponsorizzato \"Carmatic\", ha preso parte al campionato professionistico italiano di Legadue.\nRoster.\n\"Legaduebasket: Dettaglio statistico\""}
{"id": "2683378", "revid": "1305772", "url": "https://it.wikipedia.org/wiki?curid=2683378", "title": "Mininova", "text": "Mininova era un contenitore e motore di ricerca per diverse tipologie di file .torrent e ha rappresentato sino al 26 novembre 2009 uno dei pi\u00f9 grandi torrent finder di internet. Il sito venne creato nel gennaio 2005 come successore di Suprnova.org, a quel tempo molto popolare, che era finito offline alla fine del 2006 per problemi legali.\nI visitatori di Mininova potevano caricare anonimamente file torrent sul sito, utilizzando qualsiasi BitTorrent tracker. La regola prevedeva semplicemente il divieto di caricare pornografia. Per chi violava tale regola, Mininova procedeva con la registrazione dell'indirizzo IP del violatore, che a quel punto non avreva pi\u00f9 la possibilit\u00e0 di caricare alcun tipo di file.\nLa parola \"Mininova\" raggiunse il 9\u00ba posto nella classifica delle parole pi\u00f9 cercate su Google del 2006.Il 28 maggio 2008, Mininova dichiar\u00f2 5 miliardi di download effettuati dal suo sito.\nTuttavia, molti dei torrent distribuiti erano collegamenti per contenuti protetti dal diritto d'autore; ci\u00f2 determin\u00f2 la risposta legale del BREIN.\nParallelamente alla distribuzione di file .torrent, il team di Mininova avvi\u00f2 Snotr, un sito che offre la condivisione di video; e successivamente anche un servizio di distribuzione contenuti indirizzato ai produttori indipendenti .\nPer conformarsi alla sentenza della Corte di Utrecht risalente all'agosto 2009, il 26 novembre dello stesso anno Mininova annunci\u00f2 la limitazione del proprio sito al solo servizio di distribuzione contenuti.\nIn conseguenza di ci\u00f2, circa il 99.3% dei torrent ospitati sul sito furono rimossi, ed il traffico del sito scese del 66% in pochi giorni.. Secondo Alexa Internet, il traffico giornaliero del sito, che agli inizi di novembre 2009 lo poneva nella top 100 dei siti pi\u00f9 visitati d'America, il 30 gennaio 2010 era precipitato al di sotto del 1000\u00ba posto.\nInizialmente Mininova stava valutando la possibilit\u00e0 di ricorrere in appello. Tuttavia, davanti alla prospettiva di una nuova denuncia per violazione di copyright intentata da BREIN, mininova ha rinunciato e le due parti hanno raggiunto un accordo extragiudiziale.\nA febbraio del 2017 i curatori hanno annunciato la chiusura del sito, fissata per il 4 aprile, con la motivazione che le spese di gestione erano divenute insostenibili.\nCome promesso, il 4 aprile 2017 il sito mininova.org \u00e8 stato chiuso, lasciando on-line soltanto Snotr."}
{"id": "2683382", "revid": "599013", "url": "https://it.wikipedia.org/wiki?curid=2683382", "title": "Jls", "text": ""}
{"id": "2683388", "revid": "1543377", "url": "https://it.wikipedia.org/wiki?curid=2683388", "title": "Engastrimanzia", "text": "L'engastrimanzia, o gastromanzia, era una pratica divinatoria volta a interpretare i suoni provenienti dal ventre dell'indovino o di una persona ispirata (chiamato \"engastrimita\").\nDeriva dal greco \" \"gast\u1e17r\"\" che significa \"ventre\" e \" \"mant\u00e9ia\"\" che significa \"divinazione\".\nStoria.\nTra le sacerdotesse di Apollo c'erano anche le engastrimiti, profetesse che emettevano suoni col ventre (come un ventriloquo) senza muovere le labbra; questi suoni erano poi raccolti dai sacerdoti che ne traevano gli oracoli.\nI sacerdoti maschi dotati di questa capacit\u00e0 profetica erano chiamati engastrimandi.\nAlcuni indovini utilizzavano l'engastrimanzia insieme con la garosmanzia, ossia la pratica di interpretare i riflessi della luce delle candele attraverso vasi di vetro pieni di acqua, facendo in modo che una voce aerea sembrasse provenire dalle immagini riflesse.\nAl pari di altre pratiche divinatorie, l'engastrimanzia poteva essere praticata da alcune persone come un vero e proprio mestiere, con i cui ricavi procurarsi di che vivere: un famoso engastrimita fu Euricle di Atene, fondatore perfino di una scuola di gastromanzia, citato da Platone e Aristofane."}
{"id": "2683390", "revid": "69205606", "url": "https://it.wikipedia.org/wiki?curid=2683390", "title": "Engastrimita", "text": ""}
{"id": "2683393", "revid": "115233", "url": "https://it.wikipedia.org/wiki?curid=2683393", "title": "Engastrimando", "text": ""}
{"id": "2683394", "revid": "115233", "url": "https://it.wikipedia.org/wiki?curid=2683394", "title": "Gastromanzia", "text": ""}
{"id": "2683396", "revid": "93556", "url": "https://it.wikipedia.org/wiki?curid=2683396", "title": "Miami Heat 2000-2001", "text": "La stagione 2000-01 dei Miami Heat fu la 13\u00aa nella NBA per la franchigia.\nI Miami Heat arrivarono secondi nella \"Atlantic Division\" della \"Eastern Conference\" con un record di 50-32. Nei play-off persero al primo turno con i Charlotte Hornets (3-0)."}
{"id": "2683399", "revid": "2014155", "url": "https://it.wikipedia.org/wiki?curid=2683399", "title": "Pio Augusto in Baviera", "text": "Biografia.\nInfanzia.\nNato a Landshut, era il terzo dei figli del duca Guglielmo in Baviera e di sua moglie la contessa palatina Maria Anna di Zweibr\u00fccken-Birkenfeld.\nMatrimonio.\nSpos\u00f2 la principessa Amalia Luisa di Arenberg, figlia del Duca Louis Marie di Arenberg e di Marie Ad\u00e9la\u00efde Julie de Mailly, dame d'Ivry-sur-Seine, il 26 maggio 1807 a Bruxelles e dalla quale ebbe un solo figlio.\nUltimi anni e morte.\nNel 1815 divenne membro onorario della Bayerische Akademie der Wissenschaften. Egli, inoltre, amava viaggiare.\nAugusto Pio mor\u00ec il 1837 a, poco dopo essere diventato \"Duca in Baviera\".\nDiscendenza.\nAugusto Pio e Amalia Luisa di Arenberg ebbero:"}
{"id": "2683400", "revid": "142813", "url": "https://it.wikipedia.org/wiki?curid=2683400", "title": "Miami Heat 2001-2002", "text": "La stagione 2001-02 dei Miami Heat fu la 14\u00aa nella NBA per la franchigia.\nI Miami Heat arrivarono sesti nella \"Atlantic Division\" della \"Eastern Conference\" con un record di 36-46, non qualificandosi per i play-off."}
{"id": "2683401", "revid": "267975", "url": "https://it.wikipedia.org/wiki?curid=2683401", "title": "Dipartimento di Maip\u00fa", "text": "Per Dipartimento di Maip\u00fa si pu\u00f2 intendere due dipartimenti dell'Argentina:"}
{"id": "2683403", "revid": "2028606", "url": "https://it.wikipedia.org/wiki?curid=2683403", "title": "Olio di sansa", "text": ""}
{"id": "2683404", "revid": "767487", "url": "https://it.wikipedia.org/wiki?curid=2683404", "title": "Windows Template Library", "text": "Windows Template Library (WTL) \u00e8 un insieme di classi C++ basate sul costrutto template (da cui il nome) sviluppate in seno alla Microsoft come wrapper delle API Win32. Non essendo librerie ma un semplice incapsulamento, a livello di codice, delle chiamate alle API, WTL semplifica la scrittura di applicazioni Windows in C++/C senza aggiungere penalizzanti strati di software."}
{"id": "2683409", "revid": "267975", "url": "https://it.wikipedia.org/wiki?curid=2683409", "title": "Dipartimento di San Antonio", "text": "Per Dipartimento di San Antonio si pu\u00f2 intendere due dipartimenti dell'Argentina:"}
{"id": "2683411", "revid": "293377", "url": "https://it.wikipedia.org/wiki?curid=2683411", "title": "Zavon Hines", "text": "Carriera.\nClub.\nHines \u00e8 nato in Giamaica e cresciuto nella East End di Londra. Ha giocato nelle giovanili e nella squadra di riserve del West Ham, prima di essere notato dall'allenatore del Coventry City, Chris Coleman.\nZavon \u00e8 andato in prova al Bury prima di firmare per il Coventry City il 27 marzo 2008. Si prese il numero 9, e fece la sua prima apparizione nella sconfitta per 3-1 in casa del Plymouth Argyle il 29 marzo. Ha segnato il suo primo gol alla seconda partita il 1\u00ba aprile in un pareggio per 1-1 con lo Sheffield Wednesday.\nHa fatto il suo debutto in prima squadra per il West Ham United contro il Macclesfield Town in un match della Coppa di Lega il 27 agosto, segnando un gol. Hines ha saltato gran parte della stagione 2008-2009 per un infortunio al ginocchio, ma ha firmato un nuovo contratto nel marzo del 2009, che lo legher\u00e0 al West Ham fino all'estate del 2010. Dopo aver giocato le amichevoli dell'estate 2010, Hines ha giocato contro il nel mese di settembre. Ha segnato il suo primo gol in campionato con il West Ham, contro l'Aston Villa, il 4 novembre 2009, siglando al 93' la rete decisiva del definitivo 2-1 per gli \"hammers\".\nNella stagione 2011-12 passa al Burnley, dove rimane met\u00e0 stagione prima di passare in prestito al Bournemouth a causa dello scarso utilizzo.\nNella stagione 2012-13 cambia nuovamente casacca e firma per il Bradford City, in Football League Two, con cui raggiunge la finale di League Cup.\nNazionale.\nIl 10 febbraio 2009, Hines \u00e8 stato chiamato dalla Giamaica per l'amichevole contro la Nigeria. La partita si \u00e8 conclusa 0-0 e Zavon non ha giocato. Nonostante sia stato selezionato in una squadra giamaicana, il 1\u00ba ottobre 2009 \u00e8 stato chiamato dall'Inghilterra Under-21 per una partita contro i pari et\u00e0 della Macedonia in programma il 9 ottobre 2009. Hines ha giocato nel secondo tempo, subentrando a Theo Walcott, e ha segnato due gol che hanno contribuito alla vittoria finale per 6-3."}
{"id": "2683412", "revid": "83531", "url": "https://it.wikipedia.org/wiki?curid=2683412", "title": "Franz Josef Jung", "text": "Ha ricoperto l'incarico di Ministro della difesa durante il primo governo Merkel, il 22 novembre 2005. Nell'ottobre del 2009 \u00e8 stato nominato Ministro del lavoro e degli affari sociali del secondo governo Merkel, carica che ha ricoperto sino al 27 novembre 2009.\nBiografia.\nDopo il servizio militare Jung ha studiato giurisprudenza presso l'Universit\u00e0 di Magonza. In seguito divenne avvocato e notaio. Ha ricoperto diversi incarichi politici nell'Assia. Nel settembre del 2007 venne aspramente criticato per la sua proposta di abbattere aerei civili, qualora questi venissero presi in ostaggio da parte di terroristi. Tali affermazioni fecero avanzare, da parte di alcuni politici della SPD, la richiesta delle sue dimissioni.\nDimissioni.\nIl 27 novembre 2009 si dimette dall'incarico di Ministro del lavoro e degli affari sociali a seguito dello scandalo scoppiato, quando era Ministro della difesa, in riferimento alla strage di civili avvenuta il 4 settembre 2009 in Afghanistan, quando su richiesta del comando tedesco aerei americani colpirono due autocisterne piene di carburante che erano state catturate dai talebani.\nLe dimissioni di Jung seguono di un giorno le dimissioni di Wolfgang Schneiderhan, \"Generalinspekteur\" della Bundeswehr, e di Peter Wichert, sottosegretario alla difesa."}
{"id": "2683415", "revid": "547034", "url": "https://it.wikipedia.org/wiki?curid=2683415", "title": "World Poker Tour (stagione 1)", "text": "Di seguito compaiono i risultati della prima stagione del World Poker Tour (2002\u20132003)."}
{"id": "2683418", "revid": "287204", "url": "https://it.wikipedia.org/wiki?curid=2683418", "title": "Basketbol'nij klub Donec'k", "text": "Il Basketbol'nij klub Donec'k era una societ\u00e0 cestistica, avente sede a Donec'k, in Ucraina. Fondata nel 2006, gioca nel campionato ucraino.\nDisputa le partite interne nel Druzhba Palace of Sports, che ha una capacit\u00e0 di 4.700 spettatori."}
{"id": "2683422", "revid": "93556", "url": "https://it.wikipedia.org/wiki?curid=2683422", "title": "Miami Heat 2003-2004", "text": "La stagione 2003-04 dei Miami Heat fu la 16\u00aa nella NBA per la franchigia.\nI Miami Heat arrivarono secondi nella \"Atlantic Division\" della \"Eastern Conference\" con un record di 42-40. Nei play-off vinsero il primo turno con i New Orleans Hornets (4-3), perdendo poi la semifinale di conference con gli Indiana Pacers (4-2)."}
{"id": "2683427", "revid": "93556", "url": "https://it.wikipedia.org/wiki?curid=2683427", "title": "Miami Heat 2004-2005", "text": "La stagione 2004-05 dei Miami Heat fu la 17\u00aa nella NBA per la franchigia.\nI Miami Heat vinsero la \"Southeast Division\" della \"Eastern Conference\" con un record di 59-23. Nei play-off vinsero il primo turno con i New Jersey Nets (4-0), la semifinale di conference con i Washington Wizards (4-0), perdendo poi la finale di conference con i Detroit Pistons (4-3)."}
{"id": "2683429", "revid": "267975", "url": "https://it.wikipedia.org/wiki?curid=2683429", "title": "Dipartimento di Nueve de Julio", "text": "Per Dipartimento di Nueve de Julio si possono intendere quattro dipartimenti dell'Argentina:"}
{"id": "2683443", "revid": "4711", "url": "https://it.wikipedia.org/wiki?curid=2683443", "title": "BC Donetsk", "text": ""}
{"id": "2683450", "revid": "1543377", "url": "https://it.wikipedia.org/wiki?curid=2683450", "title": "Miami Heat 2005-2006", "text": "La stagione 2005-06 dei Miami Heat fu la 18\u00aa nella NBA per la franchigia.\nI Miami Heat vinsero la \"Southeast Division\" della \"Eastern Conference\" con un record di 52-30. Nei play-off vinsero il primo turno con i Chicago Bulls (4-2), la semifinale di conference con i New Jersey Nets (4-1), la finale di conference con i Detroit Pistons (4-2), vincendo poi il titolo battendo nella finale NBA i Dallas Mavericks (4-2)."}
{"id": "2683455", "revid": "93556", "url": "https://it.wikipedia.org/wiki?curid=2683455", "title": "Miami Heat 2006-2007", "text": "La stagione 2006-07 dei Miami Heat fu la 19\u00aa nella NBA per la franchigia.\nI Miami Heat vinsero la \"Southeast Division\" della \"Eastern Conference\" con un record di 44-38. Nei play-off persero al primo turno con i Chicago Bulls (4-0)."}
{"id": "2683456", "revid": "765341", "url": "https://it.wikipedia.org/wiki?curid=2683456", "title": "Monti Winterhoek", "text": "I monti Winterhoek si trovano nella Provincia del Capo Occidentale del Sudafrica e fanno parte del super gruppo montuoso della Cintura di pieghe del Capo. Questi raggiungono l'altitudine massima di 2.077 metri a nord della citt\u00e0 Tulbagh, con un picco chiamato Grootwinterhoekpiek. L'area naturale del Grootwinterhoek comprende un'area protetta di 30.608 ettari, dove si trovano cascate, luoghi dove nuotare, fiumi incantevoli e montagne selvagge."}
{"id": "2683463", "revid": "125300978", "url": "https://it.wikipedia.org/wiki?curid=2683463", "title": "Blacksad", "text": "Blacksad \u00e8 una serie a fumetti creata dagli autori spagnoli Juan D\u00edaz Canales (testi) e Juanjo Guarnido (disegni) e pubblicata dall'editore francese Dargaud. Sebbene entrambi gli autori siano spagnoli, il loro principale target di pubblico \u00e8 il mercato francese, pertanto tutte le storie sono state pubblicate dapprima in francese, e successivamente in spagnolo e in altre lingue. Il primo albo, \"Quelque part entre les ombres\" (in italiano \"Da qualche parte fra le ombre\", negli Stati Uniti pubblicato semplicemente come \"Blacksad\"), venne pubblicato nel novembre del 2000. Tre anni dopo, nel 2003, fu la volta del secondo volume, \"Arctic Nation\", e a distanza di due anni usc\u00ec \"Anima Rossa\" (\"\u00c2me Rouge\"), nel 2005. Il quarto libro, \"L'inferno, il silenzio\" (\"L'enfer, le silence\"), venne distribuito in Europa nel settembre del 2010. Un quinto numero, \"Amarillo\", usc\u00ec in varie traduzioni nel 2014. Una nuova storia dal titolo \"E poi non resta niente - Parte prima\" \u00e8 stata pubblicata in Italia dal 5 ottobre 2021.\nLa serie \u00e8 stata tradotta dall'originale francese e spagnolo in: catalano, portoghese, inglese, olandese, tedesco, danese, norvegese, svedese, finlandese, russo, polacco, ceco, ungherese, croato, serbo, bulgaro, greco, turco, italiano (nell'ambito europeo), cinese e giapponese (in Estremo Oriente). \nIl fumetto, che si svolge nella New York degli anni cinquanta, ospita storie apertamente ispirate ai classici del giallo hardboiled e del cinema noir americani. Tutti i personaggi sono animali antropomorfi, a cominciare dal protagonista, John Blacksad, un roccioso e disincantato gatto nero che di professione fa il detective. Ogni albo \u00e8 caratterizzato, fin dalla copertina e dal titolo, dalla predominanza di un colore.\nSinossi.\nRaccontate come un \"film noir\", le vicende sono ambientate negli Stati Uniti degli anni cinquanta del XX secolo. Tutti i personaggi sono rappresentati come animali antropomorfi, le cui specie riflettono la loro personalit\u00e0, tipo di personaggio e ruolo nella storia. Spesso vengono utilizzati stereotipi animali: per esempio, la maggior parte degli ufficiali di polizia sono canidi, quali pastori tedeschi, segugi, volpi, invece i personaggi del mondo criminale sono raffigurati come rettili e anfibi (rane, tartarughe, coccodrilli etc.). Le donne vengono solitamente raffigurate con tratti pi\u00f9 umani rispetto alle controparti maschili. \nLe vignette cercano di rispecchiare un panorama realistico e uno stile cinematografico scuro, attraverso linee realistiche abbastanza nitide. Nonostante il fatto che vi siano animali umanizzati come personaggi, anche i dettagliati disegni ad acquerelli, includendo luoghi e citt\u00e0 realmente esistenti, contribuiscono al senso di realismo della serie. Lo stile disegnativo si \u00e8 evoluto attraverso tutta la serie, con gli ultimi numeri che mostrano colori pi\u00f9 saturi e di alta qualit\u00e0, e meno linee granulose. \nVolumi.\n\"Da qualche parte fra le ombre\" (\"Quelque part entre les ombres\").\nJohn Blacksad investiga sulla morte della famosa attrice Natalia Willford, con la quale ha avuto una relazione in passato. Grazie all'amico Jake Ostiombe, un pugile che fu guardia del corpo di Natalia, scopre che il suo ultimo amante era uno sceneggiatore di nome Leon Kronski. Indagando, scopre che anche lui sembra essere scomparso; l'unico elemento noto \u00e8 un misterioso amico \"dagli occhi sporgenti\", che ha dichiarato che Leon \u00e8 partito per un lungo viaggio.\nMentre indaga, Blacksad si imbatte nel tipo misterioso, un serpente, che tenta di eliminarlo. Quest'ultimo viene poi mostrato braccato dal suo stesso, misterioso boss, il quale lo sospetta di tradimento e che promette di occuparsi personalmente del gatto investigatore.\nGrazie a un ratto ubriacone trovato nell'ultimo bar frequentato dai due amanti scomparsi, Blacksad trova Kronski e scopre che \u00e8 morto e sepolto sotto uno pseudonimo. Dopodich\u00e9, l'investigatore viene picchiato da dei malviventi, che gli intimano di interrompere le indagini. Blacksad si risveglia in una cella del commissariato dove Smirnov, il commissario della polizia locale e suo grande amico, lo ha fatto rinchiudere per proteggerlo. Questi spiega a Blacksad che i suoi superiori gli hanno imposto di insabbiare le indagini, evidentemente ricattati da chiunque sia il colpevole. Smirnov, allora, propone a Blacksad di risolvere lui il caso e di coprirlo con tutti i suoi mezzi.\nNon appena Blacksad torna a casa, viene aggredito dal serpente, che si scopre essere un sicario dell'uomo che ha ucciso Natalia. In possesso dell'arma del delitto che proverebbe la sua colpevolezza, il serpente vuole ricattare il suo capo e intende impadronirsi anche di qualsiasi prova Blacksad abbia in suo possesso. Tuttavia, prima che John possa chiarire l'equivoco, il ratto (anch'egli al servizio dell'assassino) uccide il serpente, prima di venire a sua volta ucciso da Blacksad con un colpo di pistola. Prima di morire, il serpente rivela al gatto chi \u00e8 il colpevole dell'intera faccenda: Ivo Statoc, una rana, il pi\u00f9 ricco e potente uomo d'affari della citt\u00e0, che si considera al di sopra di ogni legge. Anche Statoc era un amante di Natalia, e uccise l'attrice e Leon dopo essere venuto a sapere della loro tresca. Dopo essersi brutalmente infiltrato nell'ufficio sull'attico del grattacielo di Statoc, Blacksad affronta a sangue freddo la rana - che inizialmente gli offre un lavoro e successivamente una tangente. Blacksad rifiuta entrambe le offerte per motivi di principio e uccide Statoc con un colpo di pistola alla testa. La polizia sistema tutto in modo tale che sembri un suicidio.\n\"Arctic Nation\".\nMentre si dirige dalla sua cliente nel quartiere noto come \"The Line\", John Blacksad vede appeso a un palo il cadavere di un avvoltoio, incontrando in quel frangente la donnola Weekly, che diventer\u00e0 in seguito il suo assistente. Weekly lo scambia per un collega reporter, ma Blacksad lo respinge a causa del suo cattivo odore.\nBlacksad accetta poi di lavorare per un'anziana maestra, la cerva Miss Grey, che lo ha ingaggiato per ritrovare Kayleigh, una cucciola di orso bruno. Sospetta che la povera piccola sia stata rapita dall'Arctic Nation, un partito politico razzista simile al Ku Klux Klan. Weekly stringe finalmente amicizia con il gatto detective e i due si dirigono in un bar, dove vengono assaliti da due membri dell'Arctic Nation; il leader dell'organizzazione, una volpe artica chiamata Huk, si scopre essere un amico del capo della polizia locale, Karup, un orso polare. Blacksad e Weekly vengono portati da Karup, il quale dimostra di avere dei pregiudizi razziali.\nIl gatto, in seguito, incontra Dinah, la madre di Kayleigh, la quale stranamente non ha denunciato la scomparsa della figlia alla polizia. Blacksad sospetta che lei abbia avuto una relazione con il figlio di Oldsmill, una tigre siberiana alquanto famosa nella vita locale. Dinah, offesa dall'insinuazione, considera Blacksad inadatto per la ricerca della figlia. Intanto, Weekly viene avvicinato da un gruppo di protesta, i Black Claws (i quali seguono una dottrina simile a quella di Malcolm X e sono, inoltre, ispirati alle Pantere Nere), inizialmente sospettati di aver rapito la bambina; essi ordinano al reporter donnola di scrivere un articolo che sollevi i Black Claws da tutti i sospetti. Intanto, Blacksad segue la sua ipotesi di Oldsmill, scoprendo che il figlio della tigre \u00e8, in realt\u00e0, mentalmente disabile, rimuovendo anche lui dai sospetti.\nIntanto, Weekly indaga sulle attivit\u00e0 di Jezabel, un'orsa polare moglie di Karup, scoprendo che ha una relazione extra-coniugale con Huk e che viene ricattata da Dinah, la quale sembra essere al corrente del rapporto (e implica, tra l'altro, che Karup sia pedofilo). Blacksad decide di incontrare Dinah al suo appartamento, ma la trova morta. Sospettando che l'abbia uccisa Karup, il felino affronta la coppia di orsi, accusando Jezabel di adulterio. Di conseguenza, Karup attacca Huk e ha una discussione con Jezabel: durante il litigio, si scopre che i due coniugi non sono mai stati a letto assieme.\nUna gazza nera maschio di nome Cotten conduce Blacksad a un incontro segreto dell'Arctic Nation, tenuto in una fabbrica abbandonata. Qui, trova Weekly, tenuto in ostaggio in seguito dell'articolo scritto il giorno prima. Durante l'incontro, Huk uccide Karup impiccandolo, accusandolo di abuso di minori. Dopodich\u00e9, tenta di giustiziare Weekly, ma John, sotto mentite spoglie di un Arctic, lo libera e causa un incendio nella fuga. La volpe artica litiga con Cotten, il quale era in combutta con lui, ferendolo mortalmente con un colpo di pistola; tuttavia, la gazza riesce a portare Blacksad nel luogo dove si trova Kayleigh, permettendogli di salvare sia lei che Weekly prima che la fabbrica venga distrutta dall'incendio, mentre Cotten muore per il colpo subito poco dopo. Huk in seguito viene trovato morto nel suo garage, con un cacciavite piantato in un occhio.\nNel finale, Blacksad si prepara per un funerale (come dice lui), ma prima Weekly gli mostra le foto di Jezabel e Huk, e una in particolare cattura l'attenzione del gatto. Al cimitero, John riesce finalmente a parlare con Jezabel e l'affronta, strappandole i vestiti e rivelando che sul petto ha una macchia identica a quella di Dinah, ma di colore diverso, cos\u00ec la donna \u00e8 costretta a rivelare la sua vera identit\u00e0; \u00e8, in realt\u00e0, la figlia di Karup e sorella gemella di Dinah. Karup aveva abbandonato la loro madre in mezzo a un bosco in pieno inverno quando era ancora incinta, perch\u00e9 in quel periodo l'orso si era avvicinato alla dottrina dell'Arctic Nation, e non poteva permettere che gli altri sapessero che aveva una moglie nera con tanto di figli. La donna sopravvisse, dando alla luce Jezabel e Dinah, ma si tenne sempre dietro l'epiteto di donna di colore e nubile, morendo dopo pochi anni. Per potersi vendicare, Jezabel, nata \"bianca\", riesce ad ascendere e, oltre che sposare Karup, sedurre anche Huk per inscenare il falso rapimento di Kayleigh e far ricadere i sospetti di pedofilia su Karup. Huk, per\u00f2, ha ucciso Dinah per timore che lei \"confessasse tutto\" e l'orsa bianca, per vendicarsi, ha ucciso Huk con il cacciavite.\nKayleigh viene portata infine da Miss Grey che se ne prender\u00e0 cura; in alcune edizioni del fumetto, inoltre, viene mostrata una scena nel quale John sparge le ceneri di Cotten su Las Vegas, accontentando il suo ultimo desiderio.\n\"Anima rossa (\u00c2me Rouge)\".\nDurante il periodo della Paura rossa, John Blacksad viene ingaggiato per fare la guardia del corpo a una vecchia e ricca tartaruga, Hewitt Mandeline. Durante una visita dei due a una galleria d'arte, il gatto incontra l'amico poliziotto Smirnov con la sua famiglia. Quest'ultimo gli lascia un volantino di una conferenza tenuta da un suo vecchio professore, Otto Liebber, gufo fisico nucleare e candidato al Premio Nobel.\nAlla galleria incontra anche Samuel Gotfield, dalmata ricco, impegnato nella vita sociale e comunista, capo di un'associazione per la ricerca scientifica, e la sua ragazza, la scrittrice Alma Mayer (una gatta).\nGotfield invita Blacksad a una festa privata, tenuta all'interno della sua lussuosa villa. Qui, il gatto fa la conoscenza di altri intellettuali di sinistra; poeti, scrittori, artisti e scienziati, tra i quali anche il chimico Laszlo Herzl (un macaco) e Otero, un barbagianni amico di Otto. Laszlo accusa Liebber di essere favorevole alle armi nucleari, ponendo fine alla festa con amarezza. Quando Otero torna a casa, viene assassinato da un misterioso gaviale killer. Sembra che si sia trattato di uno scambio di persona e che il rettile volesse, in realt\u00e0, uccidere Otto.\nBlacksad e Alma si innamorano, nonostante quest'ultima stia pianificando il suo matrimonio con Samuel e la loro luna di miele alle cascate del Niagara. Il gatto decide, quindi, di diventare l'\"angelo custode\" di Liebber, seguendolo e osservandolo a sua insaputa. Lo salva, cos\u00ec, da un altro attentato messo in atto dallo stesso gaviale, il quale per\u00f2 riesce a sfuggire dalle grinfie di Blacksad.\nDa Smirnov, Blacksad scopre che il killer \u00e8 conosciuto come Ribs e che la bomba utilizzata nel suo attentato \u00e8 chimicamente molto complessa. I sospetti ricadono su Laszlo, che potrebbe essere geloso dei successi del gufo, quindi va a interrogarlo. Tuttavia, Blacksad scopre che Laszlo \u00e8, in realt\u00e0, un sopravvissuto all'Olocausto e un cacciatore di nazisti; gli mostra delle foto che affermano che Liebber lavorava, infatti, per il Terzo Reich (il detective, per\u00f2, non trova informazioni su chi abbia ingaggiato Ribs).\nColpito da questa rivelazione, Blacksad cerca conforto in Alma, ma prima che possa vederla viene arrestata dall'FBI assieme ad altri comunisti, inspiegabilmente traditi da Samuel. Liebber, intanto, \u00e8 tornato nel suo vecchio quartiere, lo stesso di Blacksad, per scoprire che \u00e8 stato ridotto in povert\u00e0. Preso da una crisi personale, si rifugia all'acquario comunale.\nBlacksad, intanto, intercetta gli agenti dell'FBI e salva Alma, portandola nell'appartamento di Weekly, il suo amico reporter. Il gatto le promette di portarla alle cascate del Niagara, che Alma considera un gesto di fedelt\u00e0 e amore.\nFinalmente, Blacksad ritrova Liebber all'acquario, in stato di shock. Gli racconta che la sua vita \u00e8 stata piena di fallimenti e che ogni volta che cercava di rendere il mondo un posto migliore otteneva sempre un risultato diverso, facendo le scelte sbagliate. Il suo ultimo \"crimine\" \u00e8 stato quello di seguire i consigli del pittore russo Sergei Litvak, convinto che, per mantenere la pace tra Stati Uniti e Russia, entrambi gli stati dovessero essere in possesso di armi nucleari. Liebber, quindi, ha fornito al pittore informazioni per creare tali armi.\nArrivato allo studio di Litvak, Blacksad scopre che il pittore \u00e8 stato ucciso dall'FBI. Era comunque riuscito a trasferire le informazioni dietro la tela di un dipinto, intitolato \"Anima Rossa\", che stava per essere trasferito in Germania dell'Est per una mostra. Il gatto riesce, fortunatamente, a trovare la nave che sta per trasportare il dipinto in Europa e sposta il pacco altrove, dirottandolo in Australia. Dopo ulteriori incontri con l'FBI, il detective scopre cosa aveva spinto Samuel a tradire i suoi amici intellettuali: l'organizzazione gli aveva offerto un posto in uno dei rifugi anti-nucleari, in caso di guerra atomica.\nAlla fine del volume, Blacksad riceve una lettera da Liebber che gli comunica il suo ritorno in Germania, dove \u00e8 finalmente felice e si sta impegnando per aiutare a ricostruire la comunit\u00e0 dopo la guerra e insegnando ai bambini a leggere e scrivere. Alma, per\u00f2, vede Blacksad come un traditore dopo aver scoperto di avere contatti con Liebber, e decide di lasciarlo.\n\"L'inferno, il silenzio (L'Enfer, Le silence)\".\nBlacksad e il suo amico, la donnola Weekly, arrivano a New Orleans per incontrare Faust LaChapelle, una capra che ha fondato un'etichetta discografica. Scoprono che Faust \u00e8 malato terminale di cancro e che \u00e8 sotto le cure di Gibraltar, una scimmia esperta in voodoo. LaChapelle vuole ingaggiare il detective per ritrovare Sebastian Fletcher, detto \"Little Hand\", un boxer che, sebbene nato con un braccio atrofico, \u00e8 diventato il musicista di pi\u00f9 grande successo sotto l'etichetta di Faust. Sebastian \u00e8 scomparso, e Faust \u00e8 convinto che l'assuefazione da eroina sia stato il motivo. I due investigatori accettano il caso.\nLa coppia rischia di finire investita dalla macchina dell'ippopotamo Leeman, l'ultimo detective che ha investigato sulla scomparsa di Fletcher. Costui, uscendo dal veicolo, si presenta ai due e propone loro di lavorare assieme; ma Blacksad respinge con diffidenza l'offerta, constatando come l'ippopotamo, oltre ad apparire un losco opportunista e un folle alla guida, sia anche un alcolizzato. Blacksad riesce comunque a trovare lo spacciatore di Fletcher, che gli confessa di aver ricevuto una mazzetta sostanziosa da un cliente mascherato per vendere eroina avvelenata al musicista.\nIncontra anche il figlio di LaChapelle, Thomas, il quale ha stretto amicizia con la moglie incinta di Fletcher, Hannah. Thomas intima Blacksad di lasciar perdere il caso; teme che Fletcher sia una cattiva influenza per il padre, il quale sta perdendo solo tempo e soldi per ritrovarlo, invece che utilizzarli per curarsi dal cancro. Blacksad va via, chiedendosi se l'amicizia e le attenzioni che Thomas rivolge verso Hannah nascondano qualcosa di pi\u00f9 e se in realt\u00e0 non sia geloso di Fletcher.\nTempo dopo, Hannah da' alla luce suo figlio. Blacksad riesce ad interrogarla e scopre che Fletcher avrebbe dovuto cantare la sua nuova canzone in un nightclub fuori citt\u00e0 quella sera, ma che Faust si era infuriato alla notizia. Weekly, intanto, scopre che alcuni amici del musicista sono stati misteriosamente assassinati e le loro morti spacciate per suicidi, temendo quindi per la vita di Fletcher.\nAl nightclub, Fletcher riesce a suonare la sua canzone, che descrive come molti suoi amici siano stati uccisi da un veleno che veniva spacciato tra i vicoli di New Orleans da un fantomatico Dottor Dupre; LaChapelle aveva effettivamente salvato questi musicisti dalla povert\u00e0 iscrivendoli alla sua casa discografica come un'unica band. Tuttavia, vari conflitti avevano ucciso tutti i componenti, e Fletcher era l'unico rimasto a raccontare la storia.\nBlacksad scopre che Leeman \u00e8 il responsabile delle morti degli amici di Fletcher e che aveva in mente di ricattare LaChapelle conoscendo cos'era successo nella citt\u00e0 natale di Fletcher. Quando il gatto detective affronta Faust nella sua dimora, egli confessa di essere il Dottor Dupre della canzone e che non voleva che Fletcher suonasse il suo nuovo pezzo in citt\u00e0, il quale avrebbe ovviamente rovinato il nome della casa discografica. Inoltre, scopre che Faust non soffre di cancro, bens\u00ec di una malattia genetica. Ha investito molti soldi nella ricerca medica per trovare una cura per s\u00e9, suo figlio e i suoi nipoti, che potranno cos\u00ec continuare a prendersi cura della casa discografica. Viene anche implicato che \u00e8 stato lui a pagare lo spacciatore affinch\u00e9 fornisse eroina avvelenata a Fletcher.\nBlacksad trova finalmente Fletcher, ma ormai \u00e8 troppo tardi: il musicista ha gi\u00e0 preso l'eroina avvelenata ed \u00e8 morto. Inoltre, scopre che Thomas non ha intenzione di avere figli o di continuare il lavoro del padre; tutti gli sforzi di Faust sono stati vani.\nIn alcune edizioni del fumetto, inoltre, viene mostrata una scena nel quale John viene salvato da bambino da un gatto marinaio con delle sirene tatuate sul petto, lo stesso che lo salv\u00f2 dall'annegamento dopo lo scontro con Leeman, dando un tocco pi\u00f9 paranormale alla storia, visto che non sembra invecchiato e spiegando perch\u00e9 il gatto lo avesse riconosciuto (in parte).\n\"Amarillo\".\nChad, un leone scrittore, sta vivendo da qualche anno come un vagabondo ed \u00e8 in viaggio con il suo amico Abe, bisonte poeta. I due discutono poich\u00e9 Abe, dall'animo pi\u00f9 romantico di Chad, sostiene che il suo amico non abbia una passione vera come la sua. Chad, infatti, scrive essenzialmente per far carriera e soldi. Abe intima, quindi, al leone di bruciare il suo manoscritto come lui ha fatto con le sue ultime opere, dando loro una \"degna fine\".\nBlacksad e Weekly, intanto, si sono separati: il gatto si \u00e8 preso una vacanza, mentre il suo amico donnola \u00e8 tornato a New York per lavoro. Trova, per\u00f2, un piccolo incarico quando un ricco toro texano gli chiede di guidare la sua macchina che ha appena vinto, una Cadillac gialla, fino a Tulsa, in Oklahoma, mentre lui intraprende il viaggio in aereo. Blacksad accetta, godendosi il viaggio gratis. Tuttavia, quando si ferma a una stazione di servizio, due \"autostoppisti\" (che si riveleranno essere Chad e Abe) rubano l'auto al gatto. Blacksad chiede quindi aiuto a una banda di motociclisti per inseguire e recuperare la Cadillac, sperando di raggiungerli alla citt\u00e0 di Amarillo.\nNel frattempo, Chad e Abe si fermano a far festa in un locale con Billy, un fenicottero gangster. Qui, Abe umilia Chad davanti a tutto il bar accusandolo di essere un codardo e sfidandolo a sparare con una pistola. Chad non riesce effettivamente nella sfida e viene umiliato da tutti i commensali. La festa continua fino a notte fonda e i tre amici siedono a discutere a un tavolo; Abe confessa all'amico leone di aver spedito il manoscritto in Cina. Chad \u00e8 infuriato: quel manoscritto era la sua unica possibilit\u00e0 per smettere di vivere da vagabondo e dipendente da Abe. Il bisonte ride, ma a quel punto Chad riprende la pistola di prima e spara all'amico per vendetta, uccidendolo. Terrorizzato dalla sua azione impulsiva, scappa sulla Cadillac gialla e la sfascia contro una cassetta della posta, dalla quale esce, casualmente, il manoscritto.\nAnche Blacksad \u00e8 arrivato ad Amarillo e incontra Neal Beato, una iena avvocato litigiosa e apparentemente sospetta. Neal sta cercando di accaparrarsi un cliente: un artista circense che \u00e8 stato improvvisamente licenziato dal suo capo e sostituito con un nuovo arrivato. Blacksad suggerisce a Neal che il \"nuovo arrivato\" potrebbe essere la persona che lui sta cercando, ed entrambi si recano al circo, dove effettivamente Chad ha preso lavoro. Il giovane leone fatica ad ambientarsi, ma riesce a fare amicizia con Luanne, un procione femmina cartomante; uno dei clown, l'orso Polyphemus, gli intima di lasciar stare la donna.\nQuella notte, durante uno spettacolo, Chad scopre Polyphemus mentre sta cercando di violentare Luanne; Chad lo attacca e Luanne, liberatasi dall'orso, afferra un coltello e glielo pianta nella schiena. I due scappano, ma Elmore, il koala capo del circo, scopre dove sono diretti e cerca di raggiungerli.\nBlacksad e Neal si fermano a fare visita alla sorella del gatto, Donna, e suo figlio, Ray. Prendono in presto un'auto e riescono a raggiungere il circo. Blacksad chiede informazioni a Elmore, il quale per\u00f2 \u00e8 restio a dire dove Chad e Luanne sono diretti. Quella sera, i quattro personaggi si ritrovano su un treno, tutti inconsapevoli della presenza dell'altro; Blacksad spia Elmore mentre cerca di uccidere Chad gettandolo gi\u00f9 dal treno in corsa, ma inciampa e cade dal treno, morendo. Vedendo i due ragazzi che si abbracciano, l'investigatore capisce che sta succedendo e si avvicina.\nA Chicago, Blacksad e Neal convincono Luanne a stare con Donna per un po'; Neal, invece, promette di rappresentare Chad in corte per fargli avere solo un anno di prigione per l'omicidio di Abe, e che lo aiuter\u00e0 a pubblicare il suo romanzo, il cui profitto verr\u00e0 poi diviso tra lui e l'autore. Chad, per\u00f2, confessa che ha gettato il manoscritto in uno dei gabinetti della stazione degli autobus, in un atto di colpevolezza. Neal si altera, attirando l'attenzione dei passanti, e fa per andarsene via; il leone cerca di tirarlo a s\u00e9, ma gli strappa involontariamente la camicia e Neal cade per strada, morendo investito da un autobus.\nAdattamenti.\nGioco da tavolo.\nIn Spagna \"Blacksad\" \u00e8 diventato oggetto di un gioco di ruolo da tavolo dallo stesso nome, pubblicato nel 2015 dall'editore \"Nosolorol\" e tradotto e pubblicato in francese l'anno seguente da \"Loutre R\u00f4liste\"..\nVideogioco.\n\"\" \u00e8 un videogioco di \"Blacksad\" annunciato dall'editore Micro\u00efds nel luglio 2017, e il primo teaser trailer venne rivelato nell'agosto 2018. \nSviluppato da Ys Interactive e Pendulo Studios, il titolo era originariamente previsto per il quarto trimestre 2018 per Nintendo Switch, PlayStation 4, Xbox One e PC/Mac. Nel giugno 2018, Microids diffuse le prime immagini del videogioco, dal titolo \"Under the skin\" (\"Sotto la pelle\"). La data di uscita \u00e8 stata rimandata al 26 settembre 2019 per PC, PS4, XBOX One e Switch. L'idea di adattare il fumetto \"Blacksad\" in un videogioco fu proposta da Micro\u00efds a Pendulo, poich\u00e9 tale azienda sviluppatrice di videogiochi fa parte dello stesso conglomerato mediatico di Dargaud, l'editore di \"Blacksad\". Lo sviluppatore ha optato per una storia originale di \"Blacksad\", ma pur sempre ispirata e \ninfluenzata alla serie a fumetti. Nel febbraio 2019 il gioco risulta in produzione da circa due anni."}
{"id": "2683466", "revid": "93556", "url": "https://it.wikipedia.org/wiki?curid=2683466", "title": "Miami Heat 2007-2008", "text": "La stagione 2007-08 dei Miami Heat fu la 20\u00aa nella NBA per la franchigia.\nI Miami Heat arrivarono quinti nella \"Southeast Division\" della \"Eastern Conference\" con un record di 15-67, non qualificandosi per i play-off."}
{"id": "2683468", "revid": "757396", "url": "https://it.wikipedia.org/wiki?curid=2683468", "title": "Krep\u0161inio klubas Lietkabelis", "text": "Il K.K. Lietkabelis \u00e8 una societ\u00e0 cestistica avente sede nella citt\u00e0 di Panev\u0117\u017eys, in Lituania. Fondata nel 1993, gioca nel campionato lituano.\nDisputa le partite interne nel Cido Arena, che ha una capacit\u00e0 di 5.656 spettatori.\nRoster 2021-2022.\n\"Aggiornato al 10 novembre 2021.\""}
{"id": "2683469", "revid": "647919", "url": "https://it.wikipedia.org/wiki?curid=2683469", "title": "BC Techasas", "text": ""}
{"id": "2683471", "revid": "88740", "url": "https://it.wikipedia.org/wiki?curid=2683471", "title": "Buckner &amp; Garcia", "text": "Buckner &amp; Garcia \u00e8 un duo statunitense formato da Jerry Buckner e Gary Garcia.\nL'incontro e \"Pac-Man Fever\".\nCollaborarono per la prima volta nel 1980, quando loro scrissero la canzone di Natale \"Merry Christmas in the NFL\", riguardo a Howard Cosell come Santa Claus. L'anno dopo scrissero una canzone country chiamata \"Footprints in the Sand\" e, nel 1982, \"Don't Hang Up\" e \"Theme from WKRP in Cincinnati\".\nIl successo vero e proprio lo ottennero nello stesso anno con l'album \"Pac-Man Fever\", contenente canzoni riferite a vari videogiochi del tempo, che si piazz\u00f2 #9 negli Stati Uniti, e con \"Now &amp; Then\".\nAltri album furono \"Do the Donkey Kong\" e \"Loose in the Streets\"."}
{"id": "2683472", "revid": "93556", "url": "https://it.wikipedia.org/wiki?curid=2683472", "title": "Miami Heat 2008-2009", "text": "La stagione 2008-09 dei Miami Heat fu la 21\u00aa nella NBA per la franchigia.\nI Miami Heat arrivarono terzi nella \"Southeast Division\" della \"Eastern Conference\" con un record di 43-39. Nei play-off persero al primo turno con gli Atlanta Hawks (4-3)."}
{"id": "2683473", "revid": "986213", "url": "https://it.wikipedia.org/wiki?curid=2683473", "title": "William Cavendish, VII duca di Devonshire", "text": "Biografia.\nGiovinezza ed educazione.\nWilliam era figlio del parlamentare William Cavendish (1783-1812), nipote del primo Conte di Burlington e quindi pronipote del quarto Duca di Devonshire. Dal 1831 al 1834 ebbe il titolo di \"Lord Cavendish di Keighley\"; alla morte del padre divenne il secondo Conte di Burlington.\nStudi\u00f2 prima presso Eton ed in seguito al Trinity College di Cambridge. Nel 1834 divenne pari del regno ottenendo il titolo di \"Conte di Burlington\", mentre nel 1858 assunse il titolo di Duca di Devonshire. Il cugino William Cavendish, VI duca di Devonshire, era infatti morto senza eredi diretti.\nMatrimonio.\nNel 1829 spos\u00f2 Blanche Howard (11 gennaio 1812 - 27 aprile 1840), figlia di George Howard, VI conte di Carlisle e di Lady Georgiana Cavendish, sorella del William Cavendish, VI duca di Devonshire. Ebbero cinque figli.\nCarriera.\nTra il 1836 e il 1856 fu Cancelliere dell'Universit\u00e0 di Londra mentre dal 1861 al 1891 fu Cancelliere dell'Universit\u00e0 di Cambridge. Presso Cambridge contribu\u00ec alla realizzazione di un laboratorio nella sezione di studi di fisica che ancora oggi porta il suo nome, il Cavendish Laboratory. Nella citt\u00e0, costruita nel 1840, di Barrow-in-Furness, Lord Devonshire fece grossi investimenti sull'industria pesante, che tuttavia si rivelarono un insuccesso economico.\nUltimi anni e morte.\nDopo che nel 1871 la sua dimora di campagna di Holker Hall venne parzialmente distrutta dalle fiamme, Devonshire la fece ricostruire. La grande disponibilit\u00e0 economica di Cavendish derivava anche dal fatto che il settimo Duca aveva ereditato numerosi territori presso Eastbourne da suo nonno Lord George Augustus Henry Cavendish.\nIl Duca mor\u00ec il 21 dicembre 1891.\nDiscendenza.\nDal matrimonio tra Lord Cavendish e Blanche Howard nacquero:"}
{"id": "2683477", "revid": "1728", "url": "https://it.wikipedia.org/wiki?curid=2683477", "title": "Caff\u00e8 Greco", "text": ""}
{"id": "2683488", "revid": "51323", "url": "https://it.wikipedia.org/wiki?curid=2683488", "title": "Trilemma monetario", "text": ""}
{"id": "2683489", "revid": "51323", "url": "https://it.wikipedia.org/wiki?curid=2683489", "title": "Trinit\u00e0 impossibile", "text": ""}
{"id": "2683492", "revid": "818832", "url": "https://it.wikipedia.org/wiki?curid=2683492", "title": "Now &amp; Then (Buckner &amp; Garcia)", "text": "Now &amp; Then \u00e8 un album del duo Buckner &amp; Garcia, pubblicato nel 1999."}
{"id": "2683494", "revid": "28292979", "url": "https://it.wikipedia.org/wiki?curid=2683494", "title": "Miniliner", "text": ""}
{"id": "2683497", "revid": "1305772", "url": "https://it.wikipedia.org/wiki?curid=2683497", "title": "Claudio Ris\u00e9", "text": "\u00c8 stato fino al 2008 docente di Psicologia dell'Educazione alla Facolt\u00e0 di Medicina e Chirurgia dell'Universit\u00e0 di Milano-Bicocca, e precedentemente di Sociologia della comunicazione e dei processi culturali alla Facolt\u00e0 di Scienze dell'Universit\u00e0 dell'Insubria, e di Polemologia al Corso di Laurea in Scienze Diplomatiche della Facolt\u00e0 di Scienze Politiche dell'Universit\u00e0 di Trieste. Ha scritto numerosi saggi sul dono, sulla psicologia del maschile e sulla figura del padre, oltre a svariati libri inerenti temi di psicologia sociale ed educativa. Giornalista professionista (in passato Inviato a \"L'Espresso\", \"la Repubblica\", \"Corriere della Sera\", Vice Direttore a \"Espansione\", condirettore a \"Tempo Illustrato\"), conduce il blog \"Psiche lui\" su \"IO Donna\", settimanale del \"Corriere della Sera\", e collabora a quotidiani e settimanali. Dal 2006 al 2015 \u00e8 stato Presidente della Fondazione Piccolo Teatro di Milano. Dal marzo 2018 \u00e8 editorialista al quotidiano \"La Verit\u00e0\" con la rubrica \"Lo sguardo selvatico\" nell'edizione della domenica.\nBiografia.\nRis\u00e9 nasce a Milano dove vive fino al conseguimento della maturit\u00e0 classica nel 1958. Prima e dopo la sua formazione all'Institut Universitaire de Hautes Etudes Internationales di Ginevra fino al 1963, inizia l'attivit\u00e0 giornalistica al settimanale L'Espresso. Negli stessi anni \u00e8 secr\u00e9taire general del Centre d'\u00e9tudes sur l'Italie contemporaine, fondato a Losanna da Jean Meynaud, ordinario di Scienza Politica alle Universit\u00e0 di Losanna e Ginevra. Dopo l'esperienza all'Espresso ricopre successivamente le funzioni di inviato presso il gruppo Corriere della Sera, di vicedirettore a Espansione, inviato per l'economia e finanza alla Repubblica, e condirettore di Tempo Illustrato). \u00c8 giornalista professionista, iscritto all'Ordine dei giornalisti dal 1966. Per il settimanale del Corriere della sera, \"Io donna\", segue e firma dalla fondazione del settimanale il blog \"Psiche lui.\" \nNegli anni settanta, durante la professione giornalistica, compie una formazione psicoterapeutica a Milano e a Zurigo, all'interno della scuola junghiana. Ha come analisti e maestri, tra gli altri, Silvia Montefoschi, (gi\u00e0 membro della Societ\u00e0 Internazionale di Psicologia Analitica e co/fondatrice di entrambe le scuole italiane di formazione analitica junghiana AIPA e CIPA), Dora Kalff, allieva di Emma Jung e fondatrice del metodo della Sandplay Therapy e della International Society for Sandplay Therapy, e Dieter Bauman. Approfondisce poi in particolare lo studio della psicologia maschile che riteneva allora fortemente e ingiustamente trascurata. Fonda nel 1987, a Milano, il \"Circolo di via Podgora per una revisione critica del lavoro analitico\", e nel 1994 (con Vincenzo Loriga e Marina Valcarenghi) La Libera Scuola di Terapia Analitica, L.I.S.T.A. Entra fin dalla sua costituzione nell'Ordine degli psicologi italiano pur essendo laureato in Scienze Politiche e non in Medicina n\u00e9 in Psicologia (cos\u00ec come altri, a partire da Cesare Musatti, laureato il\u00ecn filosofia), in base all'art 32 della legge istitutiva dell'Ordine, e viene iscritto all'Albo degli psicoterapeuti. Al centro della sua attivit\u00e0 hanno un posto particolare le psicologie di genere e in particolare del maschile; i problemi che nascono in seguito alla mancanza della figura paterna; e i disturbi conseguenti alla rimozione, nella societ\u00e0 industriale, della natura incontaminata (Wilderness) e della sua funzione educativa e formativa. Numerose sono le sue pubblicazioni riguardanti la figura del padre e la sua importanza sociale. A questo filone di ricerca sui problemi familiari ed educativi appartiene anche il suo testo sulla nascita e l'aborto e quello precedente sulla droga, oltre a Curare l'anima (con Paolo Ferliga), manuale di Psicologia dell'educazione, materia di cui \u00e8 stato docente alla Facolt\u00e0 di Medicina dell'Universit\u00e0 Bicocca di Milano. \nClaudio Ris\u00e9 risulta tra i firmatari della lettera appello sul caso Pinelli: la lettera, meglio nota come appello (o manifesto) contro il commissario Calabresi, \u00e8 un documento pubblicato il 13 giugno 1971 dal settimanale \"L'Espresso\", con cui numerosi politici, giornalisti e intellettuali chiedevano la destituzione di alcuni funzionari ritenuti responsabili di gravi omissioni e negligenze nell'accertamento delle responsabilit\u00e0 circa la morte dell'anarchico Giuseppe Pinelli, precipitato da una finestra mentre era in stato di fermo presso la questura di Milano, nell'ambito delle indagini sulla strage di piazza Fontana. Le indagini furono condotte appunto dal commissario Luigi Calabresi, ritenuto, secondo i firmatari del dell'appello contro Calabresi, responsabile di quella morte.\nA questo proposito Claudio Ris\u00e9 precisa quanto segue: \" Ricordo solo (49 anni dopo, 27.3.2020) che Camilla Cederna, carissima amica e stimata collega all'Espresso (dove all'epoca ero responsabile della sezione economica), mi chiese di essere tra i primi firmatari. Declinai subito l'offerta per due ragioni. Ritenevo la dichiarazione confusa, scritta in stile avvocatesco e involuto (ancora oggi, leggendola su Wikipedia, non mi \u00e8 chiaro cosa volesse dire). Inoltre il riferimento a Calabresi mi parve - come le dissi - improprio perch\u00e9 la responsabilit\u00e0 del Commissario era formale, in quanto ufficiale di pi\u00f9 alto rango presente nella questura milanese, ma era al limite del ridicolo lasciar pensare che avesse una responsabilit\u00e0 diretta nell'accaduto. Fu un grido fuori luogo, che ponendo sotto i riflettori il Calabresi contribu\u00ec ancora di pi\u00f9 all'oscurit\u00e0 su chi ci fosse e a che titolo, e cosa realmente fosse accaduto quella notte nella Questura di Milano. Quando invece anche in quell'occasione, come in tutte le precedenti e successive tappe della ormai certa e documentata \"strategia della tensione\" (compresa poi l'uccisione dello stesso Luigi Calabresi, divenuto ormai scomodo testimone), i corpi deviati dello Stato e i loro associati dai vari colori manipolarono e condizionarono - dall'attentato di piazza Fontana in poi - la fragile democrazia italiana. Mi disinteressai completamente della sgradevole vicenda, nel frattempo diventata palcoscenico di molteplici vanit\u00e0, e non seppi della successiva comparsa del mio nome sull'appello, di cui appresi solo nel 2007, dopo che Mario Calabresi pubblic\u00f2 nel suo libro autobiografico la lista completa, con il mio nome, e un amico me lo comunic\u00f2. Deliberatamente non feci comunicati di smentita, n\u00e9 mi scusai con nessuno: era una mia questione personale, di nessun rilievo pubblico. Non desideravo inoltre che apparisse una smentita nei confronti di Camilla (morta nel 1997), persona molto al di sopra di questa triste vicenda, nella quale si trov\u00f2 soprattutto per la sua umana partecipazione al dolore della povera e dignitosa famiglia Pinelli. Personalmente ho la convinzione profonda che Giuseppe Pinelli e Luigi Calabresi siano state due vittime innocenti della persistente attivit\u00e0 di appendici politiche dello Stato per manipolare e condizionare la democrazia italiana. Poich\u00e9 per\u00f2 non ne ho nessuna prova precisa, e neppure passione per i complotti e le piste segrete, non intendo aggiungere nient'altro, n\u00e9 passare il tempo a smentire. Neanche mi coinvolgono i diversi e spesso strumentali deliri politici che hanno accompagnato questo sgradevolissima vicenda. Ho detto qui, perch\u00e9 questa \u00e8 la mia scheda biografica di Wikipedia; ma non ci torner\u00f2 sopra. Ognuno ne pensi ci\u00f2 che vuole.\"\nAttivo e noto a livello internazionale, gi\u00e0 ricercatore presso la Fondazione Eranos di Ascona (CH) e membro didatta dell'American Sandplay Association e collaboratore del Journal of Sandplay Therapy di San Francisco. Diversi suoi saggi sono stati tradotti in spagnolo, francese, portoghese, tedesco e polacco.\nLa sua ricerca individua nel disturbo narcisistico di personalit\u00e0 il disagio pi\u00f9 diffuso oggi nella societ\u00e0 occidentale, generatore di molti altri e dererminante nello sviluppo delle forme depressive. Ne vede l'origine nei cambiamenti antropologici conseguenti al processo di secolarizzazione e alla svalutazione e progressiva distruzione della natura, con i problemi prodotti da queste tendenze nel campo delle identit\u00e0, della famiglia, e della sessualit\u00e0, della capacit\u00e0 di produrre veri desideri e provare piaceri, e di sviluppare relazioni autentiche e felici tra esseri umani e col mondo naturale e spirituale.\nRis\u00e9 vede inoltre nel mondo naturale (\"selvatico\") l'ambiente necessario a nutrire esperienza del dono, indispensabile per realizzare la pienezza personale e relazionale dell'essere umano. Questo aspetto \u00e8 approfondito in \"Maschio Selvatico 2\", edizione completamente rinnovata de \"Il maschio selvatico. Ritrovare l'istinto rimosso dalle buone maniere\", che ebbe oltre quindici edizioni e fu cult book del movimento degli uomini in Italia negli anni 90. L'aspetto femminile del rapporto col mondo selvatico e il dono \u00e8 illustrato nella ricerca di antropologia culturale \"Donne selvatiche. Forza e mistero del femminile\", scritto con la moglie Moidi Paregger, medico, specializzato in omeopatia e medicina antroposofica. L'impegno di Ris\u00e9 a favore della natura incontaminata gli ha valso la qualifica di Socio onorario e Membro del Comitato d\u2019Onore dell\"'Associazione Italiana per la Wilderness\", oltre che di membro della \"International Wilderness Leadership (WILD) Foundation\" (oggi \"The WILD Foundation\"), uno dei cui fondatori, il sudafricano Ian Player, \u00e8 stato tra i maestri di Ris\u00e9. Fra i suoi libri pi\u00f9 conosciuti e apprezzati quelli sulla paternit\u00e0: \"Il padre. L'assente inaccettabile\", tradotto in cinque lingue diverse, e \"Il mestiere del padre\", in due. Dibattiti e numerose edizioni suscita inoltre la ricerca di Claudio Ris\u00e9 sul tema del dono. Da \"La crisi del dono\", uscito nel 2009, sulla delicata questione dell'aborto (tradotto in polacco e spagnolo), a \"Felicit\u00e0 \u00e8 donarsi. Contro la cultura del narcisismo\" a \"Il Padre. Libert\u00e0. Dono\" (con prefazione del filosofo Pietro Barcellona) vincitore del premio Capri - San Michele per la psicologia nel 2014.\nAl carattere psicopatologico manifestato con evidenza dai processi sopra descritti, in atto nella societ\u00e0 occidentale della tarda modernit\u00e0 e fortemente contestati da altre culture presenti nel mondo di oggi, \u00e8 dedicato il testo del 2016: \"Sazi da morire. Malattie dell'abbondanza e necessit\u00e0 della fatica\".\nDal 2000 Ris\u00e9 vive e lavora, oltre che a Milano, sull'altopiano del Renon, sopra Bolzano, dove Sigmund Freud scrisse alcuni tra i suoi \"casi clinici\" pi\u00f9 importanti, ma dove soprattutto install\u00f2 la propria casa familiare l'antropologo Bronis\u0142aw Malinowski, fondatore dall'etnologia funzionalistica, che come Claudio Ris\u00e9 considera organismi viventi le societ\u00e0 umane.\nNel 2014 ha partecipato insieme a Maria Paregger con una testimonianza personale all'Archivio Vivo del progetto \"Lun\u00e0digas\" \"ovvero delle donne\" senza figli di Nicoletta Nesler e Marilisa Piga."}
{"id": "2683499", "revid": "110761650", "url": "https://it.wikipedia.org/wiki?curid=2683499", "title": "Olio esterificato", "text": "L'olio esterificato o olio di sintesi \u00e8 un olio alimentare composto da trigliceridi ottenuti con esterificazione industriale.\nLa produzione inizia in Germania durante la seconda guerra mondiale a causa della carenza di grassi di origine animale e vegetale. Veniva utilizzato in miscela con altri oli per aumentarne la produzione. In Italia la produzione di olio esterificato \u00e8 vietata dal 1960 (legge n. 1407) cos\u00ec come gli impianti devono essere smantellati o resi inservibili. La presenza di questo negli oli ad uso alimentare costituisce frode.\nProduzione.\nPu\u00f2 essere prodotto per esterificazione con glicerina di acidi grassi di diversa origine:\nin quest'ultimo caso il processo prende il nome di \"neutralizzazione con glicerina\".\nLa produzione avveniva sulla miscela glicerolo-acidi grassi a 200 \u00b0C, sotto vuoto e in presenza di catalizzatori a base di stagno o zinco.\nI trigliceridi ottenuti erano diversi da quelli naturali in quanto gli acidi grassi si dispongono sul glicerolo in modo casuale mentre quelli di origine naturale hanno in posizione 2 sempre un acido insaturo. Inoltre contiene acido elaidinico che si forma per isomerizzazione dell'acido oleico.\nAnalisi chimica.\nLa ricerca di olio di sintesi avviene mediante analisi degli acidi in posizione 2: in oli di origine naturale l'acido palmitico in tale posizione non \u00e8 superiore al 2%.\nL'olio, precedentemente neutralizzato e passato su allumina, viene idrolizzato in posizione 1 e 3 con lipasi pancreatica di maiale (l'idrolisi in posizione 2 avviene lentamente) interrompendo la reazione dopo tre minuti si ottengono i 2-monogliceridi. Questi vengono separati dagli altri componenti per TLC e transesterificati con metanolo. L'analisi gascromatografica degli esteri metilici fornisce la quantit\u00e0 di acidi saturi in posizione 2."}
{"id": "2683506", "revid": "767487", "url": "https://it.wikipedia.org/wiki?curid=2683506", "title": "Arsenal Football Club 1988-1989", "text": "Questa voce raccoglie le informazioni riguardanti lArsenal Football Club nelle competizioni ufficiali della stagione 1988-1989.\nStagione.\nSuperate alcune difficolt\u00e0 nelle prime fasi del campionato come la squalifica per nove turni di Paul Davis per una rissa con Glenn Cockerill durante la gara con il e le sconfitte contro l' e lo , nel periodo fra ottobre e novembre l'Arsenal ottenne la prima serie positiva della stagione che gli permise di entrare nel lotto delle pretendenti alla guida della classifica, in quel frangente occupata stabilmente dal . Concluso lo scontro diretto a reti inviolate, nelle giornate a cavallo del nuovo anno i \"Gunners\" ottennero una seconda serie positiva che permise loro di assumere il comando al Boxing Day, in occasione di una vittoria esterna con il . Di l\u00ec in poi l'Arsenal rimase saldamente in vetta alla classifica, ottenendo tuttavia alcune prestazioni negative che favorirono l'avvicinamento del ; la rimonta dei \"Reds\" venne completata grazie a una sconfitta casalinga dei \"Gunners\" contro il su cui pes\u00f2 l'assenza di Davis per infortunio.\nIl successivo pareggio interno con il fece scivolare l'Arsenal a -3 dal Liverpool: la differenza reti di +35 contro il +39 dei \"Reds\" pose come unica condizione per il sorpasso dei \"Gunners\" la vittoria con almeno due gol di scarto nello scontro diretto, programmato per un mese prima ma posticipato in seguito alla strage di Hillsborough Durante l'incontro i \"Gunners\", che pure erano riusciti per buona parte del tempo a bloccare il gioco del Liverpool grazie all'arretramento in difesa di David O'Leary, non diedero l'impressione di raggiungere l'obiettivo nemmeno dopo che, in apertura del secondo tempo, il capocannoniere Smith aveva siglato il gol del vantaggio. Allo scadere dei due minuti di recupero Michael Thomas, servito da Smith, si liber\u00f2 di Nicol e Grobbelaar in area di rigore, segnando la rete che consegn\u00f2 all'Arsenal il nono titolo nazionale. \nPer effetto del bando quinquennale disposto dalla UEFA nei confronti dei club inglesi in seguito alla strage dell'Heysel i \"Gunners\", al ritorno alla vittoria dopo diciotto anni, non ebbero il diritto di disputare la Coppa dei Campioni.\nMeno degne di nota furono le prestazioni nelle coppe, dalle quali l'Arsenal usc\u00ec in seguito a delle sconfitte nelle ripetizioni degli incontri: in FA Cup i \"Gunners\" uscirono al terzo turno contro il , in Coppa di Lega la squadra super\u00f2 agevolmente il secondo turno battendo sia all'andata sia al ritorno l', capitolando successivamente alla seconda ripetizione del terzo turno con il , giocata in campo neutro a Birmingham\nMaglie e sponsor.\nLo sponsor tecnico per la stagione 1988-1989 \u00e8 Adidas, mentre lo sponsor ufficiale \u00e8 JVC. \nOrganigramma societario.\nArea direttiva\nArea organizzativa\nArea tecnica"}
{"id": "2683510", "revid": "200568", "url": "https://it.wikipedia.org/wiki?curid=2683510", "title": "Olio di sintesi", "text": ""}
{"id": "2683512", "revid": "124123", "url": "https://it.wikipedia.org/wiki?curid=2683512", "title": "Galasso Galassi", "text": "\u00c8 considerato uno dei primi pittori della Scuola ferrarese. \nBiografia.\nIl suo nome compare nei registri di spese della corte estense a Ferrara tra il 1449 ed il 1451 per la realizzazione di affreschi nel palazzo di Belriguardo. \u00c8 probabile che abbia preso parte alla decorazione dello studiolo di Belfiore.\nNel 1455 \u00e8 presente a Bologna, dove esegue l'affresco dell\"'Assunzione\", andato distrutto nell'Ottocento, nella chiesa di Santa Maria del Monte, affresco citato con ammirazione fino a tutto il Settecento.\nIn seguito all'indicazione di Giorgio Vasari, nella prima edizione delle \"Vite\" del 1550, che lo chiama \"Galasso Galassi\" e lo dice seguace di Piero della Francesca a Ferrara, Roberto Longhi ha proposto di riferire a Galasso il misterioso \"Autunno\", pi\u00f9 probabilmente \"Polimnia\" ora a Berlino-Dahlem e due \"Muse\", ora conservate a Budapest, ipotesi revocata in seguito dallo stesso studioso in favore di Angelo Maccagnino. Nonostante l'importanza storica del personaggio, l'assenza di opere certe ne rende a tutt'oggi impossibile la ricostruzione del catalogo.\nSi ritiene abbia vissuto anche a Borgo San Sepolcro dove avrebbe lavorato su committenza locale."}
{"id": "2683517", "revid": "767487", "url": "https://it.wikipedia.org/wiki?curid=2683517", "title": "Ron Rothstein", "text": "Fu il primo allenatore della storia dei Miami Heat.\nBiografia.\nNato a Bronxville, nello stato di New York, Rothstein si diplom\u00f2 alla Roosevelt High School di Yonkers (NY) nel 1960 e si iscrisse alla University of Rhode Island, giocando nella squadra di pallacanestro dell'ateneo, i Rams. Nell'anno da senior Rothstein fu il capitano della squadra. Si laure\u00f2 nel 1964 in educazione fisica. Nel 1966 Rothstein consegu\u00ec un master in educazione fisica all'Hunter College.\nCarriera.\nNel 1966 Rothstein cominci\u00f2 la sua carriera da allenatore presso la Eastchester High School di Eastchester (NY) dove rimase fino al 1976. Durante l'estate del 1967 fu anche direttore atletico del camp Ma-Ho-Ge a Bethel (NY). In seguito fu per una stagione assistente allenatore all'Upsala College, un'universit\u00e0 di terza divisione NCAA, per poi diventare capo allenatore alla New Rochelle High School di New Rochelle (NY) dal 1976 al 1978. Dalla stagione 1978-79 Rothstein torn\u00f2 alla Eastchester High dove rimase fino al giugno 1983 come allenatore della squadra di pallacanestro ed insegnante di educazione fisica.\nIn 1979 Rothstein fu ingaggiato dagli Atlanta Hawks come scout e nel luglio 1983 fu nominato assistente allenatore. Nel 1986 divenne assistente allenatore dei Detroit Pistons prima di diventare, nel 1988, il primo allenatore capo nella storia dei Miami Heat.\nRothstein allen\u00f2 gli Heat per tre stagioni senza mai chiudere la stagione con un record vincente. Nella stagione 1990-91 Rothstein fu ingaggiato dalla NBC come commentatore televisivo delle partite dei Detroit Pistons. Nel 1992 Detroit gli offr\u00ec il ruolo di allenatore capo ma dopo una stagione fu esonerato. Nel 1993 divenne assistente allenatore dei Cleveland Cavaliers, franchigia con cui rest\u00f2 per sei stagioni. Nel 2000 fu nominato capo allenatore e general manager delle Miami Sol, squadra della WNBA in cui rimase per tutta la durata della franchigia (dal 2000 al 2003). Nel 2003 fu ingaggiato, sempre come assistente allenatore, dagli Indiana Pacers. Nel 2004 Rothstein torn\u00f2 agli Heat come assistente dove rimase fino al 2014, con una parentesi da capo allenatore quando il 3 gennaio 2007 sostitu\u00ec temporaneamente sulla panchina Pat Riley, che dovette assentarsi per sottoporsi ad un intervento a ginocchio ed anca."}
{"id": "2683518", "revid": "124506999", "url": "https://it.wikipedia.org/wiki?curid=2683518", "title": "Dinastia dei Severi", "text": "La dinastia dei Severi che regn\u00f2 sull'Impero romano tra la fine del II e i primi decenni del III secolo, dal 193 al 235, con una breve interruzione durante il regno di Macrino tra il 217 e il 218, ebbe in Settimio Severo il suo capostipite ed in Alessandro Severo il suo ultimo discendente.\nLa nuova dinastia, nata sulle ceneri di un lungo periodo di guerre civili, oltre a Settimio Severo e ai suoi figli, comprendeva anche i parenti della moglie di Settimio Severo, Giulia Domna. Questi ultimi presero anch'essi il nome di Severo, dal loro capostipite, al momento dell'ascesa al trono.\nNei \"nomina\" degli imperatori era, inoltre, presente un chiaro riferimento alla dinastia degli Antonini. Il motivo era quello di creare una forma di continuit\u00e0 ideale con la precedente dinastia, quasi non ci fosse stata alcuna interruzione, neppure con il predecessore Pertinace. Nella titolatura imperiale, infatti, compariva questa dicitura:\nSevero dichiarava cos\u00ec non solo di essere figlio adottivo di Marco Aurelio, e pertanto fratello di Commodo, ma anche tutta la sua discendenza fino a Nerva stesso, oltre a un legame diretto con il suo predecessore Pertinace.\nAlbero genealogico dei Severi.\nL'albero genealogico della dinastia dei Severi si articola intorno alla famiglia della moglie di Settimio Severo, Giulia Domna. Si trattava di una famiglia sacerdotale di Emesa, in Siria, adepta al culto del dio Eliogabalo o Elagabalo.\nGli imperatori: dal \"Principato\" al \"Dominato\".\nL'imperatore, a differenza di quanto era accaduto durante il Principato, utilizz\u00f2 l'appellativo di \"dominus\", che rimandava alla parola \"Deus\", dio, divinit\u00e0.\nTale forma di governo si presentava in forma dispotica, nella quale l'imperatore, non pi\u00f9 contrastato dai residui delle antiche istituzioni della Repubblica romana, poteva disporre quale padrone assoluto dell'Impero, cio\u00e8 nella qualit\u00e0 di \"dominus\", da cui la definizione di \"dominatus\". La monetazione dell'epoca ritraeva molti sovrani che portavano attorno al capo una corona di raggi del dio solare, a testimonianza di questa nuova forma di governo.\nSettimio Severo (193-211).\nLucio Settimio Severo, il capostipite della dinastia, apparteneva ad un'importante famiglia equestre di Leptis Magna, nell'Africa Proconsolare (pi\u00f9 precisamente nell'odierna Libia), legatasi ad un'importante famiglia sira grazie al suo matrimonio con Giulia Domna. Con questo imperatore pu\u00f2 dirsi effettivamente iniziare il cosiddetto periodo del Dominato, di stampo militare. \nLe origini provinciali influenzarono molto il suo modo di impostare il nuovo Stato romano a partire dalla riorganizzazione dell'esercito (con la creazione di tre nuove legioni quali la legio I, II e III Parthica; l'aumento della paga del legionario; la riforma del cursus honorum nelle alte gerarchie militari a vantaggio degli \"Equites\"), alla guardia pretoriana ora formata con componenti provinciali (in particolare dall'Illirico), fino a concedere sempre ai provinciali il permesso di sposarsi durante il servizio militare, abitando con la propria famiglia fuori dal castrum legionario. Non \u00e8 infatti un caso che l'appoggio militare che l'imperatore ottenne dagli eserciti provinciali, ne abbiano accresciuto notevolmente il potere ed abbiano determinato il conseguente scioglimento delle pericolose coorti pretorie, sostituite con elementi non italici (soprattutto illirici).\nFu, infine, un abile condottiero, portando alla vittoria le sue truppe contro le armate dei Parti tra il 195 ed il 198, e conducendo una fortunata serie di campagne militari nel nord della Britannia (odierna Scozia) contro le truppe barbare dei Caledoni (208-211) poco prima di morire.\nCaracalla (211-217) e Geta (211).\nCaracalla (ovvero Lucio Severo Bassiano, poi Marco Aurelio Severo Antonino) ed il fratello Geta (ovvero Lucio Severo Geta) erano figli di Settimio Severo. Il primo regn\u00f2 dalla morte del padre, avvenuta nel 211 ad \"Eburacum\" lungo il fronte settentrionale della Britannia, fino al 217 e condivise per un breve periodo con il fratello il regno, fino al 211, quando decise di commettere un fratricidio. Durante il suo regno, non aveva alcuna responsabilit\u00e0 per gli affari dell'impero e cedette il controllo del governo a sua madre, Giulia Domna.\nA Caracalla va il grande merito di aver reso ancor pi\u00f9 monumentale la citt\u00e0 di Roma, con le immense terme a lui dedicate, oltre ad aver rimosso tutte le distinzioni legali e politiche tra italici e provinciali con la celebre \"Constitutio Antoniniana\" del 212 che estese la cittadinanza romana a tutti gli abitanti liberi dell'impero romano.L'editto aveva come scopo quello di incrementare le entrate delle casse dell'impero con l'imposizione di gravose tasse di successione ai neocittadini.\nAvendo lo stesso accresciuto il suo potere oltre misura, in una forma di dispotismo assoluto, cre\u00f2 le premesse, come era successo in modo similare anche a Commodo venticinque anni prima, per il suo assassinio (217), a cui prese parte, quasi certamente, il prefetto del pretorio, Macrino, che non apparteneva all'ordine senatorio e che a lui successe per poco tempo (217-218), pur non appartenendo alla dinastia dei Severi.\nPrese parte alle campagne contro i Caledoni della Britannia a fianco del padre, negli anni 208-211. Condusse con buon esito alcune campagne militari oltre i fiumi Reno e Danubio contro le popolazioni degli Alemanni (nel 212-213), di Marcomanni, Quadi, Iazigi (nel 214), di Goti e Carpi (al principio del 215). Al contrario ebbero esito incerto le sue campagne orientali contro i Parti degli anni 215-216.\nEliogabalo (218-222).\nLa corte imperiale era per\u00f2 dominata da donne formidabili, le quali riuscirono ad eliminare il nuovo imperatore, Macrino, ed a imporre un \"nipote acquisito\" di Settimio Severo, tramite sua moglie, Giulia Domna. Egli si faceva chiamare Eliogabalo o Elagabalo (ovvero Sestio Vario Avito Bassiano, poi Marco Aurelio Antonino).\nEliogabalo, chiamato cos\u00ec in onore del dio Eliogabalo, col sostegno della madre, Giulia Soemia, e della nonna materna, Giulia Mesa, venne acclamato imperatore dalle truppe orientali, in opposizione all'imperatore Macrino, all'et\u00e0 di quattordici anni. Il suo regno fu caratterizzato dal tentativo di importare il culto solare di Emesa a Roma e dall'opposizione che ebbe questa politica religiosa. Egli voleva sovvertire le tradizioni religiose romane, sostituendo a Giove, signore del pantheon romano, la nuova divinit\u00e0 solare del \"Sol Invictus\", che aveva gli stessi attributi del dio solare di Emesa. A causa dell'opposizione che sorse contro di lui, Eliogabalo venne assassinato dalla guardia pretoriana e sostituito dal cugino Alessandro Severo.\nIl suo governo gli guadagn\u00f2 tra i contemporanei una fama di eccentricit\u00e0, decadenza e fanatismo, probabilmente esagerata dai suoi successori. Il suo regno, per\u00f2, permise alla dinastia severiana di consolidare il proprio controllo dell'impero, permettendo di preparare il terreno per il governo di Alessandro Severo.\nAlessandro Severo (222-235).\nE da ultimo, Alessandro Severo, ovvero Marco Giulio Alessiano Bassiano, poi Marco Aurelio Severo Alessandro. Divenne imperatore alla tenera et\u00e0 di soli 13 anni, ed inevitabilmente il suo potere fu gestito dalla madre, Giulia Mamea, donna di notevoli virt\u00f9, che lo circond\u00f2 di saggi consiglieri, incidendo sullo sviluppo del suo carattere, e determinando la futura conduzione dell'amministrazione imperiale. La madre cerc\u00f2 di farlo passare come \"figlio naturale\" dello stesso Caracalla per rafforzarne la legittimit\u00e0 a regnare, oltre ad aggiungere al suo nome quello di \"Severo\", per accrescerne il richiamo alla sua ascendenza.\nIl nuovo monarca non riusc\u00ec per\u00f2 negli anni successivi di regno a beneficiare delle alleanze militari, troppo lontane dalla vita di corte, ma fondamentali, come aveva dimostrato il fondatore della dinastia, per la sua futura sopravvivenza. E bench\u00e9 conducesse con discreti risultati alcune campagne in Oriente contro i Sasanidi e lungo il limes germanico-retico contro la confederazione degli Alemanni, si mise contro l'esercito.\nL'imperatore, mentre si trovava tra le sue truppe nel quartier generale di Mogontiacum nella Germania superiore, per trattare le condizioni di pace con le popolazioni germaniche d'oltre confine, venne ucciso il 18 o 19 marzo del 235, insieme alla madre, a causa dell'ammutinamento, quasi certamente promosso dal futuro imperatore Massimino il Trace, generale di origine tracia.\nLe figure femminili della Corte imperiale.\nLe donne della nuova dinastia dei Severi non solo animarono la corte che si \u00e8 venuta a formare, ma soprattutto compensarono alle debolezze di alcuni degli imperatori saliti al trono in et\u00e0 troppo giovane, garantendo la successione dinastica e l'unit\u00e0 imperiale. Queste donne furono:\nSociet\u00e0 e costume.\nGi\u00e0 a partire dal principato di Marco Aurelio era iniziato l'esodo dei contadini dalle campagne ai grandi centri urbani, dovuto alle prime invasioni barbariche ed alla peste scoppiata nel 166 e durata per oltre un ventennio. La conseguenza fu che molti dei territori una volta coltivati, si impoverirono e furono abbandonati per la mancanza di braccianti. Le terre cos\u00ec svuotate caddero, fin dall'epoca di Caracalla, nelle mani di pochi, gli \"honestiores\", concentrando nelle mani di pochi grandi latifondi terrieri.\nA Caracalla si deve, infine, la \"Constitutio Antoniniana\", in base alla quale venne concessa la cittadinanza a tutti gli abitanti dell'impero ad eccezione dei \"dediticii\". Uno degli obiettivi fu certamente quello di aumentare il gettito dei tributi nelle casse dell'erario, al fine di tentare di far fronte ai crescenti costi degli stipendi dei militari, necessari per il mantenimento delle frontiere, ma anche di ridurre l'influenza che gli Italici avevano avuto fino a quel momento sui provinciali, dando a tutti il senso di una maggiore eguaglianza umana tra tutti i sudditi dell'impero (in termini di tassazione, giustizia, reclutamento militare, ecc.).\nEconomia, fisco, monetazione e prezzi.\nRecessione economica.\nI grandi latifondisti, una volta assorbiti i grandi appezzamenti di terreni, lasciati liberi a causa dell'esodo dei contadini dalle campagne alle citt\u00e0 e dalla terribile pestilenza che si era abbattuta all'epoca di Marco Aurelio, portarono i \"nuovi grandi latifondisti\" a generare una maggiore concentrazione industriale nelle mani di pochi, poich\u00e9 chi aveva grandi latifondi e disponibilit\u00e0 economico-finanziarie installava sui propri terreni anche fucine artigianali, laboratori tessili, fornaci, ecc. portando a un progressivo impoverimento dei piccoli e medi contadini (costretti ora a lavorare per i grandi proprietari terrieri). Accadde anche che artigiani e piccoli commercianti, toccati dalle difficolt\u00e0 economiche e dalla svalutazione monetaria del periodo, confluirono nella classe degli \"humiliores\" che andava man mano perdendo i propri diritti, tanto che pene diverse erano previste per \"honestiores\" e per gli \"humiliores\", mentre la possibilit\u00e0 di scalata sociale andava sempre pi\u00f9 riducendosi. L'abbassamento dell'intera produzione agricola non solo rese pi\u00f9 difficoltoso l'approvvigionamento delle materie prime, ma ridusse la quantit\u00e0 dei prodotti finiti e dei commercianti di beni (offerta), aumentandone conseguentemente il costo, causando cos\u00ec un aumento generale dei prezzi (inflazione) ed un abbassamento del valore della moneta (svalutazione).\nIl risultato finale fu una contrazione notevole delle attivit\u00e0 commerciali ed industriali (recessione), con conseguente aumento della povert\u00e0 tra le classi meno agiate, oltre a una riduzione complessiva delle entrate fiscali statali. I rimedi adottati dai diversi imperatori furono differenti. Alcuni preferirono aumentare la base imponibile (quella della tassa di successione, che colpiva solo i cittadini), dando a tutti i provinciali la cittadinanza romana, come fece Caracalla con la \"Constitutio antoniniana\" nel 212 o cancellando esenzioni o elevando la tassa sulle successioni (portandolo dal 5% al 10%; aumento abolito da Macrino nel 217-218); altri preferirono tagliare le spese generali statali, come prov\u00f2 a fare Alessandro Severo, con la riduzione dei costi dell'esercito, motivo per cui fu assassinato; altri ancora come Marco Aurelio, misero all'asta nel foro di Traiano le ricchezze personali e della famiglia imperiale per finanziare le guerre marcomanniche.\nSvalutazione della moneta.\nUn'importante riforma si ebbe nel 215 per opera dell'imperatore Caracalla, ora che il denario aveva continuato il suo lento declino durante i principati di Commodo e Settimio Severo, e l'aureo era stato svalutato nuovamente dallo stesso Caracalla, portando il suo valore ad 1/50 di libbra (6,54 g). Sia per l'aureo che per il denario (ridotto ad avere meno del 50% di argento) vennero introdotte monete con valore raddoppiato: il doppio aureo (o \"binione\") ed il doppio denario (o antoniniano), anche se per quest'ultimo il contenuto non fu mai pi\u00f9 di 1,6 volte il contenuto d'argento del denario. E cos\u00ec, mentre l'aureo riusc\u00ec ad avere una valutazione sufficientemente stabile, anche l'antoniniano conobbe una identica e progressiva svalutazione come il denario, fino a ridursi a un contenuto d'argento di solo il 2% nel III secolo.\nCultura letteraria, teatrale, artistica ed architettonica.\nIn questo periodo l'arte romana inizi\u00f2 incontrovertibilmente il processo che port\u00f2 alla rottura dell'arte tardoantica, spartiacque tra arte antica e medievale. Alcune produzioni artistiche ufficiali videro la comparsa evidente di elementi tratti dall'arte plebea e provinciale, mentre in altri settori venne mantenuta in vita pi\u00f9 a lungo la forma tradizionale di derivazione ellenistica, come nel ritratto, che proprio in questo periodo fior\u00ec con capolavori di grande spessore psicologico.\nCon riferimento all'architettura del periodo, a Roma, dopo l'incendio del 191 (sotto Commodo), inizi\u00f2 una nuova fase di lavori che port\u00f2 alla ricostruzione del Tempio della Pace, degli Horrea Piperiana, del Portico di Ottavia. Si aggiunse, inoltre, un'ala al palazzo imperiale sul Palatino, con una nuova facciata monumentale verso la Via Appia, il Settizonio; furono innalzati l'arco di Settimio Severo e le terme di Caracalla, l'edificio pi\u00f9 imponente e tra i meglio conservati della Roma imperiale. All'epoca di Caracalla venne, infine, costruito quello che forse era il tempio pi\u00f9 grandioso della citt\u00e0, quello di Serapide sul Quirinale.\nReligione (paganesimo e cristianesimo).\n\u00c8 un periodo in cui le credenze religiose che provengono dall'Oriente romano, cominciano a sopraffare le antiche credenze pagane romane e ne sbriciolano l'unit\u00e0 religiosa. La religione si divide in tante sette concorrenti quanti sono gli Dei venuti da regioni come l'Egitto, la Siria, l'Africa, ecc. A queste vanno aggiunte le due grandi religioni monoteiste di Giudaismo e Cristianesimo, che per\u00f2 trovarono grande avversione, soprattutto la seconda (poich\u00e9 la prima era considerata regionale e limitata alla sola Giudea), da parte della maggior parte degli abitanti dell'impero romano. Da qui un crescendo di persecuzioni nei confronti dei cristiani durante il regno di Settimio Severo, non dovute a nuove leggi contro gli stessi, ma sulla base dell'applicazione di leggi vigenti. Non sono, infatti, dimostrate persecuzioni sistematiche, al contrario ci sarebbero prove che l'imperatore in molte occasioni difese i cristiani dall'accanimento popolare.\nD'altro canto, singoli funzionari si sentirono autorizzati dalla legge a procedere con rigore verso i Cristiani. Naturalmente l'imperatore, a stretto rigore di legge, non ostacolava qualche persecuzione limitata, che avesse luogo in Egitto, in Tebaide o nei proconsolati di Africa e Oriente. I martiri cristiani furono numerosi ad Alessandria.\nNon meno dure furono le persecuzioni in Africa, che sembra avessero inizio nel 197 o 198 come ci racconta lo stesso Tertulliano, alle cui vittime ci si riferisce nel martirologio cristiano come ai martiri di Madaura. Probabilmente nel 202 o 203 caddero Felicita e Perpetua. La persecuzione infuri\u00f2 ancora, per breve tempo, sotto il proconsole Publio Giulio Scapola Tertullo Prisco nel 211, specialmente in Numidia e Mauretania. Nei tempi successivi sono leggendarie le persecuzioni in Gallia, specialmente a \"Lugdunum\". In generale, si pu\u00f2 dire che la posizione dei cristiani sotto Settimio Severo fu similare a quella assunta dagli Antonini.\nIstituzioni, legislazione ed amministrazione provinciale.\nLa nuova dinastia sostitu\u00ec il \"Senatus consultum\" con un \"consilium principis\", come dire che alle decisioni del Senato furono sostituite quelle di un nuovo organo che andava formandosi: la corte imperiale, organo non solo legislativo (con l'obiettivo di riformare ed uniformare il vecchio sistema giuridico) ma anche di governo come dimostra il fatto che numerosi suoi membri furono posti a capo della prefettura del Pretorio. Di questa corte (formata da 50 senatori e 20 giureconsulti al tempo di Alessandro Severo) fecero parte importanti esperti di diritto come Emilio Papiniano, Eneo Domizio Ulpiano, Giulio Paolo (tra gli autori pi\u00f9 utilizzati nella compilazione del \"Corpus iuris civilis\" voluto dall'imperatore Giustiniano altre tre secoli pi\u00f9 tardi).\nRiguardo alle province imperiali, sotto Settimio Severo la Mesopotamia settentrionale torn\u00f2 di nuovo sotto il controllo romano con le campagne militari degli anni 195-198 e posta sotto il governo di un prefetto di rango equestre, il Praefectus Mesopotamiae, creato sul modello del prefetto d'Egitto. Nella provincia furono dislocate due delle nuove legioni appena formate: la I \"Parthica\" e la III \"Parthica\".\nPericoli esterni e difesa delle frontiere.\nUna delle caratteristiche principali di questa dinastia fu l'aspetto militare che assunse per tutto il corso della sua durata. Questo aspetto risulta evidente se consideriamo la funzione determinante che l'esercito ebbe nel corso della guerra civile di quegli anni. Non \u00e8 un caso sentir parlare di una monarchia \"militare\" sotto i Severi, da cui sfoci\u00f2 in seguito il cosiddetto periodo dell'anarchia militare, con la morte di Alessandro Severo, ultimo della dinastia (nel 235). I Severi si appoggiarono all'esercito, soprattutto non italico, al contrario dei loro predecessori. Questa la vera novit\u00e0. Le coorti pretorie furono, infatti, in un primo tempo sciolte, per poi essere nuovamente ricomposte con elementi tratti dalle legioni provinciali, in particolare illiriche. E non \u00e8 un caso che la legione II \"Parthica\", formata da Severo, fu posta nei castra Albana a pochi chilometri da Roma, quale riserva strategica, ma anche a difesa del potere imperiale centrale. Sappiamo, inoltre, che i nuovi prefetti del Pretorio (di classe equestre), svolgevano nell'ambito della nuova corte imperiale, il duplice ruolo di:\nDel resto Severo e poi i suoi successori decisero, ai fini di migliorare il loro legame con l'esercito a protezione del potere imperiale, di concedere un aumento della paga ai legionari (da 375 denari annui di Commodo, a 500), e poi anche il figlio, Caracalla, di portarlo a un ammontare complessivo di 675 denari annui. I soldati erano, inoltre, autorizzati a contrarre matrimoni anche durante il loro servizio militare, tanto che da questo periodo in poi, le cosiddette \"canabae\" (quartieri di civili), si moltiplicarono attorno agli accampamenti legionari permanenti. Per questi motivi le carriere militari diventarono ereditarie, tramandate da padre in figlio, mentre le promozioni furono facilitate, tanto che un soldato semplice poteva accedere ai ranghi pi\u00f9 elevati (esattamente come i figli di senatori o cavalieri), come accadde a Massimino il Trace nel 235, che dopo una lunga carriera militare pot\u00e9 egli stesso diventare Imperatore.\nAl regno di Severo Alessandro risalirebbero alcune importanti modifiche tattiche dell'esercito come il ritorno allo schieramento falangitico di pi\u00f9 legioni contemporaneamente, fino a costituire una massa d'urto di 6 legioni raggruppate, fianco a fianco, senza alcun intervallo tra di loro; il ricorso sempre pi\u00f9 frequente ad unit\u00e0 ausiliarie di arcieri e di cavalieri, questi ultimi soprattutto corazzati (i cosiddetti \"catafrattari\", \"clibanarii\"), reclutati in Oriente ed in Mauretania; un crescente utilizzo presso tutte le fortezze del limes di numerosi nuovi modelli di catapulte (\"ballistae\", \"onagri\" e \"scorpiones\"), al fine di tenere impegnato il nemico fino all'accorrere delle \"riserve strategiche\" (concetto iniziato con Settimio Severo ed in seguito riproposto e sviluppato da Gallieno, Diocleziano e Costantino I.\nIl periodo fu caratterizzato da guerre condotte lungo sia fronte renano e danubiano soprattutto durante il regno di Caracalla (Catti, Alemanni e Goti dal 212 al 215) e Alessandro Severo (234-235); sia quello orientale durante i regni di Settimio Severo (dal 195 al 198) e ancora Caracalla (216-217); ed infine sia lungo quello della Britannia ai tempi di Settimio Severo e Caracalla (dal 208 al 211).\nAll'esercito romano, in vista delle campagne partiche di Settimio Severo, furono aggiunte tre nuove legioni (legio I, II e III \"Parthica\") portando il numero totale a 33 legioni. E sempre sotto questo imperatore l'esercito romano super\u00f2 le 400.000 unit\u00e0 complessive, con ben 33 legioni (pari a 180.000 legionari) e oltre 400 unit\u00e0 ausiliarie (pari a 225.000 ausiliari, di cui 70/75.000 armati a cavallo)."}
{"id": "2683520", "revid": "110157", "url": "https://it.wikipedia.org/wiki?curid=2683520", "title": "Major League Soccer 1996", "text": "La Major League Soccer 1996 \u00e8 stata la prima edizione del campionato di calcio statunitense, con dieci squadre partecipanti.\nIl regolamento prevedeva che in caso di pareggio al termine dei novanta minuti regolamentari la partita venisse decisa agli shootout."}
{"id": "2683536", "revid": "304380", "url": "https://it.wikipedia.org/wiki?curid=2683536", "title": "Remmo", "text": ""}
{"id": "2683539", "revid": "767487", "url": "https://it.wikipedia.org/wiki?curid=2683539", "title": "Al Na'ir", "text": "Al Na'ir (\u03b1 Gru / \u03b1 Gruis / Alfa Gruis), conosciuta anche come Al Nair, \u00e8 una stella della costellazione della Gru. Dista 110 anni luce dalla Terra.\nIl suo nome deriva dal nome arabo di questa stella: \"al-Nayyir min Dhanab al-\u1e25\u016bt (al-Jan\u016bbiyy)\", che significa \"la stella brillante della coda (della costellazione del Pesce)\". Questo nome deriva dal fatto che la Gru \u00e8 una costellazione relativamente moderna.: gli arabi la consideravano parte della vicina costellazione del Pesce Australe, di cui costituiva, appunto, la coda. In Cina era conosciuta come \"Ke\"\nOsservazione.\nAl Na'ir splende alla magnitudine apparente di +1,74, il che ne fa la trentunesima stella pi\u00f9 brillante del cielo notturno, e la rende visibile con facilit\u00e0 anche dalle aree urbane di moderate dimensioni. Essendo posta nella parte sud della costellazione della Gru, avendo cio\u00e8 una declinazione di oltre 40\u00b0S, questa stella \u00e8 difficilmente visibile oltre il 40\u00b0N di latitudine e comunque appare nelle regioni mediterranee molto vicina all'orizzonte.\nCaratteristiche fisiche.\nAl Na'ir ha una temperatura superficiale media di 13.100 K, il che la rende di colore azzurrognolo. la sua classe spettrale \u00e8 B6V, o B7IV, a seconda degli studi presi in considerazione, si tratta quindi una stella bianco azzurra di sequenza principale o di una Subgigante blu. \u00c8 365 volte pi\u00f9 luminosa del nostro Sole\n. Dalla luminosit\u00e0 e dalla temperatura media si pu\u00f2 calcolare il suo raggio, che \u00e8 3,6 volte quello solare. La sua relativa vicinanza ha permesso la misura diretta del suo diametro angolare, che risultando 0,1 mas, permette, sulla base della distanza, di inferire un diametro di 3,3 volte quello del Sole, in discreto accordo con la misura derivata dalla temperatura e luminosit\u00e0.\nCome molte altre stelle massive che non hanno raggiunto ancora lo stadio di giganti, Al Na'ir ruota su se stessa molto velocemente. La velocit\u00e0 di rotazione all'equatore \u00e8 di 236 km/s, permettendole di ruotare in meno di un giorno.\nAl Na'ir \u00e8 una stella che, con un'et\u00e0 di 100 milioni di anni sta giungendo al termine dello stadio di stella nana, cio\u00e8 sta esaurendo l'idrogeno nel suo nucleo. Essa si appresta quindi a intraprendere il cammino che la condurr\u00e0 allo stadio di gigante nel quale comincer\u00e0 a bruciare l'elio che ora sta producendo.\nIl telescopio spaziale Spitzer ha rilevato un eccesso di radiazione infrarossa proveniente da Al Na'ir, che suggerisce la presenza di un disco circumstellare in orbita attorno ad essa.\nBasandosi sul moto proprio, si pensa che la stella possa far parte dell'Associazione di AB Doradus, un'associazione stellare le cui componenti hanno in comune la stessa origine e lo stesso moto proprio nello spazio. Questa associazione ha un'et\u00e0 stimata di 70 milioni di anni, che considerando un margine d'errore, \u00e8 plausibile con l'et\u00e0 stimata della stella."}
{"id": "2683540", "revid": "304380", "url": "https://it.wikipedia.org/wiki?curid=2683540", "title": "Lago Laudemio", "text": ""}
{"id": "2683543", "revid": "105634154", "url": "https://it.wikipedia.org/wiki?curid=2683543", "title": "Stadio Il Noce", "text": "Lo stadio Il Noce \u00e8 lo stadio di Noceto. Ospita le partite casalinghe dell'ASD Noceto, societ\u00e0 che milita nel campionato di Promozione, e del GS Fraore, societ\u00e0 attiva soprattutto nelle componenti giovanili partecipanti sia a campionati FIGC che CSI.\nSituato in via Sordi 1 a Noceto, \u00e8 composto di 5 campi da calcio di cui 2 in sintetico, tutti illuminati e omologati dalla Lega Nazionale Dilettanti.\nFootball americano.\nNel corso degli anni il Noce ha ospitato alcuni incontri di campionato dei Panthers Parma, fra cui un incontro di wild card del 2019."}
{"id": "2683548", "revid": "110157", "url": "https://it.wikipedia.org/wiki?curid=2683548", "title": "Questa volta il fuoco", "text": "Questa volta il fuoco \u00e8 un romanzo dello scrittore italiano Michele Monina, pubblicato nel 1999.\nTrama.\nAncona, anni novanta. Il romanzo narra la storia di quattro ragazzi che cercano di darsi un tono di ribelli senza riuscirsi, di rivoluzionari in fasce. \n\u00c8 l'anno 1994, il gruppo di giovani parte da Ancona in direzione Roma per manifestare contro il governo Berlusconi. I protagonisti del racconto sono dei rivoluzionari, ma per gioco, per fare parte del coro, per stare dietro alla moda sociale di spacciarsi ribelli impegnati a sabotare il sistema, vanno alla ricerca di qualcosa che realmente non conoscono.\nNel libro i manifestanti sono continuamente strattonati da un lato dalla profondit\u00e0 di una storia che non hanno mai posseduto e dall'altro dalla superficialit\u00e0 dei d\u00e9j\u00e0 vu, dalla ripetizione di pellicole cinematografiche e testi di canzoni.\nTratta d'una rivoluzione che i protagonisti non hanno mai fatto, gli stessi si credono gli operai e i muratori della storia, credono che basti essere di sinistra per stare dalla parte giusta. Non sanno molto. Non sanno nulla. Sono a conoscenza soltanto di quanto gli \u00e8 stato detto e che hanno letto sui libri."}
{"id": "2683549", "revid": "438678", "url": "https://it.wikipedia.org/wiki?curid=2683549", "title": "Il treno degli d\u00e8i", "text": "Il treno degli d\u00e8i (\"Iron Council\", 2004) \u00e8 il quarto romanzo dello scrittore britannico China Mi\u00e9ville, ed il terzo ambientato nel mondo immaginario del Bas-Lag. Oltre alle influenze \"steampunk\" e \"New Weird\" che caratterizzavano gli altri romanzi della serie, \"Il treno degli d\u00e8i\" presenta alcuni elementi del genere western.\nRispetto agli altri lavori narrativi dello scrittore inglese, \"Il treno degli d\u00e8i\" \u00e8 probabilmente quello in cui l'impegno politico dell'autore traspare maggiormente, essendo fortemente ispirato dalle posizioni del movimento anti-globalizzazione e del Socialist Workers Party inglese, e trattando tematiche sociali complesse come imperialismo, corporativismo, terrorismo, odio razziale, omosessualit\u00e0, assimilazione culturale, diritti dei lavoratori e guerra.\nIl romanzo ha vinto il Premio Arthur C. Clarke e il Premio Locus nel 2005, ricevendo le candidature per i premi Hugo e World Fantasy Award nello stesso anno.\nTrama.\n\u00c8 tempo di rivolte e rivoluzioni, conflitti e intrighi. New Crobuzon sta cadendo a pezzi. Da un lato la guerra contro l'arcana, oscura citt\u00e0-stato di Tesh, dall'altro i ribelli che si aggirano per le strade portando la metropoli sull'orlo della rovina. Nel mezzo dei disordini, una misteriosa figura mascherata incita a una nuova forma di ribellione, mentre tradimenti e violenze si manifestano in luoghi inconsueti. Per sfuggire al caos e alla repressione, un piccolo gruppo di rinnegati \u00e8 fuggito dalla citt\u00e0 e ha attraversato terre straniere, alla ricerca di una speranza perduta, di una leggenda immortale. Cos\u00ec, nelle tragiche ore in cui sangue e orrore dilagano a New Crobuzon, si diffonde una voce: sta giungendo il momento del Concilio di Ferro. \nCollegamenti con gli altri romanzi.\nCos\u00ec come i precedenti lavori ambientati nell'universo fittizio del Bas-Lag, anche il \"Treno degli d\u00e8i\" \u00e8 un romanzo compiuto \u00e8 pu\u00f2 essere letto in modo indipendente. I luoghi e i personaggi del libro hanno per\u00f2 molti legami con altri romanzi e racconti dell'autore, in particolare con \"Perdido Street Station\" e \"La citt\u00e0 delle navi\".\nEdizioni.\nIn Italia \u00e8 stato pubblicato nel 2005 dalla Fanucci Editore all'interno della collana Immaginario Solaria (n.18), con la traduzione di Nello Giugliano."}
{"id": "2683550", "revid": "767487", "url": "https://it.wikipedia.org/wiki?curid=2683550", "title": "Ed Badger", "text": ""}
{"id": "2683558", "revid": "1305772", "url": "https://it.wikipedia.org/wiki?curid=2683558", "title": "Steve Riley", "text": "Esistono pi\u00f9 persone di nome Steve Riley:"}
{"id": "2683559", "revid": "729019", "url": "https://it.wikipedia.org/wiki?curid=2683559", "title": "Attilio Bolzoni", "text": "Biografia.\nGiornalista professionista dal 1983, ha vissuto a Palermo dal 1979 al 2004.\nHa iniziato collaborando con il quotidiano \"L'Ora\" per la cronaca nera. Corrispondente da Palermo di \"Repubblica\" dal 1982, fu arrestato nel 1988 insieme al collega Saverio Lodato de \"L'Unit\u00e0\" per aver pubblicato le rivelazioni del pentito Antonino Calderone, violando il segreto istruttorio. Furono assolti nel 1991 dall'accusa di peculato e amnistiati per quella di rivelazioni del segreto istruttorio.\nNel 1995 ha scritto con Giuseppe D'Avanzo \"La giustizia \u00e8 cosa nostra\" (libro ripubblicato nel 2019 da Glifo Edizioni) dedicato al giudice Corrado Carnevale, accusato di aver \"aggiusta[to] i processi per conto di Cosa nostra\" e poi assolto con formula piena dalla Corte di cassazione. L'anno successivo i due giornalisti hanno scritto \"Rostagno: un delitto tra amici\", dedicato all'omicidio di Mauro Rostagno, uno dei fondatori di Lotta Continua. Entrambi i libri sono stati pubblicati da Arnoldo Mondadori Editore.\nNel 2004 \u00e8 stato uno degli sceneggiatori della miniserie televisiva \"Paolo Borsellino\". Quell'anno \u00e8 stato inviato per il suo giornale in Iraq.\nNel 2007 ha scritto, di nuovo assieme a Giuseppe D'Avanzo, \"Il Capo dei capi\", su Tot\u00f2 Riina, pubblicato da BUR - Rizzoli. Dal libro \u00e8 stata tratta la fiction tv omonima.\nNel 2008 ha pubblicato sempre con BUR \"Parole d'onore\" in cui racconta storie di Cosa nostra tramite le voci stesse dei mafiosi. Di questo \u00e8 stato realizzato anche uno spettacolo teatrale.\nNel 2009 ha ricevuto il Premio \"\u00c8 giornalismo\" perch\u00e9 \"da pi\u00f9 di trent'anni racconta la Sicilia e la mafia\".\nNel 2012 ha scritto \"Uomini Soli: Pio La Torre, Carlo Alberto Dalla Chiesa, Giovanni Falcone e Paolo Borsellino\" nel quale parla della vita dei quattro citati nel titolo.\nNel 2014 insieme a Massimo Cappello, \u00e8 autore del docufilm \"Silencio\", prodotto da Associazione stampa romana, Fondazione Musica per Roma, Sky e \"la Repubblica\".\nIl 1\u00ba gennaio 2021 inizia a collaborare con \"Domani\", lasciando dopo 41 anni \"la Repubblica\"."}
{"id": "2683563", "revid": "15756", "url": "https://it.wikipedia.org/wiki?curid=2683563", "title": "Judo (sport)", "text": "Il J\u016bd\u014d (in kanji: e ; traducibile come \"via dell'adattabilit\u00e0\", o \"via della gentilezza\";) \u00e8 una disciplina olimpica basata sull'arte marziale Judo.\nDivenuta ufficiale nel 1964 in occasione delle Olimpiadi di Tokyo, alle Olimpiadi di Atene 2004 ha rappresentato il terzo sport pi\u00f9 universale, con atleti da novantotto Paesi.\nLa competizione sportiva (\"Shiai\").\nL'obiettivo di un incontro di Judo \u00e8 proiettare l'avversario sulla sua schiena, immobilizzarlo a terra (preferibilmente sulla schiena) o forzarlo ad arrendersi per un soffocamento, uno strangolamento o una leva articolare. Ognuno di questi requisiti permette la realizzazione del punto atto a vincere immediatamente l'incontro, chiamato \"ippon\".\nTatami.\nIl tatami utilizzato nelle competizioni deve avere le misure minime di 12\u00d712 m per le classi Esordienti A e B e di 13\u00d713 m per le classi Cadetti, Juniores e Seniores, nonch\u00e9 uno spessore di almeno 4 centimetri. Al centro vi \u00e8 l'area di combattimento di dimensioni minime di 6\u00d76 m per le classi Esordienti A e B, di 7\u00d77 m per le classi Cadetti, Juniores e Seniores e dimensioni massime di 10\u00d710 ;m. La zona di pericolo di colore rosso di 1 metro di larghezza \u00e8 stata abolita nel 2007 a seguito delle delibere IJF in materia, disponendo cos\u00ec della sola area di combattimento interna e dell'area di sicurezza esterna, quest'ultima di larghezza non inferiore a 3 m.\nEntrata.\nPrima del combattimento propriamente detto, i due combattenti effettuano l'entrata sul tatami e fanno il saluto: salutano una prima volta il tappeto dall'esterno, poi ritornano passando faccia a faccia dietro i giudici d'angolo per andare a posizionarsi appena fuori dall'area di gara vera e propria. Da quella posizione aspettano il segnale dell'arbitro, che far\u00e0 segno avvicinando le sue braccia tese di fronte a lui. Quando sono a distanza di combattimento, o a circa tre metri, si salutano reciprocamente e aspettano il segnale di partenza \"Hajime\". Il saluto all'ingresso dell'area di gara, prima previsto, \u00e8 stato abolito nel 2004.\nPunteggi.\nIl Judo ha tre livelli di punteggio, 2 nelle gare IJF dal 2017: in ordine decrescente \"ippon\", \"waza-ari\" e \"yuko\". \"Ippon\" letteralmente significa \"un punto\" e fa vincere l'incontro (esisteva anche \"koka\", cio\u00e8 tre punti, ma \u00e8 stato abolito).\n\"Ippon\".\nUn \"ippon\" \u00e8 assegnato se si effettua una delle seguenti azioni:\n\"Waza-ari\".\nUn \"waza-ari\" \u00e8 assegnato se si effettua:\nPrima del nuovo regolamento IJF con due waza-ari si otteneva l'ippon (waza-ari awasete ippon) e di conseguenza la vittoria.\n\"Yuko\".\nLo \"yuko\" era un punto inferiore al \"waza-ari\" e veniva assegnato:\nIl punteggio \"yuko\" non si cumulava con altri punteggi e veniva utilizzato per assegnare la vittoria in situazioni in cui considerando solo gli \"ippon\" e i \"waza-ari\" il punteggio sarebbe pari. \nDal 2017 in tutte le gare IJF lo \"yuko\" non viene pi\u00f9 assegnato, sostituito direttamente da un \"waza-ari\" sia durante una proiezione che durante un'immobilizzazione.\nDal 2009, come si evince dal regolamento arbitrale, il \"koka\" (punto pi\u00f9 piccolo dello \"yuko\") \u00e8 stato abolito ed \u00e8 considerato un semplice \"kinza\": non d\u00e0 un vantaggio contabilizzato.\nPunteggio totale di un \"j\u016bd\u014dka\" e confronto con quello dell'avversario.\nSolo il \"waza-ari\" si sommava e portava a \"waza-ari awasete ippon\" (\"due waza-ari valgono ippon\"). Con l'introduzione del nuovo regolamento IJF i \"waza-ari\" non vengono pi\u00f9 sommati.\nUn punto di livello maggiore supera sempre un qualsiasi numero di punti di livello inferiore, per cui un \"ippon\" supera sempre un numero qualsiasi di \"waza-ari\". Un \"waza-ari\" superava sempre un numero qualsiasi di \"yuko\" prima che questi venissero aboliti. Questo sistema privilegia l'atleta che esegue una tecnica il pi\u00f9 corretta e pulita possibile.\nPunteggio nel combattimento in piedi.\n\"Kinza\": questo vantaggio non \u00e8 contabilizzato ma deve essere considerato dall'arbitro per fermare i combattenti in caso di uguaglianza dello stato di parit\u00e0. Corrisponde ad un attacco sincero, ininterrotto o no da una caduta dell'avversario sul ventre o sulle ginocchia.\n\"Yuko\": \u00e8 dato quando mancano due dei tre elementi dell\"'ippon\". Corrisponde ad una caduta sul fianco se la tecnica eseguita \u00e8 sufficientemente energica, oppure ad una caduta pi\u00f9 di schiena ma dove manca forza e velocit\u00e0 nell'azione. Dal 2017, nelle gare IJF , al posto dello yuko viene assegnato \"waza-ari.\"\n\"Waza-ari\": \u00e8 attribuito quando manca uno solo dei tre elementi dell\"'ippon\". Corrisponde ad un impatto sulla schiena ma dove o la forza o la velocit\u00e0 della proiezione sono insufficienti. Pu\u00f2 essere dato anche in seguito ad una caduta sul fianco seguita immediatamente da un contatto delle spalle al tappeto.\n\"Ippon\": \u00e8 assegnato in seguito ad una proiezione con impatto sulla schiena con forza e velocit\u00e0 e comporta la vittoria. \u00c8 inoltre possibile ottenere un \"ippon\" per resa dell'avversario in seguito a strangolamento o soffocamento o leva al gomito, ma nella pratica sono decisamente rari perch\u00e9 \u00e8 pi\u00f9 difficile effettuarli stando in piedi di quanto lo sia effettuare una proiezione dell'avversario.\nOccorre dire che a volte, nel corso della competizione, si verificano situazioni in cui \u00e8 difficile stabilire la corretta valutazione: il compito dell'arbitro \u00e8 anche valutare chi dei due combattenti mantiene un comportamento pi\u00f9 attivo premiandolo con una valutazione superiore (beninteso non al primo attacco), oppure in alternativa sanzionare l'altro per passivit\u00e0.\nPunteggio nel combattimento a terra.\nUn vantaggio \u00e8 dato dopo un'immobilizzazione al suolo dell'avversario. Affinch\u00e9 ci sia immobilizzazione, occorre che le due spalle dell'avversario tocchino il tappeto e che il controllo si faccia con il busto girato verso il tappeto: l'arbitro grida allora \"osae-komi\" avanzando il braccio teso, il palmo rivolto verso il basso e il piede posto in direzione dei combattenti ed il cronometro di immobilizzazione si mette in marcia.\nSi deve verificare che l'avversario sia riuscito ad uscire dell'immobilizzazione quando la sua uscita \u00e8 totale: o \u00e8 sul ventre, con le due spalle rivolte verso il tappeto, o ha rovesciato completamente il suo avversario, o abortisce il controllo avverso avvolgendo la gamba o il busto del suo avversario con le sue gambe. L'arbitro grida allora \"toketa\" agitando lateralmente il braccio teso in direzione dei combattenti. Si ferma allora il cronometro e si conta il numero di secondi che indica. Durante questo tempo, il combattimento continua finch\u00e9 l'arbitro d\u00e0 il segnale di arresto \"matte\", quando non c'\u00e8 pi\u00f9 un seguito tecnico interessante.\nI vantaggi sono dati secondo il tempo di immobilizzazione:\nNel caso in cui il combattente che sta immobilizzando l'avversario abbia gi\u00e0 a suo vantaggio un punteggio di \"waza-ari\" la vittoria verr\u00e0 data allo scoccare dei 20 secondi. Un \"kinza\" pu\u00f2 essere conteggiato su un'immobilizzazione di meno di 10 secondi.\nLa vittoria per \"ippon\" \u00e8 data anche in seguito ad un abbandono dell'avversario. Nel combattimento al suolo, l'abbandono \u00e8 indotto molto frequentemente da uno strangolamento o da una dolorosa leva al gomito, l'unica autorizzata nel \"judo\". Per segnalare la resa il combattente batte due o pi\u00f9 volte, in maniera decisa, il palmo della mano sul corpo dell'avversario o sul tappeto. Se non pu\u00f2 utilizzare le mani gli \u00e8 consentito chiedere la resa battendo il piede a terra o dicendo \"maitta\", che in giapponese significa \"mi arrendo\" o \"piet\u00e0\".\nArbitraggio.\nGli arbitri di j\u016bd\u014d hanno per missione:\nNelle competizioni ufficiali tre arbitri assicurano l'arbitraggio: un arbitro, detto \"arbitro centrale\", in piedi e che si sposta coi combattenti e due arbitri, detti \"arbitri di angolo\", che si trovano seduti ai due angoli opposti della superficie di combattimento. L'arbitro centrale, in seguito a tecnica valida e valutabile o nell'assegnazione di una penalit\u00e0, deve esprimere chiaramente e tempestivamente, con dei segni convenzionali, la propria decisione. Il ruolo degli arbitri di angolo \u00e8 dare il loro parere in caso di disaccordo con la decisione dell'arbitro centrale, perci\u00f2 utilizzano gli stessi gesti di arbitraggio dell'arbitro centrale.\nQuando uno solo dei due arbitri di angolo d\u00e0 il suo parere, l'arbitro centrale prende atto del suggerimento ma non pu\u00f2 modificare la propria decisione se la stessa \u00e8 gi\u00e0 stata espressa dal relativo gesto. Se entrambi i due arbitri di angolo sono d'accordo contro il parere dell'arbitro centrale, questo deve modificare la sua decisione. L'arbitro d'angolo determina anche se un'azione sul bordo \u00e8 valida o no a seconda che l'azione stessa abbia dimostrato la sua efficacia dentro o fuori dai limiti del \"tatami\": un'azione pu\u00f2 continuare e terminare all'esterno dell'area di combattimento se colui che subisce (\"Uke\") esce dall'area di gara dopo aver ormai del tutto perso l'equilibrio.\nPer farsi comprendere, l'arbitro utilizza dei termini di arbitraggio in giapponese corredati da un gesto, per essere compreso anche da lontano. Di seguito un elenco dei termini di arbitraggio impiegati in competizione con l'eventuale gesto accompagnatorio tra parentesi ed il loro significato:\nTerminologia.\nEsistevano in precedenza due altre sanzioni, \"Ch\u016bi\" (errore medio) e \"Keikoku\" (avvertimento prima della squalifica), soppresse nel 2002: tutti gli errori che erano sanzionati con un \"Ch\u016bi\" o un \"Keikoku\" ora sono qualificati come \"Shido\".\nAnche lo Yuko \u00e8 stato poi soppresso, ora ci sono solo waza-ari e ippon.\nSanzioni.\nGli \"shido\" si accumulano senza conferire punti o vantaggi contabilizzati all'avversario: al terzo \"shido\" viene sancita la squalifica dell'atleta, detta \"hansoku make\", per il combattimento in corso, che viene quindi perso. Questo non comporta l'esclusione dall'intera competizione infatti, se ve ne sono i presupposti, l'atleta potr\u00e0 continuare senza perdere la posizione acquista nella classifica provvisoria.\nL\u2019\"hansoku make\" dato per motivazioni tecniche (passivit\u00e0, falso attacco) comporta solo la perdita del combattimento in corso: il combattente pu\u00f2 essere ripescato durante lo svolgimento della gara e mantiene comunque la posizione acquisita; l\"'hansoku make\" impartito per motivazioni comportamentali (offesa all'avversario o agli arbitri, atti contro lo spirito sportivo) comporta invece l'esclusione definitiva dalla gara e la perdita della posizione acquisita fino a quel momento.\nGli \"shido\" sequenziali hanno sostituito l'utilizzo delle penalit\u00e0 di \"Chui\" e \"Keikoku\" rendendo pi\u00f9 semplice il compito dell'arbitro.\nGli \"shido\" vengono dati principalmente per errori come non combattivit\u00e0 (passivit\u00e0), rifiuto del combattimento, fuga o uscita volontaria della zona di combattimento, atteggiamento eccessivamente difensivo, braccia tese, busto completamente piegato verso la parte anteriore, gesti vietati (dita dentro la manica, mani sul viso dell'avversario). \nDal 2017 l'atleta che afferra la gamba o il pantalone dell'avversario dalla posizione in piedi verr\u00e0 sanzionato prima con uno \"shido\" e poi direttamente con l\"'hansoku make\" nel caso la stessa infrazione fosse nuovamente commessa nello stesso combattimento, senza quindi dover attendere il terzo \"shido.\"\nGli \"hansoku make\" sono dati o per accumulo di tre \"shido\" o dopo un gesto contrario allo spirito del \"judo\" come non tener conto dell'arbitro, delle osservazioni fatte a questo o dopo un'azione che mette in pericolo l'avversario o s\u00e9 stesso. I gesti pericolosi sono numerosi ma estremamente facili da evitare se il praticante ricerca innanzitutto l'efficacia e se \u00e8 pienamente consapevole di che cosa significhi praticare un \"judo\" pulito e improntato al rispetto nei confronti dell'avversario.\nUscita.\nQuando l'arbitro ha dato il segnale di fine e ha designato il vincitore, i due combattenti escono effettuando l'inverso dell'entrata: si salutano con l'inchino (segno di sportivit\u00e0 e con una stretta di mano), salutano la zona di combattimento per salutare infine il tappeto alla loro uscita.\nI \"punti judo\".\nUna speciale classifica viene redatta nei tornei per stabilire a quale societ\u00e0 sportiva viene attribuita la vittoria. I punti conquistati dagli atleti vengono convertiti in numeri e sommati per determinare la classifica di societ\u00e0 secondo la tabella seguente:\nAnche le sanzioni sono conteggiate, ma in negativo:\nQuesto sistema, talora osteggiato dai sostenitori del judo tradizionale, fa s\u00ec che vengano premiate le societ\u00e0 che talora portano in gara anche atleti alle prime armi sperando guadagnino qualche punto prezioso.\nAltre forme di arbitraggio.\nNelle antiche \"ryu\" di jujutsu le sfide avevano termine quando uno dei due si dichiarava sconfitto: tale tradizione continu\u00f2 in Giappone anche quando il Kodokan dovette affrontare le scuole superstiti di jujutsu che affermavano la loro superiorit\u00e0, arrivando ad incontri che potevano durare anche un'ora. Successivamente, quando il judo si afferm\u00f2 definitivamente, venne creato il primo sistema di gara chiamato \"Sanbon Shiai\" (gara ai tre punti, intendendo con ci\u00f2 che chi realizzava due \"ippon\" aveva vinto). Tale tipo di competizione, ormai molto rara, sopravvive ancora in alcune gare organizzate da Enti Sportivi Promozionali.\nUn altro tipo di arbitraggio attualmente in uso nelle associazioni UISP, CSEN, ACSI \u00e8 denominato arbitraggio tradizionale, in quanto si rif\u00e0 alla prima regolamentazione del Kodokan, che prevedeva un solo arbitro sul tatami. Si ha quindi, l'assenza dei giudici di sedia e inoltre vengono assegnate solo le valutazioni di \"waza ari\" e \"ippon\". Naturalmente l'arbitro tiene in conto delle azioni dei combattenti per assegnare la vittoria in caso che nessuno realizzi un \"waza ari\" o un \"ippon\"; gli atteggiamenti troppo difensivi vengono inoltre sanzionati in maniera maggiore di quanto fatto negli arbitraggi federali. Tale sistema \u00e8 premiante nei confronti del combattente pi\u00f9 attivo, poich\u00e9 l'accumulo di sanzioni va a vantaggio dell'avversario."}
{"id": "2683571", "revid": "767487", "url": "https://it.wikipedia.org/wiki?curid=2683571", "title": "Girolamo Lucenti (pittore)", "text": "Biografia.\nDopo un iniziale apprendistato in ambito emiliano, Girolamo Lucenti si trasfer\u00ec in Spagna dove la sua attivit\u00e0 \u00e8 variamente attestata a partire dal 1608 .\nA Siviglia, nel 1608, Lucenti lavor\u00f2 alla cappella del Collegio di San Tommaso eseguendo un paio di paesaggi sul tema della chiamata all'apostolato di Sant'Andrea e San Pietro.\nNel 1642 (o 1624 ) Lucenti \u00e8 documentato a Granada, dove esegu\u00ec sette lavori sul tema della scoperta del manoscritto e delle reliquie del Sacro Monte "}
{"id": "2683573", "revid": "179980", "url": "https://it.wikipedia.org/wiki?curid=2683573", "title": "San Jose Clash", "text": ""}
{"id": "2683574", "revid": "295403", "url": "https://it.wikipedia.org/wiki?curid=2683574", "title": "Dallas Burn", "text": ""}
{"id": "2683575", "revid": "2163553", "url": "https://it.wikipedia.org/wiki?curid=2683575", "title": "Lui e lei (serie televisiva)", "text": "Lui e lei \u00e8 una serie televisiva italiana degli anni novanta prodotta da Lux Vide per Rai Fiction.\nTrama.\nClaudio Romano \u00e8 un brillante e ricco avvocato che lavora in un noto studio della citt\u00e0. La vita dell\u2019uomo, destinato a una promettente carriera e in procinto di sposare la figlia del capo, cambia improvvisamente quando accetta la difesa di Ciro, adolescente difficile, accusato di omicidio. Il ragazzo risveglia infatti la vera vocazione professionale di Claudio, che da quel momento in poi inizier\u00e0 a seguire cause riguardanti proprio la difesa dei minori.\nGiulia Pisano, invece, \u00e8 un commissario di polizia, cresciuta senza famiglia ed estremamente capace nel proprio lavoro. La donna, determinata e istintiva, viene assegnata, suo malgrado, a casi che hanno proprio a che fare con i minori. \nI due protagonisti, diversi per carattere ed esperienze di vita, si troveranno a lavorare insieme, dapprima scontrandosi, per poi scoprirsi pi\u00f9 simili di quanto immaginato.\nProduzione.\nLa fiction \"Lui e lei\" \u00e8 composta da 2 stagioni, ed \u00e8 prodotta da Lux Vide e Rai Fiction. La prima stagione and\u00f2 in onda in prima visione TV su Raiuno in prima serata dal 18 settembre 1998 al 30 ottobre 1998. La seconda stagione and\u00f2 in onda in prima visione TV sul primo canale Rai in prima serata dal 22 ottobre 1999 al 10 dicembre 1999. Gli attori protagonisti sono Vittoria Belvedere ed Enrico Mutti; durante la seconda stagione subentra Karin Proia. Entrambe le stagioni sono composte da 8 puntate dalla durata di 100 minuti ciascuna, perci\u00f2 la serie, in totale, \u00e8 composta da 16 puntate da 100 minuti. In Italia, le repliche sono state trasmesse da Raiuno e Rai Premium."}
{"id": "2683576", "revid": "767487", "url": "https://it.wikipedia.org/wiki?curid=2683576", "title": "Seminatore al tramonto", "text": "Seminatore al tramonto \u00e8 un dipinto del pittore olandese Vincent van Gogh, realizzato nel 1888 e conservato al Museo Kr\u00f6ller-M\u00fcller di Otterlo.\nDescrizione.\nSin dagli esordi van Gogh aveva provato una simpatia profonda nei confronti dei contadini. Per questo motivo egli, sin dagli esordi, si ciment\u00f2 nella raffigurazione del lavoro e della fatica del loro umile mondo, come aveva gi\u00e0 fatto d'altronde Jean-Fran\u00e7ois Millet, artista che pure aveva celebrato con viva partecipazione la vita di quanti, giorno dopo giorno, anno dopo anno, faticavano in mezzo ai campi, compiendo gesti di perpetua fatica che nonostante tutto suggellavano un'intima comunione tra l'uomo e la natura.\nIl \"Seminatore al tramonto\" fu realizzato nel giugno 1888 in Provenza, nel sud della Francia, dove van Gogh si era recato alla ricerca di una luce pi\u00f9 forte e e di \u00abun linguaggio simbolico per mezzo solo del colore\u00bb. L'opera, oggi conservata al museo di Otterlo, \u00e8 stata elaborata nel giugno 1888, come ci testimonia una missiva scritta da van Gogh il 17 giugno 1888 e indirizzata all'impressionista australiano John Peter Russell, cui alleg\u00f2 persino un abbozzo di quel \u00absoggetto difficile da trattare\u00bb, quale era il \"Seminatore al tramonto\". Lo stesso dipinto presenta un altro parallelo epistolare, in una lettera stavolta destinata al fratello di Vincent, Th\u00e9o:\nLa scena dell'opera si svolge in un paesaggio agreste, dove troviamo un contadino vestito con pantaloni e camicia blu che incede con passo deciso sull'ampia pianura della Crau, intento nella semina dei campi: con il braccio sinistro tiene a tracolla un sacchetto di semi e con il destro, compiendo un ampio gesto, sparge il frumento, di cui si nutrono anche i gabbiani e i corvi. La figura del seminatore, che feconda la terra con i suoi semi e genera vita, era in effetti particolarmente amata da van Gogh. Sull'orizzonte, infine, sta lentamente scomparendo il disco solare, il quale inonda tutta la scena con un giallo infuocato e carico, quasi sfolgorante.\nParticolarmente interessante \u00e8 l'impianto tecnico del dipinto. Il colore, ad esempio, \u00e8 audacemente autonomo rispetto ai soggetti presenti: nel quadro, infatti, si verifica uno scambio cromatico tra cielo e terra, con il cielo tinto di un giallo carico ed il campo striato di venature azzurre, blu e viola. Van Gogh, oltre ad abbandonarsi completamente al contrasto di queste tinte complementari (esaltando, in questo modo, le qualit\u00e0 luministiche del dipinto stesso), impiega poi linguette di colore con un andamento leggermente tondeggiante, assolutamente coerenti con la sagoma del disco solare, \n\u00abcome se dall'astro si sprigionasse una forza benefica, vivificante, che coinvolge tutto\u00bb."}
{"id": "2683585", "revid": "775372", "url": "https://it.wikipedia.org/wiki?curid=2683585", "title": "Seewoosagur Ramgoolam", "text": "Biografia.\nNato nel 1900 a Port Louis, capitale di Mauritius, di origine indo-mauriziana appartenente alla stirpe Bihai, era di religione induista.\nSi \u00e8 laureato alla University College di Londra, e ha frequentato le lezioni presso il London School of Economics. Ramgoolam fu nominato cavaliere durante la Queen's Birthday Honours del 12 giugno 1965.\n\u00c8 stato primo ministro di Mauritius, in carica dal 1968 fino al 1982. In patria \u00e8 molto amato, tanto da essere conosciuto come il \"padre della Nazione\". Ramgoolam era un fervente ammiratore del defunto Mahatma Gandhi e seguendo le orme di alcuni paesi asiatici e africani ha lavorato con ardore per il suo paese per ottenere la tanto desiderata indipendenza dal Regno Unito, facendo in modo di evitare alcun spargimento di sangue. Riusc\u00ec finalmente ad ottenere l'indipendenza il 12 marzo 1968. Da quella data fino al 1982 \u00e8 stato primo ministro, dopodich\u00e9 Anerood Jugnauth assunse la guida del paese.\nDurante il periodo di decolonizzazione del terzo mondo, ha guidato il suo paese all'indipendenza dal Regno Unito nel 1968. \u00c8 stato anche governatore generale a partire dal 1983 fino alla sua morte avvenuta nel 1985."}
{"id": "2683586", "revid": "210936", "url": "https://it.wikipedia.org/wiki?curid=2683586", "title": "SingTel", "text": ""}
{"id": "2683587", "revid": "284427", "url": "https://it.wikipedia.org/wiki?curid=2683587", "title": "Lui e lei 2", "text": ""}
{"id": "2683592", "revid": "1271241", "url": "https://it.wikipedia.org/wiki?curid=2683592", "title": "Campionato mondiale di Formula 1 2010", "text": "Il campionato mondiale di Formula 1\u00a02010 organizzato dalla FIA \u00e8 stato, nella storia della categoria, la 61\u00aa stagione ad assegnare il Campionato Piloti e la 53\u00aa ad assegnare il Campionato Costruttori.\n\u00c8 iniziato il 14 marzo ed \u00e8 terminato il 14 novembre, dopo 19 gare, due in pi\u00f9 della stagione precedente (ritorna il Gran Premio del Canada e viene inserito per la prima volta nel calendario il Gran Premio di Corea).\nIl pilota campione in carica era Jenson Button sulla scuderia Brawn GP. Quest'ultima, divenuta nel dicembre 2009 Mercedes GP, nello stesso anno ha vinto anche il titolo a squadre.\nIl campionato piloti \u00e8 stato vinto per la prima volta dal tedesco Sebastian Vettel, che porta per la prima volta questo titolo alla Red Bull, la quale vince anche il Campionato Costruttori.\nNel complesso la stagione 2010 \u00e8 stata una delle pi\u00f9 avvincenti della storia della Formula 1, ricca di colpi di scena e battaglie serrate, tanto che ha visto per la prima volta quattro piloti in lizza fino all'ultima gara per il titolo piloti e solo due volte nella storia di questa categoria a vincere il mondiale \u00e8 stato un pilota che fino all'ultima gara non era mai stato in testa al campionato.\nIn questa stagione sono da sottolineare anche i rientri dopo tre anni di inattivit\u00e0 dal \"circus\" del sette volte campione del mondo Michael Schumacher e di Pedro de la Rosa che non partecipava a una gara anch'egli da tre anni. Quest'ultimo ha terminato la stagione anzitempo perch\u00e9 sostituito a cinque gare dalla fine.\nA livello agonistico, la stagione ha visto l'esordio di tre nuove scuderie (che non hanno conquistato punti mondiali) e cinque nuovi piloti, dei quali solo due (Nico H\u00fclkenberg e Vitalij Petrov) sono andati a punti.\nDegna di nota \u00e8 anche la pole position conquistata dall'esordiente sopra citato Nico H\u00fclkenberg, al Gran Premio del Brasile.\nLa pre-stagione.\nIl calendario.\nIl 21 settembre 2009 viene presentato il calendario per la stagione 2010. Le gare salgono di due unit\u00e0 con l'esordio del Gran Premio di Corea e il ritorno del Gran Premio del Canada, con il Gran Premio del Brasile che torna in un primo momento ultima gara stagionale e il Gran Premio di Germania che torna a disputarsi a Hockenheimring, a causa dell'alternanza prevista con il tracciato del N\u00fcrburgring. Successivamente viene anticipato al 16 maggio il Gran Premio di Monaco, per i problemi logistici derivanti dalla eccessiva vicinanza con la seguente gara in Turchia. A seguito della rinuncia degli organizzatori di Donington Park, quale sede del Gran Premio di Gran Bretagna viene confermata Silverstone. L'11 dicembre \u00e8 stato presentato il calendario finale, con Abu Dhabi spostato nuovamente all'ultimo GP.\nLa presentazione delle vetture.\nLa presentazione di tutte e 12 le vetture sarebbe dovuta avvenire in un unico evento, da tenersi nel gennaio 2010, probabilmente presso il Circuito Ricardo Tormo di Valencia in Spagna, ma successivamente l'idea \u00e8 stata abbandonata, vista l'impossibilit\u00e0 per alcune scuderie di avere la vettura pronta per la manifestazione. Le scuderie hanno presentato le nuove monoposto nelle date e nei luoghi qui riportati in ordine cronologico:\nI test.\nPer quanto riguarda i test per lo sviluppo delle macchine, come nella stagione precedente, i team hanno a disposizione 15\u00a0000\u00a0km da utilizzare in un massimo di 15 giorni nel mese di febbraio. I circuiti in cui verranno svolte le prove sono il Ricardo Tormo di Valencia dal 1\u00ba al 3 febbraio, il circuito di Jerez de la Frontera dal 10 al 13 febbraio e dal 17 al 20 febbraio e il Circuito di Catalogna dal 25 al 28 febbraio.\nI primi test si sono svolti sul circuito di Valencia con sette scuderie presenti; l'assenza maggiore \u00e8 quella della Red Bull, giunta seconda nel campionato costruttori della precedente stagione, mentre si segnala il ritorno alla guida di una monoposto da Formula 1 del tedesco Michael Schumacher. Nei primi due giorni di prove i tempi pi\u00f9 veloci sono stati fatti segnare da Felipe Massa alla guida della Ferrari, mentre nella terza giornata il miglior rilevamento cronometrico \u00e8 stato registrato dal suo compagno di squadra Fernando Alonso.\nLa seconda e la terza sessione di prove si sono svolte sul circuito di Jerez de la Frontera e, rispetto ai test precedenti, si \u00e8 assistito al debutto stagionale di Red Bull, Force India e Virgin Racing nella sessione che \u00e8 iniziata il 10 febbraio e della Lotus in quella iniziata il 17 dello stesso mese. Per quanto riguarda i primi test svolti su questo circuito, nella prima giornata, che si \u00e8 disputata in gran parte su pista bagnata, il tempo migliore \u00e8 stato fatto segnare da Nico Rosberg su Mercedes GP; nella seconda giornata, con condizioni climatiche migliori e senza pioggia, la prestazione pi\u00f9 veloce \u00e8 stata marcata dalla BMW Sauber di Kamui Kobayashi negli ultimi minuti della sessione giornaliera, mentre nella terza e nella quarta giornata, ancora condizionate da tempo variabile, i pi\u00f9 rapidi sono stati Jaime Alguersuari su Toro Rosso e Lewis Hamilton su McLaren. Invece nella seconda sessione di prove sul tracciato andaluso, la prima e la seconda giornata sono state segnate da clima ancora variabile con la presenza di pioggia e i miglior tempi sono stati fatti segnare da Sebastian Vettel su Red Bull nel primo giorno e da Rubens Barrichello su Williams nel secondo, mentre nella terza e quarta giornata, con il tracciato asciutto, i pi\u00f9 veloci sono stati Mark Webber su Red Bull e Jenson Button su McLaren.\nL'ultima sessione di test si svolge sul circuito di Catalogna con la presenza delle stesse scuderie della sessione precedente. Nella prima giornata il tempo migliore \u00e8 stato fatto registrare dalla Red Bull di Mark Webber, il secondo giorno dalla Williams di Nicolas H\u00fclkenberg, mentre nella terza giornata, che \u00e8 stata influenzata da diversi scrosci di pioggia, Nico Rosberg sulla Mercedes GP ha fatto segnare il rilevamento cronometrico pi\u00f9 veloce. Nell'ultima giornata di prove invernali Lewis Hamilton con la McLaren \u00e8 risultato il pi\u00f9 veloce con il miglior tempo di tutta la sessione di test sul circuito catalano.\nAccordi e fornitori.\nIl 2010 sar\u00e0 l'ultimo anno con la fornitura degli pneumatici Bridgestone per la massima categoria. La Bridgestone aveva debuttato in Formula 1 nel 1976, fornendo gli pneumatici anche nel 1977 ed era successivamente ritornata nel 1997 facendo concorrenza, negli anni, a Goodyear e Michelin, diventando dal 2007 l'unico marchio di pneumatici in Formula 1.\nNel dicembre 2008 la Cosworth si \u00e8 aggiudicata il bando lanciato dalla FIA per la fornitura del motore unico in Formula 1 dalla stagione 2010. In realt\u00e0 la federazione ha lasciato ai costruttori la possibilit\u00e0 di costruire in proprio il propulsore seguendo determinate specifiche tecniche. Il motore Cosworth, ceduto a costi ridotti a chi non intende costruirsi da s\u00e9 il motore, dovrebbe favorire il ribasso dei costi di gestione. L'idea della federazione \u00e8 in qualche modo quella di ripercorrere l'era del DFV quando anche piccoli costruttori potevano garantirsi un propulsore competitivo senza grandi investimenti finanziari. La Cosworth rientra nel campionato di F1 dopo 3 stagioni di assenza (ultima gara Gran Premio del Brasile 2006, in cui motorizzava Williams e STR), fornendo i propulsori a Williams, Lotus, Virgin e HRT.\nLa compagnia petrolifera malese Petronas decide di abbandonare la collaborazione tecnica con la Sauber, per passare alla Mercedes GP, che assume la denominazione \"Mercedes GP Petronas\". La stessa Petronas mantiene la sponsorizzazione del Gran Premio di Malesia.\nPiloti e scuderie.\nPiloti.\nSono tre le scuderie che confermano i piloti della stagione precedente: la Red Bull, che schiera Sebastian Vettel e Mark Webber, la Scuderia Toro Rosso che ha come piloti S\u00e9bastien Buemi e Jaime Alguersuari e la Force India con la coppia formata da Adrian Sutil e Vitantonio Liuzzi. I piloti di riserva delle prime due scuderie sono Brendon Hartley e Daniel Ricciardo, mentre per la scuderia indiana \u00e8 lo scozzese Paul di Resta.\nIl campione del mondo del 2009, Jenson Button, dopo sette stagioni trascorse tra BAR, Honda e Brawn, si trasferisce alla scuderia McLaren, dove affianca il connazionale Lewis Hamilton, confermato come pilota ufficiale, e il collaudatore Gary Paffett.\nLa Mercedes, che \u00e8 ritornata in Formula 1 dopo l'acquisto della Brawn, ingaggia i tedeschi Nico Rosberg e Michael Schumacher, il quale ritorna alle competizioni dopo pi\u00f9 di tre anni di inattivit\u00e0. Viene affiancato loro nel ruolo di terzo pilota l'altro pilota teutonico Nick Heidfeld. Heidfeld, una volta ingaggiato dalla Pirelli per testare i nuovi pneumatici in vista della stagione 2011, ha abbandonato tale ruolo nell'agosto 2010.\nAlla Ferrari approda il due volte campione del mondo Fernando Alonso in sostituzione del finlandese Kimi R\u00e4ikk\u00f6nen che, non trovando un ingaggio per correre in un team competitivo, ha deciso di prendere un periodo di pausa dalla Formula 1 e di passare al campionato del mondo rally firmando un contratto con la Citro\u00ebn. Nella scuderia italiana sono stati confermati Felipe Massa come pilota titolare, Giancarlo Fisichella come terzo pilota e Luca Badoer e Marc Gen\u00e9 come collaudatori.\nLa Williams, dopo la partenza di Rosberg, ingaggia due nuovi piloti Rubens Barrichello e il debuttante Nico H\u00fclkenberg che prende il posto di Kazuki Nakajima, mentre il collaudatore \u00e8 Valtteri Bottas. Stessa cosa ha fatto la Renault che, dopo aver lasciato andare Alonso, ha scelto come piloti Robert Kubica e Vitalij Petrov, anche lui debuttante, mentre come terzo pilota \u00e8 stato scelto Ho-Pin Tung e come collaudatori J\u00e9r\u00f4me d'Ambrosio e Jan Charouz. La Sauber ha optato per Pedro de la Rosa e Kamui Kobayashi, mentre come terzo pilota \u00e8 stato scelto il messicano Esteban Guti\u00e9rrez.\nPer quanto riguarda le tre scuderie debuttanti, Jarno Trulli e Heikki Kovalainen sono passati entrambi alla Lotus Racing, che ha inoltre scelto come collaudatore il malese Fairuz Fauzy. La HRT ha optato per i due debuttanti Bruno Senna e Karun Chandhok (primo pilota indiano in F1 dopo Narain Karthikeyan al Gran Premio di Cina 2005), mentre la Virgin Racing affianca al tedesco Timo Glock il brasiliano Lucas Di Grassi con il connazionale Luiz Razia nominato collaudatore. In un primo momento anche il portoghese \u00c1lvaro Parente era stato scelto come collaudatore del team, ma successivamente, non potendo garantire la copertura finanziaria prevista, ha perduto questa qualifica. \u00c8 stato quindi sostituito dal campione della F2 del 2009, Andy Soucek. Lo spagnolo ha poi abbandonato il \"team\" nell'agosto 2010.\nNel corso della stagione il team spagnolo HRT ha ingaggiato il pilota giapponese Sakon Yamamoto come pilota di riserva, annunciando la firma del contratto durante il fine settimana del Gran Premio di Cina; nel weekend successivo il nipponico viene affiancato da Christian Klien. Nel Gran Premio di Gran Bretagna la HRT sostituisce Bruno Senna con Yamamoto, questo per dare l'opportunit\u00e0 di gareggiare al pilota giapponese. Nel fine settimana successivo e in quello del Gran Premio d'Ungheria il giapponese sostituisce Chandhok mentre la Red Bull interrompe il contratto con Brendon Hartley.\nDal Gran Premio di Singapore Nick Heidfeld sostituisce Pedro de la Rosa in Sauber, J\u00e9r\u00f4me d'Ambrosio diventa terzo pilota per la Virgin Racing e Christian Klien sostituisce Yamamoto come pilota titolare alla HRT causa intossicazione alimentare di quest'ultimo, diventando il quarto pilota a prendere parte ad almeno una gara per questa scuderia. Klien \u00e8 il primo pilota austriaco titolare in F1 dopo Alexander Wurz al Gran Premio di Cina 2007. Yamamoto torna al volante della HRT nel successivo gran premio del Giappone, mentre negli ultimi due gran premi stagionali viene nuovamente sostituito da Klien.\nScuderie.\nLa FIA ha aperto le procedure di iscrizione al campionato 2010 il 22 maggio 2009 con l'intento di portare il numero di scuderie da 10 a 13. Sono state ben 15 le richieste d'iscrizione pervenute da strutture non operanti in F1. La questione della iscrizione al campionato si \u00e8 intrecciata con la lite tra FIA e FOTA in merito all'introduzione di un tetto di spesa per le scuderie. L'unico team favorevole alle iniziative della FIA fu la Williams. Il 29 maggio, data dell'ultimo termine utile per l'iscrizione al campionato 2010, tutti i team della FOTA decisero di iscriversi, con la riserva per\u00f2 della revisione delle nuove regole: in particolare, il regolamento in vigore nel non avrebbe dovuto subire cambiamenti, tranne per le parti su cui era stato gi\u00e0 raggiunto un accordo fra la FIA e la FOTA. In pi\u00f9 \u00e8 stata richiesta la sottoscrizione del Patto della Concordia entro il 12 giugno 2009. Successivamente anche la Force India, come la Williams, decise di iscriversi al campionato senza condizioni. Il 12 giugno la FIA annunci\u00f2 ufficialmente i team che avrebbero preso parte al campionato di Formula 1 nell'anno 2010 e vennero riconfermati tutti i team gi\u00e0 presenti nella stagione 2009, con la riserva per\u00f2 che cinque di essi, McLaren, BMW, Renault, Toyota e Brawn GP, che avrebbero dovuto accettare entro il 19 giugno, incondizionatamente, le nuove regole. Vennero inoltre accettate le iscrizioni di tre nuovi team: Campos Grand Prix, Manor Grand Prix e Team US F1. L'accordo \u00e8 stato trovato il 23 giugno 2009, in cui sono state confermate le 13 scuderie gi\u00e0 indicate il 12 giugno. Il 3 marzo 2010 \u00e8 stata ufficializzata la rinuncia da parte del team americano a prendere parte al campionato mondiale e al suo posto non \u00e8 stata selezionata nessuna scuderia, perci\u00f2 il numero di squadre che parteciperanno al mondiale scender\u00e0 a 12.\nIl 16 novembre 2009 la Mercedes ha reso noto di aver acquistato il 45,1% della Brawn GP. Il \"team\" ha cambiato nome in Mercedes GP Team, anche se inizialmente nella lista degli iscritti figurava ancora il nome Brawn GP.\nIl 29 luglio 2009 BMW ha annunciato la fine delle proprie attivit\u00e0 sportive con un proprio team di Formula 1, al termine della stagione 2009. Il 15 settembre la FIA annunci\u00f2 che la tredicesima scuderia iscritta per il 2010, al posto dell'uscente BMW Sauber, sarebbe stata la Lotus e nel medesimo giorno \u00e8 stata annunciata la cessione della BMW Sauber a un fondo d'investimento svizzero, il \"Qadbak Investments Ltd\". La FIA iscrive la Sauber quale \"team\" di riserva per il 2010 e indica la possibilit\u00e0 che le scuderie ammesse al campionato del 2010 possano passare a 14. A causa delle difficolt\u00e0 di concludere la trattativa col fondo Qadbak, la BMW ha comunicato il 27 novembre 2009 di aver ceduto la scuderia all'ex proprietario Peter Sauber, accordo per\u00f2 vincolato all'ammissione della scuderia al mondiale 2010.\nIl 4 novembre 2009 la Toyota ha annunciato il suo ritiro dalla Formula 1. Il 30 novembre viene pubblicato dalla FIA l'elenco degli iscritti al mondiale con la numerazione in cui non \u00e8 stato indicato il tredicesimo \"team\" che avrebbe sostituito l'uscente Toyota, in quanto la scuderia giapponese rimase formalmente legata al Patto della Concordia. Il 3 dicembre 2009 la FIA ha comunicato l'iscrizione della Sauber come tredicesima scuderia nel mondiale con fornitura dei motori da parte della Ferrari. Inoltre il team Manor Grand Prix cambia la denominazione in Virgin Racing.\nIl 16 dicembre 2009 la Renault conferma di aver ceduto il 75% del controllo della scuderia francese al fondo lussemburghese \"Genii Capital\" di propriet\u00e0 di Gerard Lopez; il team mantiene il nome di Renault F1 Team anche nel campionato 2010.\nNel dicembre 2009 la Stefan Grand Prix ha reso noto di aver acquistato la vettura (denominata \"TF110\") che la Toyota stava preparando per la stagione 2010, prima che l'annuncio del ritiro ne interrompesse lo sviluppo; il team serbo ha anche stretto un rapporto di collaborazione tecnica con la stessa Toyota per poter partecipare al campionato 2010. Pur non avendo ottenuto l'iscrizione al campionato, la scuderia serba ha annunciato di aver inviato al Circuito di Sakhir, dove si corre il primo gran premio della stagione, tutta l'attrezzatura necessaria per competere, nel caso qualche team non fosse stato in grado di partecipare al mondiale, e la sua iscrizione accettata.\nIl 19 febbraio 2010 \u00e8 stato annunciato l'acquisto della Campos Grand Prix da parte di un socio di Adri\u00e1n Campos, Jos\u00e8 Ramon Carabante. Colin Kolles, ex tecnico di varie squadre, tra cui la Force India, ne diviene il \"team principal\"; in questo modo viene assicurata la presenza della vettura al primo gran premio stagionale, anche in assenza di test. Il 3 marzo la scuderia ha cambiato nome in Hispania Racing F1 Team.\nIl 19 marzo 2010, a seguito della rinuncia del Team US F1, la FIA ha ufficialmente dato il via alla procedura per la selezione del tredicesimo team per la stagione 2011; l'iter avrebbe individuato anche un team di riserva. Nessuna delle proposte giunte alla federazione risponde per\u00f2 ai requisiti richiesti; l'8 settembre 2010 la FIA decide di non ammettere nessun team: il numero delle scuderie ammesse resta cos\u00ec dodici.\nTabella riassuntiva.\nLe seguenti scuderie e piloti prenderanno parte al campionato; i numeri ufficiali dei piloti sono stati assegnati dalla lista di iscrizione FIA del 3 marzo 2010.\nCircuiti e gare.\nPer quanto concerne i circuiti la novit\u00e0 pi\u00f9 rilevante \u00e8 rappresentata dal circuito di Yeongam che ospiter\u00e0 la prima edizione del Gran Premio di Corea. La FIA da l'approvazione alla struttura solo il 12 ottobre 2010, appena due settimane prima della data fissata per il gran premio, dopo un'ultima ispezione guidata da Charlie Whiting.\nPer la gara sul circuito di Sakhir viene utilizzata la configurazione denominata \"Endurance Circuit\". Questo disegno si distingue dal precedente per l'utilizzo di un complesso di curve subito dopo l'attuale curva 4 e porta la lunghezza del tracciato a 6,299\u00a0km.\nAnche il circuito di Silverstone ha subito importanti modifiche nel disegno del tracciato. La lunghezza viene aumentata di 760 metri, con l'utilizzo di un percorso inizialmente previsto per la MotoGP: viene modificata la parte tra la curva \"Abbey\", dove invece della chicane si girer\u00e0 a destra, e la \"Brooklands\", dove avviene il ricongiungimento con vecchio tracciato.\nRiprese televisive.\nAlcuni \"broadcaster\" in possesso dei diritti per trasmettere in diretta televisiva la Formula 1 nella propria nazione di appartenenza sono Network Ten (Australia), TF1 (Francia), RTL (Germania), RAI (Italia), BBC (Regno Unito), SRG SSR id\u00e9e suisse (Svizzera) e La Sexta (Spagna).\nCon un contratto fino al 2012, La RAI in Italia trasmetter\u00e0 a definizione \"standard\" (nel solo sul digitale terrestre) le prove ufficiali del sabato e la gara della domenica. Sempre in Italia, Sky, la \"pay TV\" per la piattaforma digitale satellitare, dopo due stagioni e mezzo, ha deciso invece di non rinnovare il contratto che le consentiva la messa in onda di tutte le sessioni del fine settimana, a causa del costo per l'acquisizione dei diritti, circa 30 milioni di euro con un ascolto medio di circa 400\u00a0000 spettatori, e ai problemi incontrati con le altre reti televisive italiane.\nModifiche al regolamento.\nSistema di punteggio.\nSu proposta della FIA l'11 dicembre 2009, per aumentare lo spettacolo nella lotta al campionato, viene apportata una prima modifica al sistema di punteggio adottato a partire dal 2003: il vincitore guadagner\u00e0 25 punti, il secondo 20, il terzo 15, il quarto 10, il quinto 8, il sesto 6, il settimo 5, l'ottavo 3, il nono 2 e il decimo 1. In seguito le scuderie propongono un'ulteriore modifica, successivamente ratificata dalla FIA, che aumenta la differenza punti tra il primo classificato e il secondo e porta ad alcune variazioni nell'assegnazione dei punti dal quarto al decimo classificato: il vincitore guadagner\u00e0 cos\u00ec 25 punti, il secondo 18, il terzo 15, il quarto 12, il quinto 10, il sesto 8, il settimo 6, l'ottavo 4, il nono 2 e il decimo 1.\nGomme e battistrada.\nPer quanto riguarda l'utilizzo delle gomme, i piloti che prendono parte alla terza parte delle qualifiche dovranno partire dalla griglia di partenza con lo stesso tipo di gomme usate per conquistare la pole position. La norma non pu\u00f2 essere applicata nel caso sorga la necessit\u00e0 di cambiare tipo di gomme a causa delle condizioni meteorologiche o se le gomme del pilota hanno subito deterioramenti nell'ultima parte delle qualifiche.\nMotore.\nViene mantenuto il limite di 8 motori a pilota per stagione: in caso di utilizzo di un ulteriore motore il pilota subir\u00e0 una penalizzazione di 10 posti in griglia, nella gara nella quale avviene l'uso del motore extra. Viene inoltre stabilito che in ciascun fine settimana non potranno essere utilizzati pi\u00f9 di due motori. La FIA ha annunciato che l'uso di un secondo motore aggiuntivo durante un week end di gara si tradurr\u00e0 in una penalit\u00e0 di due posizioni per il gran premio successivo. Vengono portati da 8 a 6 i giorni di test in un anno nella galleria del vento, per 4 ore all'interno di un arco di 24 ore. Viene anche stabilito che lo spazio attributo nei garage dei vari circuiti sia lo stesso per tutte le scuderie, e venga cos\u00ec abolito il privilegio concesso al team campione del mondo di avere maggior spazio.\nTest.\nViene stabilita la possibilit\u00e0 di concedere dei giorni extra di test, a favore di quei piloti che subentrano nel corso della stagione. I test saranno possibili entro i 14 giorni precedenti o successivi la sostituzione, e il subentrante non deve aver corso in gran premi del mondiale nei due anni precedenti. Inoltre i test devono compiersi in circuiti non compresi nel calendario mondiale. Qualora la sostituzione non avvenga il team verr\u00e0 penalizzato decurtando i giorni di test compiuti dalla quota dei test permessi l'anno seguente.\nRegolamento tecnico.\nPer quanto riguarda il regolamento tecnico viene sospeso l'utilizzo del KERS e viene abolito il rifornimento durante la gara e nelle qualifiche. Il peso minimo delle monoposto passa da 605 a 620\u00a0kg. La larghezza massima del battistrada delle gomme anteriori viene ridotto da 270 a 245 mm, in modo da avere una minor superficie di contatto e la Bridgestone, a causa del divieto dei rifornimenti e quindi del maggior peso che dovranno sopportare le ruote a inizio gara, user\u00e0 una mescola pi\u00f9 dura per compensare questo effetto. Sono inoltre vietati i copricerchi sulle ruote, in modo da non creare situazione di pericolo durante i pit-stop e per agevolare i sorpassi.\nInnovazioni aerodinamiche.\nSulla base delle negoziazioni per il nuovo patto della Concordia, al fine di limitare i costi di gestione vengono stabiliti dei limiti al numero di innovamenti aerodinamici nel corso della stagione, una restrizione del numero di addetti impiegati in ciascun gran premio, la completa chiusura delle \"factory\" durante la pausa estiva e una standardizzazione delle ali.\nRiassunto della stagione.\nGran Premio del Bahrain.\nLa stagione ha avuto inizio il 14 marzo con il Gran Premio del Bahrain. Al termine delle qualifiche Sebastian Vettel ottiene la pole position precedendo i due piloti della Ferrari e l'inglese Lewis Hamilton. Il rientrante Michael Schumacher si posiziona invece al settimo posto.\nAl via Vettel mantiene il comando della corsa mentre alla prima curva Alonso e Rosberg superano rispettivamente Felipe Massa e Lewis Hamilton. I primi tre mantengono un buon margine sui diretti inseguitori mentre Hamilton riesce a tornare davanti a Rosberg in occasione dell'unica sosta della gara. Tutto rimane invariato fino al trentaquattresimo passaggio, quando uno scarico della Red Bull di Vettel si rompe costringendo il pilota tedesco a diminuire il ritmo: Vettel deve cos\u00ec cedere il comando della corsa e persino il podio subendo in rapida successione il sorpasso da Alonso, Massa e Hamilton. Il tedesco riesce per\u00f2 a difendersi dagli attacchi di Rosberg, giungendo quarto al traguardo.\nNegli ultimi passaggi non avviene nulla di rilevante e Alonso conquista cos\u00ec il primo Gran Premio stagionale, davanti a Massa e Hamilton. Michael Schumacher si classifica al sesto posto precedendo il campione del mondo Jenson Button, Mark Webber, Vitantonio Liuzzi e Rubens Barrichello. Per quanto riguarda le squadre esordienti, soltanto la Lotus di Heikki Kovalainen riesce a concludere la gara, mentre le altre scuderie debuttanti, Virgin e HRT, non riescono a completare la distanza prevista.\nGran Premio d'Australia.\nSebastian Vettel ottiene la seconda pole position consecutiva davanti al compagno di squadra Webber, Alonso e Button.\nAl via, sotto una leggera pioggia, Vettel scatta al comando mentre alle sue spalle Fernando Alonso finisce in testacoda dopo un contatto con Jenson Button e Michael Schumacher, finendo in coda al gruppo alla pari del tedesco, costretto inoltre a sostituire l'alettone anteriore. Poche curve pi\u00f9 tardi il giapponese Kamui Kobayashi perde l'alettone anteriore e coinvolge in un incidente Nico H\u00fclkenberg e S\u00e9bastien Buemi, causando l'ingresso in pista della safety car. Lo scroscio di pioggia \u00e8 terminato, pertanto la pista si asciuga velocemente e Button \u00e8 il primo a montare le gomme da asciutto, anticipando il pit stop un paio di giri prima degli altri e rimontando fino alla seconda posizione.\nAl termine delle soste ai box, dietro a Vettel e Button, si trovano Robert Kubica, Felipe Massa, Mark Webber, Lewis Hamilton e Alonso, che ha recuperato fino all'ottava posizione, ma dopo pochi giri Vettel finisce nella ghiaia per un problema ai freni e si ritira, cedendo la prima posizione a Button. Nel tentativo di recuperare qualche posizione Hamilton, Webber e Nico Rosberg, al contrario degli altri piloti che decidono di concludere la gara con una sola sosta, compiono un secondo pit stop nel tentativo di recuperare qualche posizione: la strategia sembra funzionare per Hamilton e Webber, che riescono ad essere molto pi\u00f9 veloci dei piloti che li precedono raggiungendo Alonso a pochi giri dalla fine. In seguito ad un tentativo di sorpasso di Hamilton sullo spagnolo, per\u00f2, Webber tampona l'inglese finendo entrambi in testacoda.\nButton vince per la seconda volta consecutiva il Gran Premio d'Australia, seguito da Kubica e Massa. Alonso termina quarto seguito da Nico Rosberg, Hamilton, Liuzzi, Barrichello, Webber e Schumacher.\nGran Premio della Malesia.\nPer la 3\u00aa prova del mondiale la Formula 1 si sposta in Malaysia, dove nelle qualifiche condizionate dalla pioggia Mark Webber conquista la pole position, con le Ferrari e le McLaren costrette a partire nelle retrovie a causa di una scelta errata nel momento dell'uscita per effettuare il giro cronometrato. Al via Sebastian Vettel sorpassa il compagno Webber portandosi in 1\u00aa posizione, mentre le McLaren e le Ferrari iniziano un tentativo di rimonta. Nei primi giri si ritirano Michael Schumacher, Kamui Kobayashi e Vitantonio Liuzzi. Ai box le scuderie adottano strategie diverse, con alcuni team che preferiscono entrare prima e altre che, nell'ipotesi che arrivi la pioggia, si fermano dopo.\nFelipe Massa sorpassa il campione del mondo Jenson Button al 46\u00ba giro; successivamente l'inglese subisce dei tentativi di sorpasso da parte di Fernando Alonso, ma durante uno di questi il motore dello spagnolo si rompe. La Red Bull completa la doppietta con Vettel 1\u00ba e Webber 2\u00ba, mentre Nico Rosberg si posiziona 3\u00ba. Per la seconda volta va a punti Robert Kubica, 4\u00ba, mentre in 5\u00aa posizione si classifica Adrian Sutil. Completano la zona punti Lewis Hamilton, Massa, Button, Jaime Alguersuari e Nicolas H\u00fclkenberg, questi ultimi due per la prima volta a punti nella loro carriera. La classifica si accorcia molto, con Massa che passa in testa con 2 punti di vantaggio rispetto ad Alonso e Vettel e con sette piloti nello spazio di 9 punti.\nGran Premio di Cina.\nIl 4\u00ba appuntamento del mondiale si svolge in Cina, sul circuito di Shangai. Nelle qualifiche le Red Bull di Sebastian Vettel e Mark Webber si dimostrano ancora pi\u00f9 veloci posizionandosi in prima fila, con alle loro spalle la Ferrari di Fernando Alonso. Al via lo spagnolo anticipa la partenza e riesce a passare entrambe le vetture austriache, ma per questa azione verr\u00e0 successivamente sanzionato con un \"drive-through\". Nel corso del 1\u00ba giro un testacoda di Vitantonio Liuzzi innesca un incidente che vede coinvolti anche Kamui Kobayashi e S\u00e9bastien Buemi, tutti costretti al ritiro, e che vede l'ingresso della \"safety-car\" a causa dei detriti presenti in traiettoria. Subito dopo l'ingresso della vettura di sicurezza inizia a cadere una pioggia leggera e tutti i piloti, tranne Nico Rosberg, Jenson Button, Robert Kubica, Vitalij Petrov, Pedro de la Rosa e Heikki Kovalainen, rientrano ai box per montare gomme intermedie. Il tedesco della Mercedes GP passa al comando della gara mentre lo spagnolo della Sauber sar\u00e0 costretto a ritirarsi per un problema al motore, ma la pioggia non aumenta di intensit\u00e0 e la pista non si bagna a sufficienza per mantenere le gomme intermedie, cos\u00ec coloro che avevano cambiato gli pneumatici sono costretti a montare gomme da asciutto.\nRosberg rimane al comando fino al 19\u00ba giro quando, dopo aver commesso un errore a causa dell'aumento dell'intesit\u00e0 della pioggia, viene superato da Button e, proprio a causa della maggior acqua in pista, tutti i piloti tra il 19\u00ba e il 20\u00ba giro sono costretti a montare nuovamente le gomme intermedie. Al giro successivo per\u00f2 la vettura di sicurezza deve rientrare nuovamente in pista a causa dell'incidente di Jaime Alguersuari che, in un tentativo di doppiaggio, perde l'alettone anteriore; in questo modo le vetture rimaste indietro a causa della strategia errata, in particolar modo Lewis Hamilton, le Ferrari e le Red Bull, si ritrovano il loro svantaggio azzerato. Una volta ripartiti, la classifica vede Button in testa seguito da Rosberg, Kubica e Hamilton, che supera il polacco al 29\u00ba giro e tenta pi\u00f9 volte il sorpasso su Rosberg, senza riuscirvi. Tra la 37\u00aa e la 38\u00aa tornata i piloti sono costretti a montare pneumatici nuovi e in questa occasione Hamilton riesce a sopravanzare Rosberg raggiungendo la 2\u00aa posizione. Dietro di loro Alonso, che \u00e8 riuscito a ritornare al 5\u00ba posto, sorpassa Kubica raggiungendo la 4\u00aa posizione, Vettel non riesce ad avvicinarsi al polacco e rimane al 6\u00ba posto, Petrov dopo diversi sorpassi riesce a raggiungere la 7\u00aa posizione, mentre Webber e Felipe Massa si collocano all'8\u00ba e 9\u00ba posto, davanti a Michael Schumacher. Button vince il 2\u00ba Gran Premio in stagione e diventa nuovo leader del mondiale, davanti a Rosberg con 10 punti di vantaggio e ad Alonso e Hamilton, entrambi distanziati di 11 punti. Nel mondiale costruttori la McLaren passa in testa, davanti a Ferrari e Red Bull.\nGran Premio di Spagna.\nLa quinta gara del campionato si disputa in Spagna sul tracciato del Montmel\u00f3. Ancora una volta nelle qualifiche la prima fila viene occupata dai piloti della Red Bull, con Mark Webber che precede il compagno Sebastian Vettel, subito dietro si posizionano Lewis Hamilton, Fernando Alonso, Jenson Button e Michael Schumacher. Al via i primi 6 conservano le proprie posizioni, con Felipe Massa che passa dal 9\u00ba al 7\u00ba posto, mentre retrocedono le due Sauber e Nico Rosberg. Le posizioni rimangono invariate fino al primo cambio gomme, dove Lewis Hamilton sorpassa Sebastian Vettel che stava rientrando in pista dopo la sosta ai box, cos\u00ec come Michael Schumacher che riesce a sopravanzare il leader della classifica Jenson Button portandosi in 5\u00aa posizione. Durante la sosta ai box, la vettura di Rosberg accusa dei problemi durante il fissaggio della ruota che gli fanno perdere alcune posizioni, rientrando 16\u00ba. Subito dopo la propria sosta, Schumacher subisce vari attacchi da parte di Button, ma riesce a resistere e a non farsi sorpassare. Questa lotta consente a Massa di avvicinarsi ai due ma, durante il doppiaggio Karun Chandhok, danneggia l'ala anteriore; questo incidente non impedisce per\u00f2 al pilota di continuare la propria corsa.\nAl 54\u00ba giro Vettel esce fuori pista alla curva 7 costringendo il pilota tedesco a un'ulteriore sosta ai box per cambiare le gomme; cos\u00ec facendo Alonso riesce a sopravanzare Vettel e a raggiungere la 3\u00aa posizione. Infine, al penultimo giro, Hamilton accusa un problema all'avantreno che fora la ruota anteriore e costringe l'inglese ad uscire di pista, consentendo ad Alonso di giungere 2\u00ba al traguardo. La vittoria va a Webber con Vettel che, nonostante alcuni problemi ai freni che lo costringono a rallentare nel finale, completa il podio. Schumacher conquista il 4\u00ba posto, miglior risultato dal rientro, seguito da Button, Massa, Adrian Sutil, Robert Kubica, Rubens Barrichello, partito 17\u00ba, e Jaime Alguersuari. Nella classifica piloti Alonso passa in 2\u00aa posizione distanziato di tre lunghezze da Button, ancora leader della classifica; alle spalle dello spagnolo si posizionano Vettel e Webber, distanziati di 10 e 17 punti dal capoclassifica. La classifica costruttori vede un avvicinamento di Ferrari e Red Bull alla McLaren: la scuderia italiana ha 3 punti di distacco, mentre quella austriaca ne ha 6, con alle loro spalle Mercedes GP e Renault.\nGran Premio di Monaco.\nL'appuntamento successivo, il sesto della stagione, si svolge una settimana dopo a Monaco, sul circuito di Montecarlo. Nelle qualifiche la pole position viene nuovamente ottenuta dalla Red Bull di Mark Webber, seguito da Robert Kubica e Sebastian Vettel; il pilota della Ferrari Fernando Alonso \u00e8 invece costretto a partire dalla corsia dei box a causa di un incidente avvenuto nel corso delle ultime prove libere del sabato mattina che gli ha impedito di prendere parte alle qualificazioni. Alla partenza Vettel riesce a sopravanzare Kubica e mantiene la posizione nonostante un incidente con Nicolas H\u00fclkenberg che urta contro la sua vettura all'uscita del tunnel nel corso del primo giro; dopo il contatto quest'ultimo \u00e8 costretto al ritiro e, visto che la sua monoposto rimane in mezzo alla traiettoria \u00e8 necessario l'ingresso in pista della safety car. L'entrata in pista della vettura di sicurezza permette ad Alonso di effettuare il cambio gomme e quindi di rispettare la regole dell'utilizzo di entrambe le mescole degli pneumatici per almeno un giro. In regime di safety si assiste al ritiro del leader della classifica piloti Jenson Button a causa di un problema al motore.\nAlla ripartenza il pilota spagnolo inizia a recuperare posizioni sorpassando i piloti delle tre scuderie entrate all'inizio della stagione, Lotus, Virgin e HRT. Dopo il cambio gomme le posizioni dei primi rimangono immutate, con Webber in testa seguito da Vettel, Kubica, Felipe Massa e Lewis Hamilton; alle sue spalle Alonso \u00e8 riuscito a posizionarsi al 6\u00ba posto approfittando delle soste degli altri piloti, seguito da Michael Schumacher e Nico Rosberg. Al 31\u00ba giro la safety car rientra di nuovo in pista a causa dell'incidente di Rubens Barrichello alla curva \"Massenet\" dovuto ad un cedimento al retrotreno della sua Williams. La vettura di sicurezza \u00e8 costretta a rientrare nuovamente al 43\u00ba giro a causa di un tombino saltato a per via dell'incidente di Barrichello. La corsa si svolge regolarmente fino al 74\u00ba giro quando avviene un incidente tra Jarno Trulli e Karun Chandhok che costringe la safety a entrare in pista per la quarta volta. Il Gran Premio termina con il rientro in pista della safety car, ma nonostante ci\u00f2 Schumacher supera Alonso all'ultima curva raggiungendo la 6\u00aa posizione. Questa manovra viene per\u00f2 ritenuta scorretta da parte dei giudici che penalizzano il tedesco con 20 secondi al tempo finale di gara, retrocedendolo al 12\u00ba posto. La gara si conclude con la vittoria di Webber, con Vettel e Kubica a completare il podio. A punti finiscono Massa, Hamilton, Alonso, Rosberg, Adrian Sutil, Vitantonio Liuzzi e S\u00e9bastien Buemi. Con questo risultato la classifica piloti vede in testa a pari punti i due piloti della Red Bull con Alonso distanziato di tre punti, mentre in quella costruttori la Red Bull si porta al comando con, a seguire, Ferrari, McLaren e Mercedes.\nGran Premio di Turchia.\nLa settima prova del mondiale si svolge in Turchia sul circuito di Istanbul. La Ferrari partecipa all'800\u00ba Gran Premio della sua storia, ma nelle qualifiche si posiziona a met\u00e0 schieramento, con Felipe Massa 8\u00ba e Fernando Alonso 12\u00ba. La pole position, per la terza volta consecutiva, viene conquistata da Mark Webber seguito da Lewis Hamilton, Sebastian Vettel, Jenson Button e Michael Schumacher. Alla partenza l'australiano conserva la 1\u00aa posizione, mentre alle sue spalle Hamilton e Button vengono passati da Vettel e Schumacher; nel giro di poche curve per\u00f2 gli inglesi riconquistano le proprie posizioni. Hamilton rimane costantemente vicino al capo-classifica ma, a causa di un cambio gomme non rapido, viene superato da Vettel dopo la sosta ai box. I primi quattro della classifica, ovvero le due Red Bull e le due McLaren, aumentano il proprio vantaggio sugli altri inseguitori e fanno gara a s\u00e9.\nAl 41\u00ba giro, in un tentativo di sorpasso alla curva 12, Vettel e Webber si urtano, costringendo il primo al ritiro e il secondo a retrocedere in 3\u00aa posizione. Al comando passano le McLaren di Hamilton e Button e anche i due piloti inglesi ingaggiano un duello tra il 48\u00ba e il 49\u00ba giro in cui entrambi si scambiano un paio di volte la posizione. Hamilton conclude il Gran Premio in 1\u00aa posizione con alle spalle Button, Webber, Schumacher, Nico Rosberg, Robert Kubica, Massa, Alonso, Adrian Sutil e Kamui Kobayashi che conquista il primo punto stagionale per la BMW Sauber. Nella classifica piloti Webber mantiene il comando con 5 punti di vantaggio su Button, 9 su Hamilton, 14 su Alonso e 15 su Vettel, mentre nella classifica costruttori la McLaren passa al comando con un punto di vantaggio sulla Red Bull e 26 sulla Ferrari.\nGran Premio del Canada.\nL'8\u00aa prova del mondiale di Formula 1 si svolge in Canada dopo un anno di assenza sul circuito di Montr\u00e9al. La pole position viene conquistata da Lewis Hamilton seguito in griglia da Sebastian Vettel e Mark Webber, che per\u00f2 viene successivamente retrocesso di 5 posizione sulla griglia per aver sostituito la frizione permettendo al ferrarista Fernando Alonso di partire in 3\u00aa posizione, Jenson Button in 4\u00aa, Vitantonio Liuzzi in 5\u00aa e Felipe Massa in 6\u00aa. Alla partenza i primi tre mantengono le loro posizioni, mentre Massa arriva alla prima curva in mezzo a Button e Liuzzi, ma non riesce ad evitare l'incidente con l'italiano ed entrambi sono costretti a fermarsi ai box per sostituire i pezzi danneggiati. Il degrado delle gomme \u00e8 molto elevato e chi \u00e8 partito con le gomme pi\u00f9 morbide, come ad esempio Hamilton, Alonso e Button, \u00e8 costretto al cambio gomme dopo 7 giri per montare le gomme con mescola pi\u00f9 dura; lungo l'uscita dalla \"pit lane\" Alonso, grazie a un pit-stop pi\u00f9 veloce, riesce a sorpassare Hamilton.\nAl comando passano Vettel e Webber, che per\u00f2 si fermano per il cambio gomme al 13\u00ba e 14\u00ba giro, con Vettel che sceglie le morbide mentre Webber mantiene le dure. Poco dopo la sosta ai box Hamilton riesce a riguadagnare la sua posizione su Alonso, alla fine del rettilineo finale, approfittando della lotta tra lo spagnolo e S\u00e9bastien Buemi. Successivamente Alonso viene avvicinato da Button che riesce a sopravanzare lo spagnolo al 56\u00ba giro durante il doppiaggio della HRT di Karun Chandhok. La vittoria va a Hamilton, seguito dal compagno di squadra Button e da Alonso, con Vettel 4\u00ba e Webber 5\u00ba; alle loro spalle si posizionano Nico Rosberg, arretrato a causa dell'incidente tra Massa e Liuzzi, Robert Kubica, Buemi, Liuzzi e Adrian Sutil, con i due piloti della Force India capaci di superare Michael Schumacher negli ultimi giri; Massa conclude 15\u00ba a causa di uno scontro con Schumacher durante un tentativo di sorpasso che ha causato un danneggiamento dell'ala anteriore del ferrarista. La classifica piloti cambia nuovamente, con Hamilton che passa al comando con 109 punti, seguito a 3 lunghezze da Button, a 6 da Webber, a 15 da Alonso e a 19 da Vettel. Per quanto riguarda i costruttori, la McLaren, con 215 punti, aumenta il suo vantaggio sulle inseguitrici Red Bull e Ferrari, distanziate di 22 e 54 punti.\nGran Premio d'Europa.\nLa nona prova del mondiale si svolge sul circuito urbano di Valencia in Spagna. La pole viene conquistata da Sebastian Vettel seguito dal compagno di squadra Mark Webber, in seconda fila la McLaren di Hamilton e la Ferrari di Fernando Alonso con Felipe Massa 5\u00ba. Alla partenza Vettel scatta primo resistendo a Hamilton, che ha subito passato Webber. L'australiano perde varie posizioni venendo sorpassato dalle due Ferrari, scivolando poi alla nona posizione, in seguito a un tentativo di difesa non riuscito. Alonso, ora 3\u00ba, tenta di attaccare Hamilton, ma senza successo. La gara di Webber termina al 9\u00ba giro, in cui \u00e8 protagonista di un incidente: il pilota della Red Bull, nelle retrovie dopo un pit stop anticipato, nel tentativo di passare Heikki Kovalainen, ha un'indecisione e la sua vettura colpisce il posteriore di quella del finlandese, decolla, compie un giro in aria, sbatte a terra per poi chiudere la corsa contro le barriere. Il pilota \u00e8 illeso ma la direzione di corsa fa entrare la safety car.\nLa vettura entra in pista dopo il passaggio sul traguardo del battistrada, Vettel; Hamilton, sempre secondo, la sorpassa quando la stessa aveva gi\u00e0 azionato i lampeggianti sul tetto, mentre le due Ferrari le si accodano; sono molte le vetture che sfruttano nel frattempo l'entrata della safety car per il cambio gomme. Alla ripartenza Vettel \u00e8 sempre 1\u00ba, seguito da Hamilton, Kamui Kobayashi, che non ha cambiato gomme, Jenson Button, Rubens Barrichello, Robert Kubica, S\u00e9bastien Buemi, Adrian Sutil, Nicolas H\u00fclkenberg e Alonso. Lo spagnolo dopo qualche giro passa il tedesco della Williams. Hamilton, per aver superato la vettura di sicurezza, viene penalizzato al 25\u00ba giro con un drive-through e la stessa viene scontata al 27\u00ba giro. L'inglese per\u00f2 ha gi\u00e0 un buon margine su Kobayashi e conserva cos\u00ec la 2\u00aa posizione. Al 38\u00ba giro Sutil passa Buemi, mentre non hanno la stessa sorte i tentativi di Alonso di passare il pilota della Toro Rosso. Al 50\u00ba giro si ritira Nico H\u00fclkenberg per la rottura di uno scarico. Quattro tornate pi\u00f9 tardi Kobayashi compie il suo pit-stop rientrando 9\u00ba in classifica, dietro Alonso e Buemi; il giapponese \u00e8 per\u00f2 capace di passare entrambi negli ultimi due giri. Vince Vettel precedendo le due McLaren.\nAl termine della gara nove piloti sono penalizzati di 5 secondi per avere infranto la velocit\u00e0 da tenere in regime di safety-car. Buemi scende quindi in 9\u00aa posizione a vantaggio di Alonso, mentre De la Rosa passa da 10\u00ba a 12\u00ba, facendo entrare in zona punti Nico Rosberg. Nella classifica piloti Hamilton si porta a 127 punti seguito da Button con 6 punti di distacco, da Vettel con 12, da Webber con 24 e da Alonso con 29, mentre in quella costruttori la McLaren si porta a 248 punti, a 30 lunghezze la Red Bull e la Ferrari distanziata di 83 punti.\nGran Premio di Gran Bretagna.\nIl 10\u00ba appuntamento della stagione si svolge sul rinnovato circuito di Silverstone; la prima fila \u00e8 ancora tutta Red Bull con Sebastian Vettel in pole position e Mark Webber in 2\u00aa posizione, in 2\u00aa fila la Ferrari di Fernando Alonso e la McLaren di Lewis Hamilton. Alla partenza Vettel \u00e8 subito attaccato con successo dal compagno di scuderia Webber, che prende la testa. Il pilota tedesco lotta anche con Hamilton, trovandosi la gomma forata per un contatto con l'ala anteriore della McLaren. Pi\u00f9 dietro Alonso \u00e8 passato subito da Robert Kubica e Nico Rosberg; lo spagnolo tenta di resistere a Felipe Massa, ma le due vetture si toccano e anche Massa \u00e8 costretto a fermarsi ai box con uno pneumatico forato. Attorno all'11\u00ba giro iniziano i primi pit-stop: grazie ai cambi gomme Kamui Kobayashi riesce a sopravanzare Michael Schumacher, mentre Rosberg passa Kubica raggiungendo il 4\u00ba posto. Al 16\u00ba giro Alonso attacca Kubica: lo spagnolo lo sorpassa tagliando la curva \"Vale\", ma non restituisce immediatamente la posizione al pilota della Renault. Al giro seguente \u00e8 il turno di Webber ai box: l'australiano ritorna in gara primo, davanti a Hamilton, Button e Nicolas H\u00fclkenberg, questi ultimi due non hanno ancora cambiato gli pneumatici. Tre giri dopo Kubica si ritira per un guaio alla trasmissione, mentre Button va ai box al 20\u00ba giro, scendendo in 6\u00aa posizione.\nAl 25\u00ba giro la Sauber di Pedro de la Rosa perde parte dell'alettone posteriore sul rettilineo dei box e la direzione di gara decide di far entrare la safety car per ripulire il tracciato. Due giri prima dell'ingresso della safety car viene comminato ad Alonso un \"drive-through\", a causa della manovra su Kubica, che \u00e8 costretto a scontare al rientro ai box della vettura di sicurezza; una volta scontata la penalit\u00e0 si ritrova 16\u00ba. Nei giri seguenti Vettel sorpassa diversi piloti e da 15\u00aa raggiunge il 7\u00ba posto, mentre i due ferraristi rovinano i propri pneumatici, concludendo 14\u00aa e 15\u00aa. Vince Mark Webber, per la 5\u00aa volta in carriera, davanti alla McLaren di Hamilton, a Rosberg su Mercedes e a Button. In classifica Hamilton si porta a 145 punti, davanti a Button staccato di 12 lunghezze, Webber a 17 e Vettel a 24, nei costruttori la McLaren rimane al comando con 278 punti, al secondo posto si conferma la Red Bull a 249 e la Ferrari ferma a 165 punti.\nGran Premio di Germania.\nL'undicesima prova del mondiale si svolge sul circuito dell'Hockenheimring; nelle qualifiche la pole \u00e8 di nuovo di Sebastian Vettel che beffa il ferrarista Fernando Alonso di due millesimi, con Felipe Massa 3\u00ba davanti a Mark Webber, Jenson Button e Lewis Hamilton. Alla partenza Sebastian Vettel si sposta verso destra per proteggersi da Fernando Alonso permettendo a Massa di passare in testa. Alle sue spalle Alonso riesce a passare Vettel, mentre alla curva 6 Hamilton supera Webber. Al termine della 1\u00aa tornata Massa guida su Alonso, Vettel, Hamilton, Webber, Button, Robert Kubica, Michael Schumacher, Nico Rosberg e Kamui Kobayashi. I due ferraristi sono capaci di distanziare Vettel che \u00e8 il primo dei piloti di alta classifica a cambiare gli pneumatici al 12\u00ba giro, seguito nei giri successivi da tutti i piloti di testa. Kubica, dopo la sua sosta si difende bene da un attacco di Schumacher. Al 20\u00ba giro, sfruttando il rallentamento dovuto a un doppiaggio, Alonso cerca di passare Massa, ma senza successo.\nDopo due giri anche Button cambia le gomme; il britannico si ritrova 5\u00ba davanti a Webber, mentre le due Ferrari ritornano 1\u00aa e 2\u00aa. I due mantengono le rispettive posizioni fino al 49\u00ba giro, in cui Alonso passa Massa. La classifica resta invariata fino all'arrivo, senza che Vettel riesca a sorpassare Massa per il 2\u00ba posto. La classifica nelle prime posizioni non cambia, Hamilton rimane al comando con 157 punti davanti a Button con 143 e a Vettel e Webber a 136, mentre Fernando Alonso sale a 123 punti, nei costruttori la McLaren sale a 300 punti davanti Red Bull con 272 e alla Ferrari che si porta a 208 punti. Dopo la fine della gara, il sorpasso da parte di Alonso su Massa viene giudicato un ordine di scuderia, vietato dal regolamento, e sanzionato con una multa di dollari alla Ferrari.\nGran Premio d'Ungheria.\nL'appuntamento successivo si svolge sull'Hungaroring con Sebastian Vettel che precede Mark Webber nelle qualifiche, seguito da Fernando Alonso e Felipe Massa. Alla partenza Alonso riesce a superare Webber e le posizioni rimangono invariate fino al 15\u00ba giro, quando entra in pista la safety car a causa dei detriti dell'alettone di Vitantonio Liuzzi rimasti in traiettoria. Tutti si fermano per effettuare il cambio gomme, tranne Webber. Alla ripartenza, Vettel lascia troppo spazio tra s\u00e9 e l'australiano e per questo viene penalizzato con un drive-through, che lo fa retrocedere in 3\u00aa posizione e al 24\u00ba giro si ritira Lewis Hamilton, leader del mondiale. Webber effettua il suo cambio gomme al 43\u00ba giro e ha un vantaggio sufficiente per rimanere davanti ad Alonso e Vettel. L'australiano vince il Gran Premio e si porta in testa alla classifica piloti, con 4 punti di vantaggio su Hamilton, seguito da Vettel, Jenson Button e Alonso. Nel mondiale costruttori la Red Bull scavalca la McLaren con 8 punti di vantaggio, al 3\u00ba posto rimane la Scuderia Ferrari distanziata di 74 punti.\nGran Premio del Belgio.\nQuando scatta il semaforo verde, il poleman Mark Webber ha un'indecisione e viene sfilato da Lewis Hamilton, Robert Kubica e Jenson Button ma gi\u00e0 nel corso del primo giro la pioggia si fa sentire: l'acqua iniziata a cadere nel tratto finale della pista costringe tutti i \"big\" a un lungo nel rettilineo che porta alla chicane che immette ai box e al rettifilo d'arrivo. Nella concitazione, Fernando Alonso viene tamponato da Rubens Barrichello, lo spagnolo torna ai box e ne approfitta per montare gomme intermedie, sperando nella pioggia pi\u00f9 copiosa. La safety car, uscita per motivi di sicurezza sembra favorirlo, ma in realt\u00e0 non \u00e8 cos\u00ec perch\u00e9 la pista rimane asciutta e l'iberico per tornare alle gomme precedenti \u00e8 costretto a un'altra sosta, che lo fa sprofondare in coda al gruppo.\nQuando la safety car esce dalla scena, la gara viene condotta da Hamilton seguito dal compagno di squadra Button e il tedesco Vettel: al giro 15 l'alfiere della Red Bull tenta un sorpasso azzardato nei confronti del biondo inglese della McLaren e lo centra in pieno, costringendolo al ritiro. Vettel viene penalizzato con un drive-through e torna al centro del gruppo, ma a seguito di un contatto con Liuzzi fora una gomma ed \u00e8 costretto a rimanere nelle retrovie. Del contatto Button-Vettel ne approfitta Kubica per issarsi in seconda posizione, davanti a Webber e Massa.\nLe due McLaren Mercedes sono le uniche monoposto a non cambiare pneumatici in vista della pioggia e questa strategia sembra pagare quando, intorno alla 33\u00aa tornata, ricomincia a piovere in modo copioso: Hamilton va fuori pista e rischia di ritirarsi ma riesce a evitare le barriere di protezione e a tornare sull'asfalto in prima posizione. A questo punto tutti optano per le gomme da bagnato ma ai box la confusione regna sovrana: prima Kubica va lungo e quasi investe un suo meccanico, venendo cos\u00ec superato da Webber, Alonso si rende protagonista di un testacoda che lo costringe al ritiro nel 38\u00ba giro. Torna in pista la Safety car e quando la vettura di sicurezza esce al giro 40 i piloti si dimostrano prudenti e amministrano le loro posizioni, non si vedono attacchi se non quello di Nico Rosberg che strappa al compagno di squadra Schumacher la 6\u00aa posizione.\nPedro de la Rosa va sulla ghiaia mentre \u00e8 10\u00ba e si fa sorpassare da Algersuari e Liuzzi che iniziano a lottare per l'ultima posizione utile per andare a punti, il duello viene vinto dallo spagnolo, che per\u00f2 a fine gara viene penalizzato di 20\" per aver tagliato una chicane. Vince Lewis Hamilton, in testa alla corsa per tutti i 44 giri e autore anche del giro pi\u00f9 veloce, che torna cos\u00ec in testa al campionato piloti. Il secondo posto di Webber consente alla Red Bull di essere ancora prima nel mondiale costruttori, seppur con una sola lunghezza di vantaggio sulla McLaren. Chiude il podio un buon Kubica, punti iridati anche per Massa, Sutil, Rosberg, Schumacher, Kobayashi, Petrov e Liuzzi.\nGran Premio d'Italia.\nAlla partenza Fernando Alonso non sfrutta la sua \"pole\" e si fa superare da Jenson Button, che prende il comando della gara. Alla prima variante Alonso e Felipe Massa si toccano, senza conseguenze. Lewis Hamilton riesce a installarsi in quarta posizione dopo la brutta partenza di Vettel, ma dopo un contatto con Massa alla \"Variante della Roggia\" finisce sulla ghiaia ed \u00e8 costretto al ritiro.\nLa gara \u00e8 dominata dal terzetto che si forma al comando con i due ferraristi, che riescono a non perdere terreno dal battistrada britannico. Il momento decisivo della gara \u00e8 al giro 36, quando Button si ferma al \"pit stop\". Il giro dopo \u00e8 il turno di Alonso, che riesce a tornare in pista in testa grazie a un \"pit stop\" pi\u00f9 veloce di quello del pilota inglese. Dietro Vettel supera Nico Rosberg ed \u00e8 autore di una curiosa strategia che lo fa fermare per il cambiogomme obbligatorio solo all'ultima tornata.\nAlonso a tre giri dal termine, al momento del doppiaggio di Pedro de la Rosa, taglia la prima variante ma riesce a tornare sull'asfalto senza problemi. Infine lo spagnolo riesce a vincere il gran premio, passando in terza posizione nella classifica piloti, superando Button e Vettel, arrivati rispettivamente secondo e quarto. Massa arriva terzo. Punti anche per Rosberg, Webber, che nonostante il sesto posto riesce a tornare in testa al mondiale, Hulkenberg, Kubica, Schumacher e Barrichello.\nGran Premio di Singapore.\nAlonso conquista la seconda pole position (consecutiva) della stagione. La partenza avviene in modo regolare, con nessun cambiamento di posizioni nelle prime file. Nell'angusto circuito avvengono per\u00f2 diversi contatti: in uno di questi, Liuzzi danneggia la sua sospensione posteriore sinistra; prosegue per qualche chilometro ma \u00e8 presto costretto al ritiro. La vettura ferma in una posizione pericolosa costringe l'entrata della \"safety car\": molti piloti ne approfittano per effettuare un cambio gomme. Alla ripartenza i primi scappano via, mentre nelle retrovie piloti come Massa rimangono rallentati dalla vettura di Glock.\nAlonso e Vettel prendono distanza dagli inseguitori, marcandosi nell'eseguire giri pi\u00f9 veloci. Entrambi eseguono il cambio gomme contemporaneamente, congelando le posizioni di testa; Webber intanto scavalca le McLaren ai pit stop. Al 30\u00ba giro Kobayashi va a sbattere a muro in un tratto molto stretto; Bruno Senna, poco dietro, non riesce a evitare l'auto, incastrandosi contro le barriere. La \"safety car\" viene di nuovo chiamata in pista. Alla ripartenza, Webber e Hamilton sono in lotta per la terza posizione; complice un doppiaggio difficile, Hamilton riesce a guadagnare qualche metro sul rettilineo verso la curva 7, curva alla quale i due entrano in collisione. L'inglese \u00e8 costretto al ritiro. Nessuna sanzione viene comminata all'australiano. A fine gara per\u00f2 la Bridgestone scoprir\u00e0 un cerchione sfilato sulla ruota anteriore destra della Red Bull: secondo i tecnici giapponesi, il danno avrebbe rischiato di provocare la perdita di pressione dello pneumatico e il conseguente ritiro del pilota.\nUn altro duello fra Michael Schumacher e Heidfeld provoca al giro successivo il ritiro di quest'ultimo. La gara poi prosegue normalmente fino al termine; gli ultimi giri vedono numerosi sorpassi di Robert Kubica, grazie alle gomme nuove sostituite dopo una foratura mentre si trovava 6\u00ba posto, che lo portano al 7\u00ba posto e l'esplosione del propulsore di Heikki Kovalainen, che lascia la vettura fumante sul rettilineo d'arrivo. Alonso celebra la sua seconda vittoria consecutiva, mentre la Red Bull aumenta il distacco nella classifica costruttori. Per lo spagnolo \u00e8 il primo Grand Chelem della carriera, ossia \"pole\", vittoria e gara condotta dall'inizio al termine della gara (l'ultimo, in ordine di tempo, fu quello di Michael Schumacher nel Gran Premio d'Ungheria 2004).\nGran Premio del Giappone.\nIl personale della Scuderia Ferrari espone il lutto al braccio per la morte di quattro militari italiani in Afghanistan; sulla vettura viene listato a lutto il tricolore. Lucas Di Grassi esce di pista nel giro di ricognizione, danneggiando la vettura e non prendendo cos\u00ec parte alla gara.\nAlla partenza Robert Kubica passa Mark Webber e si pone secondo dietro a Sebastian Vettel; a centro gruppo Nico Rosberg \u00e8 autore invece di una brutta partenza mentre Vitalij Petrov tocca la vettura di Nicolas H\u00fclkenberg e va a sbattere violentemente contro il muretto. Alla prima curva invece un incidente elimina Vitantonio Liuzzi e Felipe Massa.\nEntra cos\u00ec la \"safety car\"; ne approfittano alcuni piloti nelle retrovie per il cambiogomme. Dietro la vettura di sicurezza Kubica \u00e8 presto costretto al ritiro per la perdita di una ruota. Col ritiro del pilota polacco, nelle prime cinque posizioni, si ritrovano i cinque piloti ancora in lizza per il titolo: le due Red Bull seguite da Alonso e dalle due McLaren.\nLa situazione \u00e8 congelata con le due Red Bull che imprimono un ritmo serrato alla gara. Tra il 23\u00ba e il 25\u00ba quattro dei cinque di testa vanno ai box per il cambiogomme obbligatorio. Passa cos\u00ec in testa Jenson Button che ha optato per una diversa strategia, essendo partito con gomme dure. Pi\u00f9 dietro Schumacher tallona il compagno di scuderia Nico Rosberg, senza per\u00f2 riuscire a superarlo.\nIl ritmo di Button per\u00f2 non \u00e8 sufficiente a garantirgli un margine di sicurezza nei confronti degli inseguitori e, dopo il suo pit stop, cade in quinta posizione. Hamilton, ora quarto, cerca di alzare il ritmo di gara per avvicicnarsi ad Alonso ma al 40\u00ba giro comunica ai box che la quarta marcia \u00e8 fuori uso. Quattro giri dopo viene passato da Button. Negli ultimi giri \u00e8 protagonista Kamui Kobayashi che, con gomme morbide, \u00e8 autore di una bella serie di sorpassi che lo portano in settima posizione, complice anche un incidente di Rosberg, causato ancora da una perdita di una ruota.\nVince Sebastian Vettel, per l'ottava volta in carriera, davanti a Mark Webber e Fernando Alonso. Il tedesco della Red Bull affianca al secondo posto in classifica lo spagnolo, a 14 punti dal capoclassifica Webber, Mentre la Red Bull porta il suo vantaggio a 45 punti sulla McLaren.\nGran Premio di Corea.\nLa temuta pioggia arriva sul circuito, tanto che la partenza viene ritardata di 10 minuti. La gara inizia dietro \"safety car\" ma dopo tre giri, a causa della scarsa visibilit\u00e0 dovuta alla molta acqua sollevata dalle vetture, viene esposta la bandiera rossa.\nLa gara viene ripresa, sempre dietro la \"safety car\", solo dopo circa un'ora, col rischio che l'oscurit\u00e0 della sera piombi sul circuito negli ultimi giri. Le condizioni della pista, rese difficili anche a causa del poco tempo passato dalla stesura dell'asfalto che trasuda olio per la forte pioggia, non sono migliorate di molto; Hamilton comunica alla scuderia la sua volont\u00e0 di partire mentre sono pi\u00f9 pessimisti sulle condizioni della pista Button e Webber. La vettura di sicurezza guida comunque il gruppo per 17 giri.\nAlla ripartenza le due Mercedes sono subito protagoniste con Nico Rosberg che passa Lewis Hamilton e Michael Schumacher su Robert Kubica. Nel giro seguente Mark Webber, nella parte finale del circuito, va largo, tocca l'erba, e perde il controllo della vettura che va a sbattere sul muretto, sul lato opposto della pista. La vettura carambola sul tracciato e viene investita da quella di Rosberg. Entrambi i piloti sono costretti al ritiro, e l'incidente costringe nuovamente all'entrata la \"safety car\".\nSi riparte al giro 23 con Vettel davanti ad Alonso e Hamilton. Schumacher passa anche Jenson Button e si installa al sesto posto. Le pioggia cala d'intensit\u00e0 e Button e Sutil decidono di montare gomme intermedie. Il campione del mondo in carica per\u00f2 rientra dietro un gruppo di vetture pi\u00f9 lente e vede definitivamente compromessa la sua rimonta.\nAl 32\u00ba giro un incidente tra S\u00e9bastien Buemi e Timo Glock porta nuovamente la vettura di sicurezza in pista. Molti piloti vanno a cambiare le gomme. Problemi tecnici nel \"pit stop\" per Fernando Alonso, che viene superato cos\u00ec da Hamilton. La gara riprende dopo tre giri. Hamilton va lungo alla prima curva e deve cedere la posizione nuovamente al ferrarista. Nelle retrovie Liuzzi passa Kobayashi ed entra nella zona punti.\nPochi giri dopo incidente per Petrov, mentre \u00e8 settimo. Questa volta nella zona dell'incidente la via di fuga \u00e8 larga e la gara pu\u00f2 proseguire regolarmente. Comanda sempre Vettel, davanti ad Alonso, Hamilton, Massa e Schumacher. Vettel informa la scuderia di problemi ai freni e, al giro 45, \u00e8 costretto a vedere passare Alonso e Hamilton a causa di un problema al motore che lo costringe, poco dopo, al ritiro. Sulla sua vettura si scatena un principio d'incendio che lo stesso pilota spegne utilizzando un estintore passatogli dagli \"steward\".\nNegli ultimi giri vi sono vari cambiamenti nelle posizioni di ricalzo dovute al ritiro di Sutil e ai sorpassi di Liuzzi su Barrichello, alla sosta di Nicolas H\u00fclkenberg e alla lotta tra Heidfeld e Algersuari. Vince Alonso che si porta in testa alla classifica mondiale (26 esima vittoria per lo spagnolo), davanti a Hamilton e Massa, che torna a podio dopo Monza.\nGran Premio del Brasile.\nLa domenica il cielo \u00e8 sereno e la pista perfettamente asciutta. Tra i 24 piloti c'\u00e8 anche Jenson Button, che la sera della vigilia \u00e8 scappato a un tentativo di aggressione, nel tragitto tra l'autodromo e l'hotel.\nAlla partenza Sebastian Vettel infila alla prima curva Nico H\u00fclkenberg e si porta in testa alla gara; alla \"Subida do lago\" \u00e8 il turno dell'altro pilota Red Bull, Mark Webber, a passare il tedesco partito in \"pole\". Dietro \u00e8 battaglia tra Fernando Alonso e Lewis Hamilton per la quarta posizione: la spunta lo spagnolo dopo un'indecisione dell'inglese, sempre alla \"Subida do lago\". Nelle retrovie si gira Vitaly Petrov, mentre Christian Klien non si schiera e resta ai \"box\" per un problema tecnico alla sua vettura. Riparte solo al quinto giro.\nH\u00fclkenberg resiste agli assalti di Alonso fino al sesto giro, poi \u00e8 costretto a cedere un'altra posizione. Jenson Button, decimo, decide al giro 11 di anticipare il cambio gomme. Lo imita il giro seguente Felipe Massa, che \u00e8 ottavo. Una piccola imperfezione dell'avvitamento di una ruota rallenta per\u00f2 il brasiliano che all'uscita dai \"box\" \u00e8 superato dallo stesso Button. Massa \u00e8 costretto a rientrare ai \"box\", nuovamente, il giro seguente.\nAl giro 14 va a cambiare pneumatici anche H\u00fclkenberg, che fino a quel momento era riuscito a respingere gli assalti di Hamilton. Sei giri dopo \u00e8 Hamilton ad andare al \"pit\", seguito quattro giri dopo da Alonso. Le posizioni restano per\u00f2 congelate anche dopo le soste di Vettel e Webber, sempre primo e secondo, davanti ad Alonso e Hamilton. La strategia migliore si rivela quella di Button che al 30\u00ba giro \u00e8 scalato al quinto posto, dopo un sorpasso su Kamui Kobayashi. Il nipponico viene passato anche da Nico Rosberg, nei giri seguenti.\nLa fila dei doppiati permette a Webber di avvicinarsi a Vettel, ma sempre a una distanza che non consente di effettuare tentativi di soprasso. La gara si ravviva al 51\u00ba giro, a causa dell'entrata della \"Safety car\" dovuta a un incidente di Vitantonio Liuzzi alla \"S do Senna\". Il gruppo si ricompatta e molti piloti, come al solito, sfruttano il momento per il cambio degli pneumatici. La ripartenza \u00e8 data dopo 4 giri ma la presenza di due vetture di doppiati tra Vettel e Webber non consente all'australiano di attaccare il compagno di scuderia.\nSebastian Vettel vince cos\u00ec per la nona volta in carriera, 14\u00aa per la Red Bull che si aggiudica il mondiale costruttori, con una gara d'anticipo. Alonso, terzo, rimane in testa alla classifica piloti, con 8 lunghezze di vantaggio su Webber e 15 su Vettel; Hamilton, giunto quarto, \u00e8 distanziato di 24 punti, ancora comunque matematicamente in corsa per il titolo.\nGran Premio di Abu Dhabi.\nSebastian Vettel mantiene la prima posizione alla partenza, seguito da Lewis Hamilton e Jenson Button, che alla prima curva ha superato Fernando Alonso. Nel corso del primo giro, alla staccata della curva 6 Michael Schumacher \u00e8 autore di un testacoda; resta in mezzo alla pista e viene centrato dalla vettura di Vitantonio Liuzzi, che gli sfiora il casco. \u00c8 necessaria l'entrata della \"safety car\", che guida il gruppo per 5 giri. Le vetture quando tornano nel luogo dell'incidente nei giri dietro la vettura di sicurezza non passano sulla pista utilizzata dalla gara ma si servono di una variante esterna.\nDurante questi giri vanno a rifornire molti piloti, tra cui Vitalij Petrov e Nico Rosberg. Alla ripartenza Robert Kubica passa Adrian Sutil portandosi cos\u00ec al nono posto. Nei giri seguenti Vettel imprime un ritmo veloce alla gara, che il solo Hamilton \u00e8 in grado di reggere. Dietro c'\u00e8 Button, seguito da Alonso e Webber. L'australiano con la ruota esterna destra colpisce le barriere ma pu\u00f2 proseguire. Lo stesso Webber si ferma per il cambio gomme al giro 11.\nAl giro 13 pit-stop per Massa, che per\u00f2 si ritrova sedicesimo, dietro a Jaime Alguersuari, senza essere in grado di passarlo. Al 15\u00ba giro \u00e8 il turno di Alonso ai \"box\": rientra in pista davanti a Webber, al 12\u00ba posto. Lo spagnolo nei giri seguenti colma il \"gap\" su Petrov, ma non trova lo spunto per un sorpasso. Tra i giri 23 e 24 vanno ai \"box\" i due battistrada, ma Hamilton non riesce a sopravanzare Vettel; in testa alla gara ora c'\u00e8 Button. Kubica passa Kobayashi e si installa al terzo posto.\nNei giri seguenti Hamilton mette pressione a Kubica ma senza passare, mentre Vettel rosicchia il vantaggio di Button. Nelle retrovie Alonso \u00e8 sempre fermato da Petrov, pur migliorando la sua posizione grazie al \"pit-stop\" di chi ancora non si \u00e8 fermato. Al 39\u00ba giro \u00e8 il turno di Button, che rientra dietro Hamilton. Ora \u00e8 nuovamente Vettel a comandare la corsa. Pochi giri dopo \u00e8 Kubica a cambiare le gomme, ma grazie al buon margine sugli inseguitori pu\u00f2 rientrare in pista sesto.\nVettel vince cos\u00ec la gara, davanti alle due McLaren di Hamilton e Button. Alonso \u00e8 solo settimo, Webber ottavo. Il tedesco della RBR diventa cos\u00ec il pi\u00f9 giovane campione del mondo piloti nella storia della Formula 1, a 23 anni, 4 mesi e 11 giorni. Diviene campione dopo essere stato in testa alla classifica solo all'ultima gara della stagione, come John Surtees nel 1964 e James Hunt nel 1976.\nTest post-stagionali.\nIl Circuito di Yas Marina ospita il 16 e 17 novembre il \"Young Driver Test\", riservato a giovani piloti. Nei giorni seguenti invece vengono effettuati dei \"test\" per saggiare le coperture Pirelli, che verranno utilizzate nel 2011.\nIl \"Young Driver Test\" si articola in quattro turni suddivisi su due giornate. In tutti e quattro i turni il pilota pi\u00f9 rapido \u00e8 l'australiano Daniel Ricciardo, che testa una RBR-Renault. Nell'ultima sessione Ricciardo abbassa il suo tempo a 1'38\"102, di ben un secondo e due decimi pi\u00f9 veloce di quello fatto segnare dal \"poleman\" della gara disputata pochi giorni prima sullo stesso circuito, Sebastian Vettel, anche lui su Red Bull-Renault. Anche il secondo e terzo miglior tempo dell'ultima sessione, fatti segnare rispettivamente da J\u00e9r\u00f4me d'Ambrosio su Renault e da Sam Bird su Mercedes, risultano migliori della \"pole\" di Vettel. Queste prestazioni sono spiegabili con la migliore gommatura della pista e per la mancanza dei piloncini di gomma, che durante il \"weekend\" della gara non consentivano ai piloti di tagliare alcune curve in maniera pi\u00f9 netta.\nIl 19 e 20 novembre vengono effettuati i primi \"test\" con le nuove coperture Pirelli, fornitore unico dal campionato 2011. Nel primo giorno il tempo migliore \u00e8 fatto da Felipe Massa su Ferrari in 1'40\"170, tempo di circa sette decimi pi\u00f9 alto di quello della \"pole\" fatto segnare la settimana precedente. Dietro al brasiliano c'\u00e8 Sebastian Vettel su RBR-Renault e Gary Paffett su McLaren-Mercedes.\nIl giorno seguente il miglior tempo \u00e8 fatto segnare dall'altro ferrarista Fernando Alonso in 1'40\"529, davanti a Vettel e Rubens Barrichello su Williams-Cosworth."}
{"id": "2683598", "revid": "4175", "url": "https://it.wikipedia.org/wiki?curid=2683598", "title": "Isaak Yaglom", "text": ""}
{"id": "2683603", "revid": "599013", "url": "https://it.wikipedia.org/wiki?curid=2683603", "title": "Girolamo Lucenti", "text": ""}
{"id": "2683606", "revid": "1305772", "url": "https://it.wikipedia.org/wiki?curid=2683606", "title": "L'uomo nero", "text": ""}
{"id": "2683609", "revid": "1573940", "url": "https://it.wikipedia.org/wiki?curid=2683609", "title": "Shahrest\u0101n di Sar'eyn", "text": "Lo shahrest\u0101n di Sar'eyn (farsi \u0634\u0647\u0631\u0633\u062a\u0627\u0646 \u0633\u0631\u0639\u06cc\u0646) \u00e8 uno dei 10 \"shahrest\u0101n\" della provincia di Ardabil, in Iran. Il capoluogo \u00e8 Sar'eyn. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2683611", "revid": "4175", "url": "https://it.wikipedia.org/wiki?curid=2683611", "title": "Mstislav Keldish", "text": ""}
{"id": "2683614", "revid": "1543377", "url": "https://it.wikipedia.org/wiki?curid=2683614", "title": "Lingue hurro-urartee", "text": "Le lingue hurro-urartee, dette anche hurro-urartiane o asianiche, sono una famiglia linguistica, estintasi nel primo millennio a.C., estesa tra l'Anatolia orientale, il Caucaso minore e la Mesopotamia settentrionale fino a circa il 700 a.C. Si presume che la lingua proto-hurro-urartea fosse originariamente parlata nella cultura Kura-Araxes.\nGrammatica.\nLe due lingue, entrambe attestate in scrittura cuneiforme, presentano un allineamento ergativo e una morfologia generalmente agglutinante, nonostante una serie di fusioni morfemiche non del tutto prevedibili. Le lingue hurro-urartee sono caratterizzate anche dall'uso di suffissi nella loro morfologia derivativa e flessiva (che comprende dai dieci ai quindici casi grammaticali) e posposizioni nella sintassi. Entrambe sembrano prediligere l'ordine SOV, sebbene vi sia una variazione significativa, soprattutto in urarteo. In entrambe le lingue, i sostantivi possono ricevere un peculiare \"suffisso anaforico\" paragonabile, ma non identico, ad un articolo determinativo, e i modificatori nominali sono contrassegnati da suffixaufnahme. Nei verbi il tipo di valenza \u00e8 segnalato da un apposito suffisso, il cosiddetto \"marcatore di classe\". Le complesse \"catene\" morfemiche di nomi e verbi seguono grossomodo le stesse sequenze morfemiche in entrambe le lingue. In entrambe le lingue, la sequenza presente nei sostantivi \u00e8 \"radice\" \u2013 \"articolo\" \u2013 \"suffisso possessivo\" \u2013 \"suffisso plurale\" \u2013 \"suffisso del caso\" \u2013 \"suffixaufnahme\". Nei verbi la porzione strutturale condivisa da entrambe le lingue \u00e8 \"radice\" \u2013 \"marcatore di valenza\" \u2013 \"suffissi di persona\". La maggior parte dei morfemi ha forme fonologiche abbastanza simili nelle due lingue.\nNonostante questa somiglianza strutturale, ci sono anche differenze significative. Nella fonologia l'hurrita scritto sembra distinguere solo una singola serie di ostruenti fonemici, senza distinzioni di fonazione contrastiva (la variazione di sonorit\u00e0, sebbene visibile nella scrittura, era allofonica). Al contrario, l'urarteo scritto distingue tre differenti serie: \"sonora\", \"sorda\" ed \"enfatica\" (forse glottizzata). L'urarteo \u00e8 anche caratterizzato dall'apparente riduzione di alcune vocali finali di parola a schwa (Es. l'urarteo \"ul\u0259\" e l'hurrita \"oli\" \"un altro\", l'urarteo \"euri\u0161\u0259\" e l'hurrita \"evri\u0161\u0161e\" \"signorilit\u00e0\", infine il pronome enclitico della terza persona plurale urarteo \"-l\u0259\" e l'equivalente hurrita \"-lla\". Inoltre, i geminati hurriti sono assenti in urarteo.\nAnche nella morfologia ci sono differenze, infatti, l'hurrita indica il plurale dei sostantivi attraverso lo speciale suffisso \"-a\u017e-\", che in urarteo sopravvive solo fusa ad alcune desinenze di caso in forma fossile. L'hurrita indica chiaramente il tempo verbale o altri aspetti attraverso suffissi speciali (nello specifico, la forma non marcata \u00e8 il tempo presente), mentre l'urarteo non mostra simili forme nei testi attestati (dove la forma non marcata ha la funzione di un tempo passato). L'hurrita presenta speciali suffissi verbali negativi (al fine di negare il verbo stesso) posti prima dei suffissi di accordo di persona ergative, l'urarteo, invece, non ha nulla di simile e usa invece particelle negative che sono anteposte al verbo. In hurrita, solo la persona del soggetto ergativo \u00e8 contrassegnata obbligatoriamente attraverso un suffisso in una forma verbale, mentre il soggetto o l'oggetto assolutivo sono facoltativamente contrassegnati con un enclitico pronominale, il quale non deve essere collegato al verbo, ma pu\u00f2 essere collegato a qualsiasi altra parola nella frase. In urarteo i suffissi ergativi e i clitici assoluti si sono fusi in un unico insieme di suffissi obbligatori che esprimono la persona sia dell'ergativo che dell'assolutivo e sono parte integrante del verbo. In generale, la profusione di clitici pronominali e congiunzionali mobili \u00e8 una caratteristica dell'hurrita, in particolare in quello delle lettere di Amarna, ma ha pochi paralleli in urarteo.\nL'urarteo \u00e8 pi\u00f9 prossimo alla cosiddetta \"variet\u00e0 antica\" dell'hurrita, per lo pi\u00f9 attestata nei documenti ittiti, che all'hurrita presente nelle lettere di Amarna. Ad esempio, entrambi usano \"-o-/-u-\", piuttosto che \"-i-\", come marcatore di valenza transitiva ed entrambi mostrano il suffisso plurale \"-it-\", esprimendo il numero del soggetto ergativo e occupando una posizione prima del marcatore di valenza .\nClassificazione.\nAppare evidente tuttavia che le lingue hurro-urartee non siano imparentate n\u00e9 alla famiglia delle lingue indoeuropee tantomeno a quella delle lingue semitiche. Inoltre, al momento, non ci sono prove definitive di un rapporto fra le lingue hurro-urartee e altre famiglie linguistiche, pertanto la scelta pi\u00f9 prudente \u00e8 quella di classificarle come una famiglia indipendente.\nLa famiglia \u00e8 composta da solo due lingue, l'hurrita e l'urarteo, tuttavia, \u00e8 stato proposto che anche i Mannei e i Nairi fossero popolazioni di lingua hurritica, anche se la scarsit\u00e0 di testimonianze non consente alcuna certezza. Altri possibili membri potrebbero essere la lingua gutea, la lingua cassita, la lingua lullubita la lingua hattica e la lingua kaskea, le quali, per\u00f2, sono troppo scarsamente attestate per trarre conclusioni definitive. Francfort e Tremblay hanno proposto d'individuare nella cultura nel complesso archeologico battriano-margiano, che nelle fonti accadiche viene chiamata \"Marhashi\", un gruppo parlante una variante orientale dell'hurrita o un'altra lingua della famiglia linguistica hurro-urartea.\nPossibili parentele.\nUna delle prime ipotesi ha cercato d'individuare un collegamento tra le lingue hurro-urartee e l'elamita, anch'essa lingua chiaramente non-indoeuropea e non-semitica presente nella regione del Vicino Oriente antico, mentre Alexei Kassian ha messo in evidenza alcune corrispondenze lessicali tra lingue hurro-urartee e il sumerico, che indicano almeno un possibile contatto precoce tra le due culture.\nCon altre ipotesi si \u00e8 provato ad accostare le lingue hurro-urartee alle lingue cartveliche, alle lingue caucasiche nordoccidentali e alle lingue caucasiche nordorientali. In particolare, quest'ultima ipotesi \u00e8 stata sostenuta dai linguisti russi Diakonoff e Starostin, che hanno proposto la creazione di una famiglia linguistica \"alarodiana\". Il nome \u00e8 stato proposto a partire da una citazione di Erodoto, che chiama \"alarodiani\" gli Urartei, accostandoli ai Colchi e ai Saspiri. Tuttavia, i Colchi e i Saspiri, in genere, sono rispettivamente identificati con gruppi cartvelici e sciti. L'uralicista e indoeuropeista Petri Kallio sostiene che l'ipotesi alarodiana sia promettente, preferendola ad altre teorie omologhe, al contempo affermando che non esiste totale consenso accademico nemmeno sui rapporti interni al gruppo caucasico nordorientale, pertanto ogni ulteriore conclusione sarebbe pura speculazione. Anche concordano sul fatto che non esistano prove definitive riguardo alla parentela tra queste due famiglie linguistiche, tuttavia, la maggioranza degli esperti ha espresso perplessit\u00e0 in merito a una possibile parentela tra le lingue hurro-urartee e i vari gruppi di lingue caucasiche. Tra questi ultimi si colloca anche il celebre urartologo Paul Zimansky, il quale ha respinto la possibilit\u00e0 che esista una famiglia linguistica alarodiana cos\u00ec come \u00e8 stata descritta da Diakonoff e Starostin."}
{"id": "2683617", "revid": "28294688", "url": "https://it.wikipedia.org/wiki?curid=2683617", "title": "Ordine Nazionale dei Giornalisti", "text": ""}
{"id": "2683620", "revid": "1632387", "url": "https://it.wikipedia.org/wiki?curid=2683620", "title": "Woman (John Lennon)", "text": "Woman \u00e8 una canzone di John Lennon tratta dal suo ultimo album del 1980 \"Double Fantasy\". Venne pubblicata come singolo nel 1981 dalla Geffen Records.\nIl brano.\nScritta da Lennon sia come ode a sua moglie Y\u014dko Ono che come omaggio indistinto a tutto il genere femminile, nell'introduzione della canzone Lennon sussurra \"\u00abFor the other half of the sky...\u00bb\" (\"Per l'altra met\u00e0 del cielo...\"), citazione di una massima cinese utilizzata da Mao Tse Tung.\nNel corso di una intervista alla rivista \"Rolling Stone\" svoltasi il 5 dicembre 1980, Lennon disse che \"Woman\" era una \"versione aggiornata e pi\u00f9 adulta\" di un suo precedente brano inciso con i Beatles, \"Girl\".\n\"Woman\" fu il secondo singolo estratto da \"Double Fantasy\", e il primo uscito postumo dopo la morte di Lennon avvenuta l'8 dicembre 1980. La B-side del singolo \u00e8 la canzone \"Beautiful Boys\" di Yoko Ono. Il singolo debutt\u00f2 in classifica alla posizione numero 3 in Gran Bretagna, sal\u00ec alla numero 2 e infine raggiunse la prima posizione, dove rimase per due settimane. Negli Stati Uniti il singolo si ferm\u00f2 alla posizione numero 2. Il brano ebbe anche molto successo in Nuova Zelanda dove rimase al primo posto in classifica per ben cinque settimane di fila. Inoltre arriva secondo in Svizzera, terzo in Austria e quinto in Norvegia.\nCover.\nOzzy Osbourne ha interpretato la canzone nel suo album del 2005 \"Under Cover\".\nNel 2007, Ben Jelen reinterpret\u00f2 il brano per l'album \"\" come bonus track esclusiva per iTunes.\nNel 1981 i The Shadows diedero una versione strumentale di \"Woman\" eseguita in medley con \"Imagine\".\nI Brotherhood of Man incisero una loro versione del brano di Lennon nel 1981, inclusa successivamente sul loro album \"20 Love Songs\"."}
{"id": "2683621", "revid": "355597", "url": "https://it.wikipedia.org/wiki?curid=2683621", "title": "Evergreen United Football Club", "text": ""}
{"id": "2683624", "revid": "28294747", "url": "https://it.wikipedia.org/wiki?curid=2683624", "title": "Barone de Slane", "text": ""}
{"id": "2683625", "revid": "125860713", "url": "https://it.wikipedia.org/wiki?curid=2683625", "title": "Belgio", "text": "Il Belgio (), ufficialmente Regno del Belgio, \u00e8 uno Stato federale retto da una monarchia parlamentare (denominazione nelle lingue ufficiali: \"Koninkrijk Belgi\u00eb\" in lingua olandese, \"Royaume de Belgique\" in lingua francese, \"K\u00f6nigreich Belgien\" in lingua tedesca). \u00c8 uno Stato membro dell'Unione europea situato nell'Europa occidentale. Confina a nord con i Paesi Bassi, a est con la Germania e con il Lussemburgo, a sud e sud-ovest con la Francia e a nord-ovest si affaccia sul mare del Nord.\nSituato al confine tra l'Europa germanofona e l'area linguistica e culturale romanza, il Belgio \u00e8 diviso in tre regioni. A settentrione le Fiandre, di lingua olandese, comprendono circa il 58% della popolazione totale. Nel mezzo \u00e8 situata la regione della citt\u00e0 di Bruxelles, Bruxelles-Capitale che \u00e8 ufficialmente bilingue, sebbene sia prevalentemente francofona, e nella quale risiede il 10% della popolazione. A sud la Vallonia comprende il 32% della popolazione complessiva nazionale, prevalentemente francofona con l'eccezione di una piccola comunit\u00e0, ai confini con la Germania, la Comunit\u00e0 germanofona del Belgio di lingua tedesca, che comprende i comuni ceduti dalla Germania al Belgio nel 1919 e annessi alla Germania nazista nel 1940-1945.\n\u00c8 stato tra i fondatori dell'Unione europea e la capitale Bruxelles \u00e8 sede di varie istituzioni comunitarie.\nStoria.\nIl paese presenta evidenti tracce di presenza umana risalente alla preistoria, in particolare nei siti megalitici di Oppagne e di W\u00e9ris, dove si riscontrano interessanti dolmen.\nI primi abitanti storici del Belgio, chiamati Belgi, erano principalmente membri di trib\u00f9 celtiche, che vivevano nella Gallia settentrionale e vennero sopraffatti da Giulio Cesare nel 54 a.C., come egli descrisse nel suo \"De bello Gallico\". Fu lo stesso Cesare a notare il particolare valore dei belgi in battaglia tanto da scrivere: \"horum omnium fortissimi sunt Belgae\" ovvero \"tra tutti [i popoli della Gallia] i pi\u00f9 valorosi sono i Belgi\". L'attuale nome del paese viene dal termine Gallia Belgica in uso presso i romani.\nA Tirlemont /Tienen si trovano alcune tombe romane denominate \"Trois tumuli\" (Tumuli de Grimde) a forma di tre piccole colline. Siti funerari romani si possono trovare anche a Gu\u00e8ronne e a Billemont (trou de Billemont). Si tratta di tumuli con camera sepolcrale e tomba che presentano singolari affinit\u00e0 con le tombe etrusche e sembra possano essere sorte su siti di epoca pi\u00f9 antica.\nDopo il collasso dell'Impero Romano (V secolo), le trib\u00f9 germaniche invasero la provincia romana della Gallia. Una di queste popolazioni, i Franchi, install\u00f2 infine un nuovo regno sotto il governo della dinastia merovingia. Clodoveo I fu il pi\u00f9 famoso di questi re: egli si convert\u00ec al cristianesimo e govern\u00f2 dal nord della Francia, ma il suo impero comprendeva anche il Belgio. Studiosi cristiani, principalmente monaci irlandesi, predicarono il Cristianesimo e cominciarono l'opera di conversione degli invasori pagani.\nDopo due secoli, la dinastia carolingia prese il sopravvento: dopo che Carlo Martello contrast\u00f2 l'invasione moresca dalla Spagna (732, battaglia di Poitiers), il loro famoso re, Carlo Magno, raccolse gran parte dell'Europa sotto la sua sovranit\u00e0 e venne incoronato come Imperatore del Sacro Romano Impero da papa Leone III (Natale dell'800). Il feudalesimo europeo divenne la base per la stabilit\u00e0 militare, politica ed economica. La cristianit\u00e0 fior\u00ec sotto la protezione di questi governanti e tramite la fondazione di comunit\u00e0 religiose e monasteri, chiese e pellegrinaggi.\nLa regione venne in seguito associata ai Paesi Bassi, quindi pass\u00f2 sotto il dominio della Borgogna prima e della Spagna poi, fino a quando le province protestanti si autodichiararono indipendenti (vedi Paesi Bassi). Segu\u00ec la dominazione austriaca a partire dalla pace di Utrecht (1713), e alcuni decenni dopo quella francese sotto Napoleone. Dopo la deposizione di Napoleone, sconfitto a Waterloo il 18 giugno 1815, il Belgio venne riunito con le province settentrionali in un unico Regno Unito dei Paesi Bassi fino a quando, nel 1830, la rivoluzione belga port\u00f2 al costituirsi di uno Stato belga indipendente (riconosciuto nel 1839).\nEsistono sia in Vallonia sia nei comuni di lingua tedesca, delle facilit\u00e0zioni amministrative per i residenti di uno degli altri due regimi linguistici. In questi comuni, i residenti possono rivolgersi all'amministrazione cittadina in un'altra lingua rispetto a quella della regione in cui si trova il comune. Nelle Fiandre tuttavia \u00e8 richiesta la lingua olandese o, nel caso in cui non la si parli, l'aiuto di una persona di madrelingua olandese come traduttore.\nIl re belga, Leopoldo I di Sassonia-Coburgo, venne scelto con l'assistenza dei britannici; la neutralit\u00e0 della nazione venne garantita contro future aggressioni militari straniere. Tale neutralit\u00e0 venne violata nel 1914, quando la Germania invase il Belgio, come parte del Piano Schlieffen. Il Belgio cerc\u00f2 di tornare alla neutralit\u00e0 negli anni trenta, ma venne nuovamente invaso dalla Germania nazista nel 1940.\nDopo la seconda guerra mondiale la politica della neutralit\u00e0 venne abbandonata, e il Belgio entr\u00f2 nella NATO e nella Comunit\u00e0 economica europea. Il Belgio ebbe un'importante colonia in Africa durante la sua storia: il Congo, che venne dato a re Leopoldo II con la Conferenza di Berlino del 1884-1885. Egli consider\u00f2 il territorio come una sua propriet\u00e0 privata e lo chiam\u00f2 Stato Libero del Congo. In questo \"Stato Libero\", la popolazione locale venne brutalizzata in cambio della gomma, un mercato in crescita con lo sviluppo degli pneumatici.\nL'importanza del commercio dei diamanti permise ad Anversa di diventare un centro di rinomanza mondiale nel settore. Nel 1908, la pressione internazionale contro le crudelt\u00e0 di re Leopoldo divenne cos\u00ec forte che Leopoldo II fu costretto a dare la sua propriet\u00e0 allo stato belga come colonia. Da allora divenne il \"Congo Belga\", prima di ottenere l'indipendenza nel 1960. Il coinvolgimento all'estero del Belgio crebbe dopo la prima guerra mondiale, quando due colonie tedesche, Ruanda e Burundi, vennero affidate al Belgio dalla Societ\u00e0 delle Nazioni. \nFin dall'inizio del XX secolo la storia del Belgio \u00e8 stata sempre pi\u00f9 dominata dalla crescente autonomia delle sue due comunit\u00e0 principali, fiamminga e vallone. A conferma di ci\u00f2, a partire all'incirca dal 1970, non esistono pi\u00f9 partiti nazionali in Belgio, ma solo partiti fiamminghi o valloni. I reiterati tentativi di stabilire partiti nazionali producono risultati, in termini di voti, inferiori all'1% dell'elettorato. I partiti di Bruxelles non presero mai il via (come nel caso del \"Blauwe Leeuwen\" e del \"Rode Leeuwen\" dei fiamminghi di Bruxelles) o si fusero con uno dei partiti liberali della comunit\u00e0 francofona (come l'FDF). Per questo, il panorama politico mostra un sistema duale che riflette le due comunit\u00e0 dominanti soggiacenti.\nDopo le elezioni politiche del giugno 2007 queste divisioni politiche si sono ulteriormente accentuate, tanto da trascinare il paese in una crisi istituzionale particolarmente grave, durante la quale sono stati necessari 196 giorni per creare un governo. Nel novembre 2007 si \u00e8 tenuta a Bruxelles una manifestazione popolare in favore dell'unit\u00e0 del paese e contro il progetto di trasformarlo in una confederazione di stati autonomi a base etnico-linguistica. La crisi politica ha trovato il suo culmine dopo le elezioni del 2010: per 541 giorni il Belgio non ebbe un nuovo governo. Tale crisi si risolve a dicembre del 2011, quando il vallone socialista di origini italiane Elio Di Rupo forma una coalizione di governo. Il 21 luglio del 2013, in occasione della festa nazionale, il re Alberto II abdica dopo vent'anni di regno in favore del figlio Filippo, che diviene cos\u00ec il settimo re dei belgi. Dopo nuove elezioni e lunghi negoziati tra i partiti, l'11 ottobre 2014 \u00e8 stato raggiunto l'accordo di coalizione che nomina Charles Michel nuovo Primo ministro del paese.\nGeografia.\nTerritorio.\nIl Belgio copre un'area di \u00a0km\u00b2 e la sua massima estensione (da Ostenda ad Arlon) \u00e8 di soli 318 km. Per quanto riguarda le frontiere, il confine con la Francia misura 620 km, quello con i Paesi Bassi 450 Km, quello con la Germania 167 km e infine quello col Granducato di Lussemburgo 148 km, per un valore complessivo di \u00a0km. Il paese \u00e8 situato tra 50\u00ba e 51\u00ba di latitudine nord e tra 3\u00ba e 6\u00ba di longitudine est.\nIl Belgio pu\u00f2 essere suddiviso in tre principali regioni fisiche: la piana costiera delle Fiandre, situata nel nord-ovest, la pianura centrale e la regione delle modeste alture boscose denominate Ardenne, che si estende a sud-est.\nLa fascia costiera, per un totale di 66\u00a0km di litorale, \u00e8 bassa, compatta e sabbiosa, caratterizzata localmente da dune di sabbia e polder. I polder sono terreni vicini o sotto al livello del mare, che sono stati strappati al mare e vengono protetti da esso tramite dighe, o, pi\u00f9 all'interno, campi che sono stati prosciugati dai canali.\nMuovendosi verso l'entroterra si apre la regione delle pianure centrali: si tratta di un'area che si innalza dolcemente, senza mai oltrepassare i 100 m di altitudine, caratterizzata da fertili vallate, irrigata da molti corsi d'acqua e da canali artificiali. Localmente \u00e8 possibile imbattersi in zone leggermente pi\u00f9 aspre, dove si contano anche caverne e piccole gole.\nLa regione delle Ardenne, che si estende essenzialmente a sud del sistema vallivo Sambre-Mosa, si presenta relativamente accidentata. In questo altopiano, roccioso e inadatto a un'agricoltura estensiva, caratterizzato da foreste a tratti anche fitte, la densit\u00e0 abitativa \u00e8 molto pi\u00f9 bassa rispetto alle aree settentrionali, il che ha permesso una migliore conservazione del territorio. L'altitudine massima si registra sulle colline delle Ardenne: \u00e8 il Signal de Botrange, con soli 694 metri.\nIdrografia.\nLe continue precipitazioni e la diffusa impermeabilit\u00e0 dei terreni fanno s\u00ec che i fiumi belgi siano, in genere, molto ricchi di acque, ma quasi nessuno di essi svolge interamente il suo corso nel territorio del Paese.\nIl medio e basso Belgio manda le sue acque alla Schelda, un tipico fiume di pianura, dalla scarsa pendenza e dal regime assai regolare. Bench\u00e9 abbia le sue origini in Francia e la foce nei Paesi Bassi, la Schelda \u00e8 veramente il fiume belga per eccellenza, in quanto drena coi suoi affluenti quasi met\u00e0 del territorio. A sud, la Mosa incide dapprima l'altopiano delle Ardenne, dando origine a valli incassate, ed entra quindi nel grande solco longitudinale percorso nel primo tratto dalla Sambre, l'unico importante tra i suoi affluenti di sinistra; da destra, invece, riceve diversi affluenti che scendono, con percorsi piuttosto brevi, dalle Ardenne.\nI fiumi belgi sono quasi tutti navigabili e costituiscono di conseguenza importanti vie di comunicazione; essi sono collegati tra loro da un articolato sistema di canali che si estende per una lunghezza complessiva di circa \u00a0km navigabili.\nClima.\nIl clima \u00e8 di tipo atlantico, caratterizzato sulla costa da una forte umidit\u00e0 e da scarse variazioni di temperatura. Nelle regioni interne si ha un aumento dell'escursione termica e sui rilievi gli inverni sono pi\u00f9 rigidi. Le precipitazioni sono abbondanti e regolari.\nIl Belgio gode di un clima che nel complesso pu\u00f2 definirsi atlantico ma, sia perch\u00e9 il territorio si addentra alquanto nell'interno del continente, sia per la presenza dell'altopiano delle Ardenne, vi sono differenze sensibili in rapporto all'altitudine e alla distanza dal mare. Le temperature medie aumentano col procedere dall'interno verso la costa. La media delle temperature massime estive \u00e8 di 25\u00b0 C, quella delle massime invernali \u00e8 di 7,2\u00b0 C; i minimi e massimi annuali storici sono: -30,1\u00b0 C e +38,8 \u00b0C, ma la storica ondata di caldo del luglio 2019 ha fatto superare i 40 gradi.\nLe precipitazioni sono ben distribuite tra i mesi dell'anno, ma solo sulla costa il regime \u00e8 oceanico (con piogge in tutte le stagioni, con prevalenza in autunno), in quanto nell'interno del paese si fa gi\u00e0 sentire l'influenza dell'Europa continentale, con una maggiore incidenza delle precipitazioni estive.\nFlora e fauna.\nLe aree forestali delle regioni pianeggianti e collinari sono composte prevalentemente da latifoglie quali querce, olmi e, a quote pi\u00f9 elevate, faggi. Nel massiccio delle Ardenne sono diffuse invece le foreste di conifere intervallate da brughiere e torbiere . Numerose sono le specie di piante da fiore quali giacinti, verghe d'oro, pervinche e digitali.\nLa fauna selvatica, che vive in gran parte nelle aree forestali, comprende la volpe, il tasso, lo scoiattolo, la donnola e la martora. Nelle regioni montuose vivono il daino e il cinghiale.\nAree protette.\nIl paese, essendo densamente popolato, conserva ancora pochi ambienti intatti dal punto di vista naturalistico. La protezione si realizza in modo frammentato tra stato, comunit\u00e0 e regioni in primo luogo, ma anche fra province e comuni, che rappresentano gli enti amministrativi preposti, i quali possono realizzare interventi in modo autonomo e indipendente tra loro. Anche per questo motivo un ruolo di notevole importanza nella promozione di azioni integrate di protezione della natura \u00e8 svolto soprattutto dalle organizzazioni private. Proprio alcune di queste, nel 1952, hanno dato vita all'Unione nazionale per la protezione della natura, affiancandosi all'Associazione delle riserve naturali e ornitologiche del Belgio e all'associazione Wielewaal.\nNel complesso la superficie protetta \u00e8 molto esigua, giungendo solo a circa il 2,8%, ma in realt\u00e0 il territorio effettivamente protetto (quello rientrante nelle riserve naturali, di propriet\u00e0 e gestione pubblica) occupa poco pi\u00f9 dello 0,5%. Al momento in Belgio si contano 97 riserve naturali e 3 riserve forestali statali, mentre vi sono 263 \"riserve naturali autorizzate\", di propriet\u00e0 e gestione privata, che possono usufruire di sussidi statali. Quelle private sono, in genere di dimensioni pi\u00f9 limitate ma, nel complesso, tutte le aree protette del Belgio hanno estensione contenuta.\nSolo il Parco nazionale delle Hautes Fagnes-Eifel, istituito nel 1984, nella provincia di Liegi, ha una vasta superficie ( ettari) e una maggiore variet\u00e0 di paesaggi. Innanzitutto la foresta, che ricopre il 50% del territorio del parco, poi torbiere, il paesaggio fluviale del fiume Our e quello lacustre dei due laghi artificiali di B\u00fctgenbach e Robertville.\nTra le riserve naturali particolare importanza riveste quella dello Zwin, una zona umida istituita nel 1952 per iniziativa privata (da parte dell'Associazione delle riserve naturali e ornitologiche), che si estende su 150 ettari, di cui 25 in territorio olandese. Si tratta di un ambiente di grande interesse, che comprende prevalentemente piane fangose, paludi salmastre e stagni, nei quali trova ricovero una grande variet\u00e0 di uccelli acquatici.\nPopolazione.\nLa capitale.\nLa capitale del Belgio \u00e8 Bruxelles che conta 168 230 abitanti, ma oltre un milione nell'area metropolitana.\nLe citt\u00e0 pi\u00f9 importanti.\nLe citt\u00e0 pi\u00f9 importanti del Belgio in base alla popolazione sono Anversa con 507 000 residenti, Gand con 249 000 residenti; Bruges con 117 000 residenti; Charleroi con 204 000 residenti, Liegi con 197 000 residenti, la capitale Bruxelles con 168 230 residenti, ma con pi\u00f9 un milione di residenti nell'area metropolitana e Namur con 110 000 residenti.\nIl numero della popolazione.\nLa popolazione belga \u00e8 costituita da circa 11,56 milioni di abitanti.\nI primi insediamenti.\nLe pi\u00f9 antiche tracce umane ritrovate nel Belgio si riferiscono al Paleantropo di Neanderthal: rari e modesti sono i reperti del Paleolitico superiore e quelli successivi del Neolitico (ritrovamenti dell'Hesbaye e dell'Hainaut). Numerosi, invece, i reperti di abitati palafitticoli nella Fiandra occidentale e nel Brabante, con persistenze fin nell'et\u00e0 del ferro (come dimostrano i siti archeologici di Neckerspeel, Austruweel, Contich).\nSviluppo demografico e lingue.\nSi sa per certo, grazie alle testimonianze di Giulio Cesare, che delle popolazioni celtiche si erano gi\u00e0 in et\u00e0 storica sovrapposte in ondate successive agli indigeni. Successivamente, le immigrazioni dovute alla conquista romana latinizzarono completamente la regione; in seguito, quando popolazioni germaniche vennero a insediarsi nelle pianure settentrionali, l'elemento celto-romano si rifugi\u00f2 sugli altopiani meridionali dove pot\u00e9 conservare a lungo la sua parlata. Da quest'antica distribuzione sul territorio belga di due popolazioni di diversa stirpe deriva la duplicit\u00e0 linguistica che ancora oggi caratterizza gli abitanti del Belgio: nelle Fiandre, regione settentrionale del paese, si parla l'olandese, pi\u00f9 correttamente chiamato neerlandese (di cui viene parlata la variante fiamminga), mentre in Vallonia, nel Belgio meridionale, viene parlato il francese (in effetti il vecchio dialetto vallone non viene pi\u00f9 usato dalla popolazione). In Vallonia \u00e8 presente, inoltre, una minoranza di lingua tedesca che conta rappresentanti, concentrati in nove comuni attorno ai centri di Eupen e Sainth-Vith, nella parte orientale della provincia di Liegi. La regione di Bruxelles \u00e8 invece ufficialmente bilingue, anche se la componente francofona \u00e8 di gran lunga la principale. Il 55% circa dei belgi \u00e8 di madrelingua neerlandese e circa il 38% di madrelingua francese. Nel 1830, quando il Belgio si costitu\u00ec come stato indipendente, la popolazione assommava a abitanti; nel 1914, alla vigilia della guerra, si contavano 7,5 milioni di abitanti: la consistenza demografica del paese era raddoppiata in meno di un secolo. In seguito, sia per le conseguenze dell'evento bellico, sia soprattutto perch\u00e9 l'indice di natalit\u00e0 and\u00f2 progressivamente calando, l'incremento fu assai meno rapido: nel 1947 erano stati raggiunti gli 8,5 milioni di abitanti e nel 1961 si sfioravano i 9. Anche la mortalit\u00e0 \u00e8 progressivamente diminuita durante l'ultimo secolo e ci\u00f2 ha permesso che fosse mantenuta l'eccedenza dei nati sui morti, anche se in forte attenuazione. Occorre notare, tuttavia, che storicamente l'elemento fiammingo ha sempre manifestato una maggiore vitalit\u00e0 demografica, tendendo a prevalere numericamente rispetto all'elemento vallone.\nLe recenti dinamiche demografiche.\nA partire dagli anni sessanta il ritmo di accrescimento demografico si \u00e8 andato progressivamente riducendo: nel corso di tutto il quarantennio successivo la popolazione belga \u00e8 aumentata di poco pi\u00f9 di un milione di unit\u00e0. Tale incremento si \u00e8 verificato soprattutto nel periodo tra il 1961 e il 1980, durante il quale i residenti hanno quasi raggiunto la soglia dei 10 milioni, per poi aumentare di appena unit\u00e0 in tutto il ventennio seguente, con tassi medi annui prossimi allo zero. Questa stasi demografica si \u00e8 manifestata con particolare evidenza negli anni ottanta, durante i quali la popolazione \u00e8 aumentata di appena unit\u00e0: al declino del tasso di natalit\u00e0 si \u00e8 infatti associata in Belgio una notevole riduzione del flusso migratorio dall'estero, depresso dalla crisi del settore siderurgico, uno dei principali sbocchi occupazionali del paese.\nGli anni novanta sono stati, invece, caratterizzati da un incremento pi\u00f9 sostenuto, che all'inizio del XXI secolo ha portato la popolazione ben al di sopra della soglia dei residenti (mentre alla fine del 2007 la popolazione contava abitanti). Alla base di questa lieve inversione di tendenza ci sono l'intensificato flusso migratorio - stimolato da una migliore situazione economica - e la ripresa del tasso di natalit\u00e0: quest'ultimo, in costante calo dal secondo dopoguerra, ha conosciuto a partire dalla seconda met\u00e0 degli anni novanta una stabilizzazione e quindi un leggero aumento, assestandosi nel 2006 sul valore dell'11,5\u2030; il crescente divario con il tasso di mortalit\u00e0, che \u00e8 invece risultato in ulteriore diminuzione (10,2\u2030), ha garantito un saldo naturale positivo e in leggera crescita.\nLa densit\u00e0 di popolazione del Belgio, con 345 abitanti/km\u00b2, \u00e8 la terza pi\u00f9 elevata nell'Unione Europea (dopo quella di Malta e dei Paesi Bassi). La struttura per et\u00e0 mostra una popolazione piuttosto interessata dal problema dell'invecchiamento, senza grandi differenze regionali: la classe di et\u00e0 compresa tra i 15 e i 65 anni rappresenta circa il 65,5% del totale, mentre quella dei giovani al di sotto dei 15 anni raggiunge il 17,5%, con tendenza a un'ulteriore riduzione. Anche la speranza di vita non mostra divari regionali significativi e si \u00e8 assestata a 77 anni per gli uomini e a 82 per le donne.\nDistribuzione della popolazione.\nLa distribuzione della popolazione presenta una certa disomogeneit\u00e0 spaziale, retaggio di vicende storiche ed economiche che hanno portato a una concentrazione demografica nelle aree di gravitazione dei maggiori centri urbani e dei principali distretti minerari e industriali. Emergono pertanto significativi divari regionali.\nLa regione pi\u00f9 popolata \u00e8 quella fiamminga, con il 58% della popolazione totale ( abitanti) e una densit\u00e0 di 447 abitanti/km\u00b2; le aree di maggiore popolamento sono quella costiera, interessata dalle agglomerazioni di Anversa, Gand e Bruges, l'area emergente di Kortrijk e il polo limburghese. Nella regione vallone risiede circa un terzo della popolazione totale (), con una densit\u00e0 assai inferiore a quella fiamminga (202 abitanti/km\u00b2); ben sottolineato dalle vicende storiche del popolamento appare il solco Haine-Sambre-Mosa, con due grandi agglomerati in corrispondenza delle aree urbane di Liegi e Charleroi. La concentrazione demografica \u00e8 invece massima nella regione urbana di Bruxelles, situata al centro di un'area a elevata densit\u00e0 di popolazione delimitata da Anversa, Lovanio, Nivelles, e Gand; l'agglomerato bruxellese supera il milione di abitanti (), quasi un decimo della popolazione totale e presenta una densit\u00e0 tipica delle grandi concentrazioni urbane, superiore ai abitanti/km\u00b2.\nUrbanizzazione e deurbanizzazione.\nLa rete urbana del Belgio si presenta a maglie particolarmente fitte: otto citt\u00e0 superano la soglia dei residenti e sedici hanno una popolazione compresa tra i e i abitanti, mentre sono particolarmente numerosi i piccoli centri con popolazione inferiore ai abitanti. Le principali citt\u00e0 del paese sono: la capitale Bruxelles (, ma oltre un milione nell'area metropolitana); Anversa ( residenti), Gand () e Bruges () nella regione fiamminga; Charleroi (), Liegi () e Namur () in quella vallona.\nIl grado di urbanizzazione \u2013 inteso come percentuale di popolazione residente in localit\u00e0 urbane \u2013 si presenta in Belgio con un'intensit\u00e0 che non ha pari in nessun altro paese europeo, ed \u00e8 tale da posizionare il regno ai primi posti nella classifica mondiale: il suo peso percentuale \u00e8 salito sino a raggiungere alla met\u00e0 degli anni novanta il 97 %, ai livelli di Singapore e Hong Kong. Fra le tendenze recenti in materia di urbanizzazione vi \u00e8 innanzitutto un certo calo demografico nelle agglomerazioni urbane con una popolazione superiore ai abitanti, interessate da un processo di deurbanizzazione in atto gi\u00e0 dalla fine degli anni settanta, a vantaggio di soluzioni residenziali di tipo periurbano, ai limiti dello spazio rurale.\nConseguentemente, a partire dagli anni ottanta cresce il peso relativo ai centri di taglia media, con popolazione compresa tra i e i abitanti, ma sono soprattutto i piccoli centri, in particolar modo quelli della regione fiamminga, a mostrare una notevole vivacit\u00e0 demografica.\nInoltre si \u00e8 osservata a partire dagli anni novanta una ripresa demografica, anche se modesta in valore assoluto dell'insediamento di tipo rurale, grazie anche all'efficiente rete di trasporti che ha consentito a molti lavoratori dell'industria e del terziario occupati nelle citt\u00e0 di conservare o adottare residenze rurali. Nello specifico, si rileva una predominanza di abitati rurali in alcuni distretti delle Fiandre occidentali, del Limburgo, del Brabante, dell'Hainaut e di Liegi.\nCaratteristiche migratorie.\nLo sviluppo demografico che ha interessato il Belgio all'indomani del secondo conflitto mondiale ha attivato consistenti afflussi di manodopera straniera; l'importanza del fenomeno appare chiara se si considera il peso percentuale dei residenti di origine straniera sulla popolazione totale (9,8%); tale percentuale risulta la terza pi\u00f9 elevata in Europa.\nPer tutto il XIX secolo e nei primi decenni del XX i movimenti di emigrazione e di immigrazione sono stati di modesta entit\u00e0, con una certa prevalenza degli esodi. Dopo la prima guerra mondiale, per\u00f2, le immigrazioni cominciarono a superare le emigrazioni; infatti molti lavoratori affluirono da paesi vicini (ma anche dall'Italia, creando la comunit\u00e0 degli Italo-belgi) per lavorare nelle industrie e nelle miniere. Alla fine degli anni settanta il numero totale degli stranieri in Belgio sfiorava le unit\u00e0 (di cui quasi Italiani). Negli anni ottanta la crisi siderurgica ha provocato un declino del flusso migratorio; solo dagli anni novanta, grazie alla migliorata situazione economica, si \u00e8 registrata una certa ripresa del fenomeno, sia pure a fasi alterne.\nSecondo le ultime stime i residenti d'origine straniera supererebbero il milione di unit\u00e0: la comunit\u00e0 pi\u00f9 numerosa sarebbe quella Un belga su cinque ha origini non belghe, e due milioni di belgi hanno immigrati tra i propri antenati.\nComunit\u00e0 linguistiche.\nIn Belgio, l'argomento \"etnico\" \u00e8 profondamente legato a quello linguistico e ha portato alla creazione di uno Stato federale unico al mondo nel suo genere. In effetti, nel paese si parlano tre lingue alle quali viene associata l'esistenza di tre gruppi linguistici: fiamminghi (di lingua olandese, nella sua forma locale chiamata fiammingo), valloni (di lingua francese) e tedeschi di lingua tedesca. Ognuno dei tre maggiori gruppi linguistici viene chiamato \"Comunit\u00e0\", termine che corrisponde a una suddivisione culturale amministrativa all'interno dello stato federale, accanto a un'ulteriore suddivisione delle federazione in tre \"regioni\", regioni che non combaciano con la stretta definizione delle comunit\u00e0 descritte. In realt\u00e0 parlare di \"etnie\" per il Belgio \u00e8 molto difficile: si appartiene a un gruppo linguistico per localizzazione geografica, non a un gruppo etnico o familiare.\nOgni \"Comunit\u00e0\" si occupa degli argomenti scolastici e culturali dei propri locutori residenti in zone monolingui e/o bilingui sul territorio: Comunit\u00e0 francofona, Comunit\u00e0 fiamminga e Comunit\u00e0 germanofona del Belgio. Secondo l'ultimo censimento linguistico - che risale al 1990 - pi\u00f9 della met\u00e0 della popolazione belga risulta di lingua olandese (58,2%), mentre la lingua francese risulta essere la seconda lingua (34,1%), seguita dal tedesco parlato da meno dell'1% della popolazione. Il resto della popolazione parla altre lingue (per esempio arabo, italiano, portoghese\u2026): si tratta di immigrati che praticano ancora la propria madrelingua.\nTre regioni sono state create nello stato belga per organizzare la vita economica delle comunit\u00e0 e quella della capitale, Bruxelles, la quale \u00e8 ufficialmente bilingue (olandese-francese).\nUna prima regione \u00e8 quella delle Fiandre, in cui la lingua ufficiale \u00e8 l'olandese (nella sua variante fiamminga) e che ha messo in comune i propri organi amministrativi con quelli della Comunit\u00e0 fiamminga con un'unica sede governativa a Bruxelles.\nUna seconda regione \u00e8 quella della Vallonia, dove la lingua ufficiale \u00e8 il francese. In Vallonia risiede anche la Comunit\u00e0 di lingua tedesca concentrata nelle zone del sud-est e con sede a Eupen. La regione della Vallonia ha sede a Namur, mentre la Comunit\u00e0 francofona ha sede a Bruxelles.\nLa terza regione belga \u00e8 la regione di Bruxelles-Capitale, \"enclave\" ufficialmente bilingue (francese e olandese) situata geograficamente nella regione delle Fiandre. I dati dicono, per\u00f2, che Bruxelles \u00e8 principalmente francofona (le statistiche parlano del 70% circa della popolazione), con soltanto il 10% di abitanti di lingua olandese e almeno il 20% che parla altre lingue: si tratta anche in questo caso di immigrati che parlano la propria madrelingua; forti sono i contrasti tra le comunit\u00e0. La regione di Bruxelles-Capitale include 19 comuni: Anderlecht, Auderghem, Berchem-Sainte-Agathe, Bruxelles, Etterbeek, Evere, Forest, Ganshoren, Ixelles, Jette, Koekelberg, Molenbeek-Saint-Jean, Saint-Gilles, Saint-Josse-ten-Noode, Schaerbeek, Uccle, Watermael-Boitsfort, Woluwe-Saint-Lambert, Woluwe-Saint-Pierre. Quella che viene conosciuta di solito come Bruxelles \u00e8, dunque, solo uno dei 19 comuni e il capoluogo della regione amministrativa di Bruxelles-Capitale. A complicare lo \"status\" della citt\u00e0 \u00e8 il fatto che Bruxelles sia anche la capitale del Belgio, la capitale della regione delle Fiandre, la capitale della Comunit\u00e0 francofona del Belgio e la capitale \"de facto\" dell'Unione europea.\nReligioni.\nIl cattolicesimo \u00e8 la religione principale; tuttavia \u00e8 in atto un forte processo di secolarizzazione. Nel 2010 il 60% della popolazione si dichiara cattolico, pur essendo l'87% della popolazione nato in famiglie cattoliche. Nel 1980 si dichiarava cattolico il 72% dei belgi, sceso al 68% nel 1990 e al 65% nel 2005.\nLa religione fu una delle differenze tra il sud cattolico e il nord protestante del Regno dei Paesi Bassi che portarono alla separazione del sud, nel 1830, e alla nascita del Belgio attuale. Questo spiega anche l'attuale prevalenza numerica dei cattolici.\nDal 1830, il cattolicesimo ha avuto anche un ruolo importante nella politica belga. Un esempio sono le cosiddette \"guerre scolastiche\" (\"guerres scolaires\" in francese) tra liberali e cattolici che si ebbero tra il 1879 e il 1884 (\"prima guerra scolastica\"), e tra il 1954 e il 1958 (\"seconda guerra scolastica\").\nVi sono inoltre minoranze musulmane, protestanti ed ebraiche. L'Antoinismo \u00e8 l'unica religione nata in Belgio, e con il primo grande tempio antoinista e centro morale e mondiale a Jemeppe-sur-Meuse nella Provincia di Liegi, in Vallonia, la cui notoriet\u00e0 (particolarmente in Francia) ha superato i confini del paese.\nOrdinamento dello Stato.\nSuddivisioni storiche e amministrative.\nIl 14 luglio 1993 vi \u00e8 stata una revisione della costituzione finalizzata alla creazione di uno Stato federale basato su tre livelli:\nLe ultime due regioni sono divise ognuna in 5 province.\nTra parentesi i nomi locali di ogni provincia, in francese o olandese:\nOgni entit\u00e0 provinciale \u00e8 ulteriormente suddivisa in circondari amministrativi e quindi in municipalit\u00e0 chiamate \"gemeenten\" in fiammingo e \"communes\" in francese (vedi Comuni del Belgio e citt\u00e0 del Belgio).\nLa Regione di Bruxelles-Capitale \u00e8 costituita da un unico \"arrondissement\".\nIstituzioni.\nIl Belgio \u00e8 una monarchia parlamentare federale, il cui Capo di Stato \u00e8 il re Filippo. Il sistema politico del paese si fonda su una complessa struttura confederale, rafforzata dagli emendamenti costituzionali del 1993, proposti al fine di evitare la definitiva rottura tra la comunit\u00e0 fiamminga e quella vallona. Ciononostante si registrano ancora oggi consistenti residui di tensioni di natura politico-economica tra i due gruppi etnici. Il federalismo belga si basa sul concetto dell'\"equipollenza delle norme\"; in parole povere, il governo unitario non ha alcun diritto di sovrastare o contraddire i decreti varati dalle regioni confederate.\nEsiste un Parlamento federale, suddiviso in due camere: la Camera dei rappresentanti e il Senato.\nLa Costituzione belga risale al 7 febbraio 1831, data dell'approvazione da parte del Congresso nazionale belga.\nSistema scolastico e Universit\u00e0.\nL'Universit\u00e0 di Lovanio, la pi\u00f9 antica del Belgio, nota ora come \"vecchia universit\u00e0\" (Vecchia universit\u00e0 di Lovanio), fu fondata nel 1425 dal principe francese Giovanni IV di Brabante e dalla Collegiata di San Pietro. Rimase attiva fino al 1797.\nPolitica.\nPolitica estera.\nDa quando la linea di politica estera mantenuta fino allo scoppio del secondo conflitto mondiale, improntata sulla neutralit\u00e0, \u00e8 stata abbandonata, il Belgio ha cominciato a giocare un ruolo fondamentale sullo scacchiere europeo. Il Paese \u00e8 innanzitutto membro del Benelux, unione doganale comprendente anche Paesi Bassi e Lussemburgo, ed \u00e8 tra i fondatori dell'Unione europea e della NATO.\nDal punto di vista strettamente linguistico, il Belgio \u00e8 tradizionalmente diviso in tre \u00abcomunit\u00e0\u00bb, riconosciute come istituzioni. Le \u00abcomunit\u00e0\u00bb (la fiamminga, la francofona e la germanofona) hanno poteri nell'ambito dell'istruzione e dell'assistenza sociale, ovviamente limitati alle regioni di competenza. Da un punto di vista politico, le istituzioni pi\u00f9 importanti sono le tre \u00abregioni\u00bb, a loro volta distinte in province. Le \u00abregioni\u00bb (Fiandre, Vallonia, Bruxelles) sono dotate di propri parlamenti, che legiferano in campo economico e politico, nonch\u00e9 nell'ambito dei trasporti, dell'urbanistica e delle lottizzazioni e addirittura nella gestione delle relazioni internazionali. Ad esempio, un edificio scolastico a Bruxelles appartiene al sistema scolastico pubblico che viene regolato dal governo generale di Bruxelles. La scuola in quanto istituzione comunque, ricade sotto la regolamentazione del governo fiammingo, se la prima lingua insegnata \u00e8 l'olandese, o sotto il governo della comunit\u00e0 francese, se la lingua primaria \u00e8 il francese. \u00c8 un sistema complesso, in qualche modo instabile e dispendioso, ma \u00e8 anche un compromesso pacifico che permette a culture distinte di vivere assieme. Per quanto concerne l'organizzazione amministrativa, le regioni sono a loro volta divise in province, fatta eccezione per il distretto di Bruxelles. Da sottolineare che dal 1980 la comunit\u00e0 fiamminga e la regione delle Fiandre si sono fuse in un unico organo istituzionale, mentre la comunit\u00e0 francofona e la regione della Vallonia sono rimaste divise, innanzitutto perch\u00e9 la minoranza germanofona dell'est fa parte della regione vallone ma ha una \u00abcomunit\u00e0\u00bb propria, e poi perch\u00e9 vi sono 19 municipalit\u00e0 a maggioranza francofona in territorio fiammingo. Il governo unitario federale, con sede a Bruxelles, detta le linee guida dell'economia, della previdenza sociale, dell'educazione, del fisco e delle relazioni diplomatiche, mentre ha poteri esclusivi nel campo della ricerca scientifica e dell'esercito. La netta spaccatura tra fiamminghi, francofoni e germanofoni si rispecchia anche nelle formazioni politiche: non esistono partiti nazionali attivi su tutto il territorio affiancati da fazioni regionaliste o autonomiste, ma ognuna delle tre comunit\u00e0 ha partiti propri.\nEconomia.\nStruttura economica.\nL'economia belga, nonostante alcune debolezze strutturali, \u00e8 una delle pi\u00f9 avanzate d'Europa. Il suo sviluppo \u00e8 dovuto a una pluralit\u00e0 di fattori geografici e storici: una posizione geografica strategica nell'area economicamente pi\u00f9 dinamica del continente europeo e un'articolata ed efficiente rete di collegamenti marittimi, fluviali e terrestri, che hanno reso possibile un elevato grado di integrazione economica con i paesi limitrofi; una tradizionale e consolidata esperienza mercantile, che ha sempre proiettato l'economia belga verso i mercati internazionali, supportata in questo da un sistema portuale fra i pi\u00f9 sviluppati d'Europa; un'antica tradizione artigiana e industriale risalente al Medioevo (la Fiandra tessile, le armerie di Liegi, i soffiatori di vetro di Charleroi) che, favorita dalla presenza di vasti bacini carboniferi, ha stimolato un precoce sviluppo dell'industrializzazione. Infatti, nel XIX secolo il Belgio fu uno dei primi paesi a essere raggiunto dalla Rivoluzione industriale, grazie allo sfruttamento del carbone del solco Haine-Sambre-Mosa, alla facilit\u00e0 delle comunicazioni e alla disponibilit\u00e0 di una manodopera abbondante e qualificata. Il Belgio occupa il 22\u00ba posto nella classifica ISU (Indice di Sviluppo Umano), mentre l'Italia \u00e8 collocata nella ventiseiesima posizione.\nTrasporti e vie di comunicazione.\nNell'Ottocento il Belgio fu tra i precursori dello sviluppo delle ferrovie e societ\u00e0 belghe parteciparono in mezza Europa alla costruzione e alla gestione di nuove linee. Belga fu anche la societ\u00e0 che in Europa gest\u00ec il servizio ristorante e letti la Compagnie Internationale des Wagons-Lits, fondata da Georges Nagelmackers.\nAnversa, situata lungo la Schelda, pur distando 84 km dal mare, \u00e8 uno dei porti pi\u00f9 attivi del mondo (secondo solamente, in Europa, al vicino porto di Rotterdam).\nI fiumi del Belgio sono collegati tra loro da un articolato sistema di canali che si estende per una lunghezza complessiva di circa 1.600 km navigabili. A essi si aggiungono i 150\u00b7250 km di strade e i 3\u00b7542 km di rete ferroviaria: una rete tanto estesa che il Belgio \u00e8 attualmente il paese con la pi\u00f9 alta densit\u00e0 di linee di comunicazione del mondo.\nLa compagnia aerea di bandiera Sabena, un tempo tra le principali compagnie internazionali, ha chiuso i battenti nel 2001 a causa della crisi del trasporto aereo innescata dagli attacchi terroristici dell'11 settembre a New York; il principale scalo aeroportuale del paese \u00e8 l'aeroporto internazionale di Bruxelles.\nDivari regionali.\nIn uno scenario economico complessivamente positivo emergono per\u00f2 significative divergenze regionali.\nLa Vallonia, regione mineraria di precoce industrializzazione e principale motore dell'economia belga fino agli anni settanta, ha sofferto profondamente della crisi del settore siderurgico e si \u00e8 affacciata alle soglie del XXI secolo con esigenze di riconversione industriale, con un livello di sviluppo inferiore a quello dei paesi limitrofi e con un elevato tasso di disoccupazione.\nL'efficiente regione di Bruxelles si presenta come una grande e moderna metropoli, decisamente cosmopolita e fortemente orientata verso il terziario avanzato, che trae beneficio dall'Unione Europea e dalla globalizzazione economica, ma che appare tuttavia ostacolata dalla limitatissima estensione territoriale (meno dell'1% del territorio belga).\nSenza dubbio le Fiandre costituiscono attualmente l'area forte del paese dal punto di vista economico, favorite dalla posizione geografica e dalle infrastrutture di comunicazione (il sistema portuale Anversa-Gand-Zeebrugge; una rete stradale ben integrata nelle principali direttrici europee nord-sud e ovest-est; una rete ferroviaria molto sviluppata; l'aeroporto internazionale di Bruxelles, da un'economia molto orientata all'export (per circa due terzi la produzione industriale delle Fiandre \u00e8 destinata all'esportazione), da un contesto socio-economico che attrae capitali stranieri e da una struttura produttiva flessibile e tecnologicamente avanzata.\nRisorse naturali e energia.\nStoricamente, il carbone \u00e8 stata la principale risorsa mineraria del Belgio, localizzato in due bacini principali: quello del solco Haine-Sambre-Mosa, che non \u00e8 pi\u00f9 sfruttato a partire dagli anni sessanta a causa dell'esaurimento delle riserve di facile estrazione, e quello delle Campine, dove invece \u00e8 sopravvissuta una modesta attivit\u00e0 estrattiva. Nel corso del XIX secolo sono stati intensivamente sfruttati anche i giacimenti di ferro e zinco localizzati nella valle del Sambre-Mosa, oggi esauriti. Ancora importanti sono, al contrario, le miniere di gesso e di calcare nei pressi di Tournai, Mons e Liegi, che alimentano una significativa industria del cemento. Sono presenti inoltre cave di marmo e depositi di sabbie, utilizzate in vetreria, e di argille, per la produzione di ceramiche e mattoni.\nLe risorse idriche sono concentrate nel meridione del paese. La maggior parte dei corsi d'acqua ha origine nelle Ardenne e scorre verso nord. Una distribuzione geograficamente equilibrata delle risorse idriche \u00e8 garantita da un complesso sistema di acquedotti, canali e bacini artificiali.\nLa centrale nucleare di Doel, nella provincia di Anversa, rappresenta la principale fonte di energia elettrica, coprendo i due terzi del fabbisogno nazionale. La porzione restante della domanda energetica \u00e8 soddisfatta dalle centrali termoelettriche e, seppur in minima parte, da quelle geotermiche e idroelettriche.\nSettore primario.\nCome quella dei Paesi Bassi l'agricoltura del Belgio \u00e8 in buona misura \"artificiale\", essendo praticata su suoli che in origine non erano idonei alle pratiche agricole, con l'eccezione di alcuni buoni terreni localizzati nel Belgio centrale; suoli che sono stati conquistati all'agricoltura dall'opera secolare dell'uomo, grazie alla sistemazione dei polder, al riscaldamento artificiale dei terreni, alla forzatura in cassoni e serre.\nPur essendo praticata in maniera intensiva e con l'ausilio di tecnologie moderne, l'agricoltura riveste un ruolo sempre pi\u00f9 marginale nella struttura economica belga: rappresenta poco pi\u00f9 dell'1% del PIL e impiega appena il 2% della forza lavoro. Anche la superficie agricola appare in costante declino, essendo passata da oltre il 50% negli anni sessanta a poco pi\u00f9 d'un quarto della superficie del Paese. Va mutando anche la dimensione media delle aziende agricole, che tende ad aumentare con la progressiva scomparsa dei piccoli coltivatori, sostituiti da strutture societarie in grado di far fronte agli investimenti in meccanizzazione e nuove tecnologie indispensabili per incrementare la produttivit\u00e0 dei suoli.\nLe Fiandre, tradizionalmente agricole, sono ancora oggi la regione pi\u00f9 interessata dalle attivit\u00e0 del settore primario, realizzando oltre i due terzi del valore aggiunto del comparto; poco meno di un terzo \u00e8 attribuibile alla Vallonia, mentre il contributo della regione di Bruxelles \u00e8, naturalmente, pressoch\u00e9 inesistente.\nUn posto di particolare rilievo \u00e8 occupato dall'orticoltura, praticata soprattutto nelle Fiandre, che rappresenta quasi un quarto dell'intera produzione agricola. Nell'ambito della floricoltura sono famose nel mondo le azalee e le begonie delle Fiandre orientali. Le altre principali produzioni agricole sono la barbabietola da zucchero, la cicoria, il lino, i cereali e le patate.\nL'allevamento del bestiame (suini, specialmente nelle Fiandre, e bovini da carne e da latte) costituisce tuttavia la principale voce del settore primario, con quasi due terzi del valore totale.\nDi scarso rilievo appare la pesca, praticata nei banchi del Mare del Nord.\nVa infine menzionata la selvicoltura, localizzata soprattutto nelle Ardenne e nelle Campine.\nSettore secondario.\nNonostante gli effetti negativi della crisi siderurgica e le difficolt\u00e0 incontrate negli anni ottanta da alcuni comparti tradizionali (in particolar modo dal tessile), il Belgio appare all'inizio del XXI secolo come un paese con base industriale ancora solida, che occupa oltre un quarto della popolazione attiva, contribuisce alla formazione del PIL nella misura del 25% e presenta un indice di produttivit\u00e0 in crescita, nonostante il calo registrato nei primi anni dell'ultimo decennio.\nI principali settori del comparto manifatturiero, sia dal punto di vista del fatturato sia da quello dell'occupazione, sono l'agroalimentare, la chimica e la metallurgia; importanti sono anche la meccanica (soprattutto la costruzione di vagoni ferroviari e l'assemblaggio di autovetture straniere), la petrolchimica, l'elettronica e l'elettrotecnica, il tessile e la produzione di carta; di un certo rilievo, e forti di una consolidata tradizione, sono le lavorazioni del vetro (rinomate sono le cristallerie di Val Saint-Lambert) e del legno.\nAlcuni dei principali poli manifatturieri sono localizzati nei grandi agglomerati urbani. Il pi\u00f9 importante \u00e8 l'agglomerato di Anversa, che ha una struttura industriale orientata verso settori a elevata intensit\u00e0 di capitale e in stretto collegamento con le infrastrutture portuali (chimica, elettronica, agroalimentare); molto sviluppata e tipica dell'area \u00e8 la lavorazione delle pietre preziose. Il secondo polo industriale del Belgio \u00e8 quello della regione metropolitana di Bruxelles, basato principalmente su produzioni di largo consumo a elevato contenuto tecnologico. La struttura manifatturiera dell'area di Gand consiste in un antico nucleo di industrializzazione leggera (soprattutto tessile) e di un pi\u00f9 recente polo chimico e metallurgico che gravita sulle strutture portuali. Le altre regioni industriali del Belgio, situate al di fuori dei grandi agglomerati urbani, sono quella delle Fiandre interne, in particolar modo l'area di Kortrijk, caratterizzata da una fitta rete integrata e flessibile di piccole e medie imprese (tessili, mobilifici, prodotti metallici), e quella nord-orientale, che al contrario \u00e8 sempre stata contrassegnata dalla presenze della grande industria pesante, a capitale di prevalenza straniero (assemblaggio di autovetture, chimica).\nSettore terziario.\nCome in tutti i paesi sviluppati, il principale settore economico del Belgio \u00e8 quello terziario, che contribuisce per quasi tre quarti all'occupazione e alla formazione del PIL. I servizi privati (commercio, trasporti e comunicazioni, servizi finanziari e assicurativi, locazioni, attivit\u00e0 professionali) risultano di gran lunga preponderanti sulle attivit\u00e0 della pubblica amministrazione, sintomo di una struttura socio-economico avanzata.\nLa pi\u00f9 importante branca del terziario \u00e8 il commercio, che alla fine degli anni novanta \u00e8 pi\u00f9 che raddoppiato rispetto ai valori dei primi anni ottanta, e una base occupazionale di poco inferiore a quella dell'intero comparto manifatturiero. Il particolare rilievo che il commercio, specialmente quello estero, ha sempre rivestito nell'economia belga \u00e8 da ricollegare alla posizione centrale che il paese occupa nell'area pi\u00f9 ricca dell'Europa e all'eccezionale sviluppo delle infrastrutture di trasporto. Queste particolari condizioni hanno fatto del Belgio un paese dall'economia estremamente aperta, che all'inizio del XXI secolo risulta essere la decima potenza commerciale del pianeta, titolare di una quota pari al 3,2% dell'intero commercio mondiale.\nLe principali voci dell'esportazione sono i macchinari e i mezzi di trasporto, i prodotti chimici e farmaceutici, le pietre preziose, i tessili e i prodotti alimentari. Mezzi di trasporto, combustibili, prodotti chimici, derrate alimentari e prodotti tessili costituiscono invece il grosso delle importazioni. I maggiori partner commerciali del Belgio sono i paesi dell'Unione Europea (in particolar modo Germania, Francia, Paesi Bassi e Regno Unito), che rappresentano circa due terzi dell'export e oltre il 70% dell'import.\nL'area di maggiore concentrazione del terziario avanzato \u00e8 quella di Bruxelles, la quale, grazie al suo ruolo di capitale nazionale e di crocevia di relazioni internazionali, rappresenta la sede privilegiata nel paese per banche, assicurazioni, societ\u00e0 finanziarie, enti e organizzazioni sovranazionali, laboratori di ricerca e istituzioni universitarie. Nell'area di Anversa si osserva invece una predominanza di servizi legati alle attivit\u00e0 portuali e di import-export. Nella regione vallona, la debolezza del sistema industriale e la storica dipendenza dai centri decisionali finanziari e politici localizzati nella capitale hanno ostacolato lo sviluppo di un terziario moderno, che qui assume prevalentemente la forma dei servizi della pubblica amministrazione.\nUn non trascurabile rilievo va assumendo anche il turismo, concentrato essenzialmente nelle citt\u00e0 d'arte, nei centri balneari della costa e nella regione collinare delle Ardenne.\nTradizioni.\nGastronomia.\nDal numero di stelle che i ristoranti belgi hanno ricevuto negli anni da parte della \"guida Michelin\" (anche se di meno negli anni recenti), taluni ritengono la cucina belga tra le migliori d'Europa: essa ha infatti reinterpretato la tradizione gastronomica della vicina Francia in maniera del tutto originale, adattandola ai prodotti tipici offerti dal suo territorio. La cucina belga possiede in effetti dei tratti ampiamente regionali che offrono una grande variet\u00e0 di ricette e ingredienti.\nBaluardi dell'arte culinaria belga sono il cioccolato, la birra, le patatine fritte, i celebri cavoletti di Bruxelles e le \"wafels\" (in olandese) o \"gaufres\" (in francese).\nCioccolato.\nAssieme alla Svizzera, il Belgio \u00e8 la nazione con la pi\u00f9 solida tradizione cioccolatiera al mondo, il che \u00e8 testimoniato dal fatto che marche belghe come Neuhaus, C\u00f4te d'Or, Leonidas e Godiva siano rinomate e apprezzate ovunque. Va al Belgio anche il merito di aver inventato le cosiddette \"praline\", cioccolatini dal guscio croccante e dal ripieno morbido. Nel paese sono presenti oltre negozi specializzati nella vendita di questo prodotto: dalle praline di pasticceria al ripieno di pistacchi, nocciole o frutta, alle classiche tavolette commerciali.\nBirra.\nSi producono oltre 600 differenti tipi di birra: la maggior parte della birra consumata nel paese consiste di lager commerciali come Jupiler, Maes o Stella Artois, ma sono anche diffuse ales sempre commerciali ma pi\u00f9 vicine alla tradizione belga, come Leffe, Grimbergen, Hoegaarden, Affligem, tutte comunque appartenenti a grandi gruppi industriali.\nBen pi\u00f9 prestigiose sono le produzioni artigianali di piccoli birrifici (ve ne sono circa 120 in tutto il paese), quelle dei monaci trappisti e il cosiddetto Lambic, specialit\u00e0 unica del Belgio a fermentazione spontanea prodotta unicamente nella zona a sud-ovest di Bruxelles chiamata Pajottenland e anche Deus, Brut des Flanders \u00e8 prodotta dalla birreria Brouwerij Bosteels di Buggenhout (un piccolo borgo vicino a Mechelen, a nord di Bruxelles). Fabbricata con la stessa tecnica dello champagne: fermentazione in serbatoio e rifermentazione in bottiglia, seguita dalle tradizionali fasi di \u201cremuage\u201d e \u201cd\u00e9gorgement\u201d. Questi prodotti d'eccellenza, che spesso uniscono secoli di storia all'estro di giovani birrai, richiamano appassionati da tutto il mondo.\nLa birra \u00e8 largamente impiegata nella preparazione di ricette a base di carne e pesce (un piatto a base di cozze viene preparato con la birra) come lo \u00e8 il vino in altri paesi.\nPatatine fritte.\nOrgoglio dei Belgi sono le loro patatine fritte (\"frieten\", \"frites\"), per le quali esiste una sorta di venerazione. Molto comuni sono i chioschi in strada, nelle stazioni ecc. chiamati \"frituur\" nelle Fiandre e \"friterie\" in Vallonia.\nLe patate sono estensivamente coltivate in Vallonia e nelle Fiandre. Di particolare attrazione per i locali e i turisti, i chioschi possono essere ornati da statue simboliche, come quella a Place Jourdan a Bruxelles.\nPrimi piatti.\nCome prima portata, i Belgi mangiano spesso minestre e zuppe calde (passati di verdure). Particolarmente popolari risultano per esempio la zuppa al cavolo, panna e prosciutto crudo e la crema di piselli, di porri e di rabarbaro. Sono consumate frequentemente anche le tipiche torte salate, il cui ingrediente base pu\u00f2 essere il cavoletto di Bruxelles o altre verdure.\nSecondi piatti.\nIl Belgio, grazie alla sua posizione, ha un'ottima tradizione sia nel campo del pesce (pescato nel Mare del Nord) sia nel campo della carne (proveniente dalle fertili pianure del Brabante). Uno dei pi\u00f9 celebri secondi belgi \u00e8 il \"waterzooi\", tipico di Gand, ma diffuso in tutto il paese: si tratta di pesce o pollo con panna, verdure e ortaggi (patate, rape, sedano, porri e carote). Altri piatti diffusi sono il maiale e il coniglio alla birra, la cacciagione, e le bistecche, spesso accompagnate da salse e mostarde. Largamente utilizzati in cucina sono la cipolla e lo scalogno, che danno ai piatti un gusto particolarmente delicato. Tra gli insaccati, si segnala invece il \"boudin\", salsiccia di maiale composta con pane, uova e spezie. Molto comune \u00e8 il consumo di frutti di mare, tra i quali i pi\u00f9 amati e diffusi sono sicuramente i mitili (cozze), preparati in brodo o in svariati modi (pomodoro, vino, birra) e accompagnati da patate fritte (moules et frites). Altro prodotto tradizionale sono i \"jefke\", filetti di aringa serviti con olio, aceto, limone, maionese e accompagnati da scalogno e fagioli. Tra le verdure, oltre ai gi\u00e0 citati cavolini di Bruxelles, spicca l'indivia, spesso gratinata.\nStoofvlees o Carbonade alla fiamminga \u00e8 un robusto secondo piatto tipico del Belgio a base di carne di manzo (anticamente si utilizzava il cinghiale) tagliato a pezzetti; una sorta di spezzatino cotto molto lentamente nella birra belga e arricchito con cipolle e aromi.\nDolci.\nPer quanto riguarda i dessert, i belgi usano spesso proporre formaggi (ne esistono molti prodotti localmente), a fine pasto e volendo anche prima del tradizionale dolce, alla maniera francese. Tra i dolci pi\u00f9 famosi invece, vi sono le \"wafels\" (in olandese) o \"gaufres\" (in francese), cialde morbide e calde servite, per esempio, con cioccolata fusa o con panna e fragole. Tra le torte, famose sono quelle alle pere e alle mele, allo zucchero di canna, ma ci sono molte ricette locali legate alla tradizione e alle feste. Tra questi, tipici del Natale sono la Buche de No\u00ebl, un tronchetto ripieno di crema al burro o panna e il Cougnou, una brioche avente forma di neonato (a simboleggiare Ges\u00f9 Bambino), che viene mangiata tradizionalmente il mattino di Natale. Diversi tipi di dolci sono serviti a colazione o soltanto a merenda, e non solo dunque a fine pasto. Anche famoso \u00e8 il \"neuzekes\" oppure \"cuberdon\", un tipo di caramello tipico della citt\u00e0 di Gand. Viene fatto con la gomma araba ed \u00e8 molto dolce. Gli originali hanno un sapore di lampone, ma ormai sono combinati con diversi sapori.\nCarnevale.\nIl pi\u00f9 celebre carnevale del Belgio, che ogni anno attira un gran numero di visitatori, \u00e8 il Carnevale di Binche, inserito, nel 2003, nella Lista dei Patrimoni orali e immateriali dell'umanit\u00e0 dell'UNESCO.\nCultura.\nPittura e scultura.\n\u00c8 possibile parlare di arte belga solamente facendola partire dal 1830, anno della rivoluzione e dell'indipendenza dai Paesi Bassi; invece, per quanto riguarda i secoli precedenti, \u00e8 il caso di inserire gli artisti nativi del Belgio nella cosiddetta arte fiamminga.\nIn Belgio, nella prima met\u00e0 dell'Ottocento si diffuse il neoclassicismo di marca francese, seguito nel giro di pochi decenni, dal Romanticismo parigino. La \"Scuola paesaggistica di Tervuren\" apr\u00ec la strada all'impressionismo e al \"fauvismo brabantino\". Ai primi del Novecento si imposero l'espressionismo, il simbolismo e il \"Modern Style\".\nIl Belgio vanta numerosi artisti di fama mondiale, tra cui Pieter Bruegel il Vecchio, esponente del cosiddetto pieno Rinascimento fiammingo e olandese, Pieter Paul Rubens, importante esponente del barocco, Ren\u00e9 Magritte, Guy Huygens, Jan van Eyck importante esponente della pittura fiamminga del 400', Hans Memling, James Ensor, Paul Delvaux, Jean-Michel Folon.\nRen\u00e9 Magritte \u00e8 probabilmente il pi\u00f9 famoso degli artisti belgi. Assieme a Paul Delvaux, \u00e8 il principale rappresentante dello stile surrealista. Nell'ambito dell'arte contemporanea si ricorda la partecipazione di due artisti belgi Dotremont e Guillaume Corneille alla formazione del gruppo espressionista di artisti d'avanguardia COBRA (dalle iniziali di Copenaghen, Bruxelles, Amsterdam)\nArchitettura.\nNell'architettura molto noti sono i nomi di Victor Horta e Henry van de Velde, fondatori dell'architettura Art Nouveau, uno stile che ebbe una grande influenza sugli stili architettonici del XX secolo.\nIl Belgio possiede una grande variet\u00e0 di musei e mostre. Tra i principali musei troviamo il \"Museo Reale di Belle Arti\" di Anversa, che ha un'ammirevole collezione di lavori di Peter Paul Rubens; il \"Museo Reale di Belle Arti del Belgio\" di Bruxelles, con capolavori dei primitivi fiamminghi, Bruegel e Rubens; l'adiacente Museo Magritte e il vicino complesso espositivo del Bozar (creato da Horta) che ospita anche un cinema e una sala concerti.\nPatrimoni dell'umanit\u00e0.\nBen 15 siti del Belgio risultano iscritti nella Lista dei patrimoni dell'umanit\u00e0 dell' UNESCO.\nLetteratura.\nGli inizi della letteratura belga fiamminga si fanno risalire alla conquista dell'indipendenza, che favor\u00ec la diffusione di un romanticismo aggregato sia di un nazionalismo sia di un provincialismo rurale, contenitori tematici dai quali gli scrittori prelevarono elementi sociali e psicologici di indagine e di approfondimento. Verso la fine dell'Ottocento la letteratura belga risent\u00ec gli influssi di quella germanica e di quella olandese, riunita attorno alla rivista \"Van Nu en Straks\" (\"Oggi e domani\") fondata nel 1893, ambiziosa e innovatrice.\nNegli stessi anni cominci\u00f2 a prendere il sopravvento la letteratura in lingua francese, incentrata sulla rivista \"Jeune Belgique\" (\"Giovane Belgio\") fondata da Max Waller nel 1881. Da questo momento la letteratura in lingua francese accolse tutte le innovazioni introdotte in Francia, a cominciare dal naturalismo, con i suoi temi di indagine sociale e psicologica.\nDurante la prima guerra mondiale e a cavallo delle due guerre la poesia belga si accost\u00f2 a esperienze dadaiste ed espressioniste e la letteratura fiamminga si avvicin\u00f2 sempre pi\u00f9 a quella olandese.\nTra i pi\u00f9 noti scrittori belgi ci sono i francofoni Suzanne Lilar, Nathalie Gassel, Maurice Maeterlinck, Am\u00e9lie Nothomb, Joseph Weterings e Georges Simenon, noto autore di romanzi polizieschi e creatore del personaggio del commissario Maigret(1929); e ancoraHenri Michaux, artista poliedrico che fu insieme scrittore e pittore. Di origine belga da parte di madre era anche la grande scrittrice francese Marguerite Yourcenar. Inoltre diversi scrittori francesi, come Victor Hugo, trovarono in passato rifugio in Belgio, per ragioni editoriali o politiche. Fra gli scrittori di lingua neerlandese vanno elencati Willem Elsschot, Hugo Claus, Jef Geeraerts, Tom Lanoye.\nMolto conosciuto a livello internazionale \u00e8 anche il grande storico Henri Pirenne.\nUn'altra componente importante della tradizione culturale belga \u00e8 data dai fumettisti, come Herg\u00e9 (Tintin), Edgar P. Jacobs (Blake e Mortimer), Willy Vandersteen (Bob et Bobette, \"Suske en Wiske\" nell'originale fiammingo), Morris (Lucky Luke), Peyo (I Puffi), Franquin (Spirou, Marsupilami, Gaston Lagaffe), Marc Sleen (Nerone).\nTeatro.\nPer quanto riguarda il teatro in lingua francese, se nel Rinascimento si svilupp\u00f2 il gusto per la tragedia, nel Seicento si imposero le rappresentazioni gestite dai gesuiti basate su temi religiosi, e nell'Ottocento si assistette ai primi tentativi di creare un vero e proprio teatro nazionale sorretto da drammi storici. Solamente con le opere di Maurice Maeterlinck il teatro belga raggiunse una dimensione internazionale.\nIl teatro in lingua fiamminga segu\u00ec, invece, un'evoluzione leggermente diversa: nel Medioevo proliferarono i drammi romanzeschi e le rappresentazioni sacre di miracoli; durante il Rinascimento si imposero autori classici e nell'Ottocento l'intero movimento teatrale ricevette forti impulsi sia organizzativi sia realizzativi.\nDiritto.\nIn ambito giuridico ricordiamo la fondazione dell' Istituto di diritto internazionale, creato nel 1874 per iniziativa del giurista belga Gustave Rolin-Jaequemyns, e che ottenne il Premio Nobel per la pace nel 1904. Il Premio venne assegnato all'Istituto \"Per i suoi sforzi come organo non ufficiale per la formulazione dei principi generali della scienza del diritto internazionale\".\nMusica.\nAnversa e Bruxelles gi\u00e0 nel Quattrocento divennero importanti centri musicali, fiorenti nello sviluppo della musica polifonica e di quella contrappuntistica, insegnate dall'Accademia di Musica. In questo periodo si misero in evidenza vari artisti, tra i quali Josquin Desprez.\nNei secoli successivi in terra belga si perfezion\u00f2 la composizione sacra e il mottetto per doppio coro ideato da Henri Dumont nel Seicento.\nAdolphe Sax \u00e8 noto per aver inventato il sassofono nel 1841.\nIl pi\u00f9 eminente musicista belga del XIX secolo \u00e8 senz'altro il compositore C\u00e9sar Franck, mentre nel periodo tra '800 e '900 non si pu\u00f2 non citare il virtuoso del violino e compositore Eug\u00e8ne Ysa\u00ffe e, nel ventesimo secolo, il celebre violinista Arthur Grumiaux.\nNel Novecento i compositori belgi hanno sviluppato esperienze nella musica dodecafonica, in quella elettronica e nella musica leggera. La pi\u00f9 antica orchestra sinfonica belga \u00e8 la Brussels Philharmonic, fondata nel 1935 all'interno dell'emittente radiofonica INR/NRI.\nJacques Brel \u00e8 il pi\u00f9 noto cantautore belga. Nel jazz, Django Reinhardt e Toots Thielemans sono nomi che hanno contribuito alla fama del genere in terra belga. Salvatore Adamo, di origine italiana, \u00e8 uno dei pi\u00f9 popolari cantanti belgi di variet\u00e0, mentre tra i cantanti basso-baritono spicca la figura di Jos\u00e9 van Dam.\nNel commerciale/alternativo si ricordano alcuni importanti artisti, su tutti gli Hooverphonic autori di alcuni album di fama internazionale e di vari singoli come Mad About You (2000), e originari dalle Fiandre. Il loro leader, Alex Callier, \u00e8 inoltre un importante compositore e produttore a livello mondiale.\nSono belgi e hanno raggiunto una certa fama internazionale anche i dEUS, gli Ancient Rites, gli Ocean of Sadness, i SoulWax, i K's Choice e la punk band The Kids. Famoso in tutto il mondo \u00e8 anche il cantante e compositore di musica elettronica Stromae, di madre belga e padre africano. Tra le esponenti del genere pop ricordiamo, tra le altre, Lara Fabian e ancora tra i cantanti e batteristi Plastic Bertrand. Successo ha riscosso anche il gruppo musicale di eurodance dei Paradisio.\nCinema.\nTra gli attori belgi pi\u00f9 conosciuti vi \u00e8 sicuramente l'artista marziale Jean-Claude Van Damme, protagonista di numerosi film d'azione americani negli anni novanta e ancora Beno\u00eet Poelvoorde e Jan Decleir.\nTra i registi belgi degni di nota vi sono i Fratelli Dardenne e Chantal Akerman, nota, in particolare, per il film Jeanne Dielman, 23, quai du Commerce, 1080 Bruxelles (1975), descritto dal The New York Times come \"il primo capolavoro femminile nella storia del cinema\". E ancora sono da ricordare i registi Jean-Pierre e Luc Dardenne, che hanno diretto vari film tra cui Rosetta, Palma d'oro al Festival di Cannes, nel 1999.\nScienza.\nLa nascita dell'anatomia moderna.\nUno dei pi\u00f9 importanti esponenti del superamento dell'antica medicina galenica (o di Galeno) e fondatore dell'anatomia moderna fu il fiammingo Andrea Vesalio, autore del De humani corporis fabrica (1542).\nSport.\nCiclismo.\nLo sport nazionale \u00e8 il ciclismo, di cui il paese detiene il record di campionati del mondo su strada (ben 25 ori) precedendo l'Italia (19 ori). In Belgio si corrono alcune delle pi\u00f9 importanti classiche ciclistiche, come il Giro delle Fiandre, la Freccia Vallone e la Liegi-Bastogne-Liegi. Uno dei pi\u00f9 grandi ciclisti di tutti i tempi, Eddy Merckx, \u00e8 belga. Ha vinto cinque Tour de France, cinque Giri d'Italia, una Vuelta a Espa\u00f1a, tre Campionati del Mondo, due giri del Belgio e un Giro di Svizzera. Altri grandi campioni di ciclismo sono Rik Van Looy, unico corridore in grado di vincere tutte le classiche del suo tempo, Roger De Vlaeminck, uno dei pi\u00f9 forti corridori di sempre nelle corse di un giorno, Rik Van Steenbergen e Freddy Maertens. Merckx, Van Looy e De Vlaeminck sono anche gli unici ciclisti ad avere conquistato fino a ora tutte le classiche. Negli anni 90 particolarmente famoso per le sue gesta nelle classiche del Nord \u00e8 stato Johan Museeuw. Attualmente i ciclisti pi\u00f9 forti e titolati sono, Tom Boonen, vincitore nel 2005 del titolo mondiale oltre che plurivincitore della Parigi-Roubaix (4 volte) e del Giro delle Fiandre (3 volte), e Philippe Gilbert, che nel 2011 ha vinto il trittico delle Ardenne: Amstel Gold Race, Freccia Vallone, Liegi-Bastogne-Liegi prima di conquistare nel mese di giugno la maglia di campione nazionale esibita subito al Tour de France per poi fregiarsi della maglia iridata anche lui, ai mondiali del 2012. Recentemente Gilbert, ha vinto il Giro delle Fiandre e la Parigi-Roubaix.\nCalcio.\nIl calcio \u00e8 molto popolare. La nazionale di calcio porta il soprannome di \"Rode Duivels\" (cio\u00e8 diavoli rossi): fu terza ai Campionati Europei del 1972, seconda a quelli del 1980 e quarta al Campionato del Mondo del 1986, trascinata da Vincenzo Scifo e Jan Ceulemans e terza in quelli del 2018. Il declino della squadra cominci\u00f2 nel 2004 e fu confermato nel 2006, anno in cui per la prima volta in 28 anni, il Belgio non partecip\u00f2 alla Coppa del Mondo. La Nazionale di calcio belga non \u00e8 riuscita a qualificarsi neanche ai tornei successivi fino al 2014, anno in cui \u00e8 tornata ad essere competitiva soprattutto grazie all'innesto di talenti quali De Bruyne, Witsel, Hazard, Mertens, Nainggolan, Lukaku, raggiungendo i quarti di finali sia ai mondiali che agli europei del 2016. Il Belgio vinse la medaglia d'oro ai Giochi Olimpici del 1920. Ai mondiali del 2018 ha raggiunto il terzo posto.\nTra i grandi talenti calcistici belgi, oltre a quelli nominati, spicca la figura di Paul Van Himst, inserito nella lista dei Migliori calciatori del XX secolo IFFHS.\nTennis.\nIl Belgio conta anche tra i suoi campioni due tenniste numero uno del mondo, la fiamminga Kim Clijsters e la vallona Justine Henin.\nAtletica leggera.\nNella disciplina dell'atletica leggera ha avuto importanti atleti come la centometrista Kim Gevaert, la saltatrice in alto Tia Hellebaut, i gemelli quattrocentometristi K\u00e9vin Borl\u00e9e e Jonathan Borl\u00e9e e la campionessa mondiale di eptathlon Nafissatou Thiam.\nGiochi olimpici.\nL'atleta belga pi\u00f9 titolato ai Giochi olimpici moderni \u00e8 l'arciere Hubert Van Innis, con 6 ori e 3 argenti.\nE fu proprio Hubert Van Innis, ai Giochi olimpici di Parigi 1900, a conquistare il primo oro olimpico e la prima medaglia olimpica per il Belgio.\nAltri sport.\nIl Belgio ha anche campioni mondiali di motocross (Roger De Coster, Jo\u00ebl Robert, Georges Job\u00e9 e Stefan Everts che tuttora detiene il record di mondiali vinti), automobilismo come Jacky Ickx, considerato da molti il pi\u00f9 grande pilota belga in assoluto, arrivando a un soffio dalla vittoria nel Campionato mondiale di Formula 1 nel 1969 e nel 1970, Thierry Boutsen e Bertrand Gachot, tennis tavolo (Jean-Michel Saive, David Waefelaer) e J\u016bd\u014d come Ingrid Berghmans, oro, Campionato del mondo 1984."}
{"id": "2683626", "revid": "287204", "url": "https://it.wikipedia.org/wiki?curid=2683626", "title": "Mi Pi Sexy", "text": ""}
{"id": "2683632", "revid": "1534511", "url": "https://it.wikipedia.org/wiki?curid=2683632", "title": "Diagramma colore-colore", "text": "In astronomia il diagramma colore-colore \u00e8 uno strumento che mette a confronto la magnitudine apparente di una stella a differenti lunghezze d'onda dello spettro elettromagnetico. Gli astronomi di norma si concentrano su una stretta banda attorno a determinate lunghezze d'onda, osservando le variazioni di luminosit\u00e0 riscontrabili passando da una lunghezza d'onda all'altra; la differenza di luminosit\u00e0 tra due bande \u00e8 definita colore. In questa rappresentazione grafica, il colore definito da due bande di lunghezze d'onda \u00e8 rappresentato nell'asse delle ascisse, mentre il colore definito da un'altra differenza di luminosit\u00e0 (anche se di solito \u00e8 impiegata una stessa banda nel determinare ambo i colori) \u00e8 riportato nell'asse delle ordinate.\nConcetti di base.\nAnche se le stelle non sono dei corpi neri perfetti, gli spettri della luce emessa dalle stelle si avvicinano moltissimo alla curva di radiazione di un corpo nero. La forma complessiva della curva di radiazione dipende unicamente dalla temperatura del corpo, dal momento che la lunghezza d'onda dei picchi di intensit\u00e0 della radiazione \u00e8 direttamente proporzionale alla temperatura secondo la legge di Wien. Perci\u00f2, l'osservazione di uno spettro stellare d\u00e0 informazioni sulla sua temperatura effettiva. Ottenere lo spettro completo dell'emissione di una stella tramite la spettrometria \u00e8 molto pi\u00f9 impegnativo rispetto alla semplice fotometria in alcune bande; di conseguenza, confrontare la magnitudine di una stella in molteplici e differenti indici di colore, permette di determinare la temperatura effettiva di una stella, dal momento che le differenze di magnitudine tra ciascun indice saranno univoche per quella data temperatura. Come tale, il diagramma colore-colore pu\u00f2 essere sfruttato per rappresentare una popolazione stellare, quasi come un diagramma H-R, e le stelle di diverse classi spettrali si collocheranno in diverse parti del diagramma. Questa caratteristica trova applicazione alle diverse bande di lunghezze d'onda.\nApplicazioni.\nAnomalie del colore.\nL'analisi dei dati ottenuti tramite vaste campagne osservative, come la Sloan Digital Sky Survey (SDSS) o la 2 Micron All Sky Survey (2MASS), pu\u00f2 costituire una sfida a causa dell'immane mole di dati prodotti. In campagne come queste, i diagrammi colore-colore trovano grande applicazione nell'individuazione delle stelle che fanno eccezione dalla popolazione della sequenza principale, che, una volta identificate, possono essere studiate in maggiore dettaglio. Questo metodo \u00e8 impiegato per identificare le subnane ultrafredde. Numerose stelle binarie, che alla normale osservazione fotometrica appaiono come un'unica stella, sono state risolte studiando col diagramma colore-colore tali eccezioni, soprattutto nel caso in cui uno dei due membri non facesse parte della sequenza principale. In particolare, gli stadi evolutivi di alcune stelle nel ramo asintotico delle giganti, dalla fase di stella al carbonio sino alla nebulosa planetaria, appaiono in regioni distinte dei diagrammi colore-colore. Anche i quasar, che pure non sono oggetti stellari, appaiono come delle eccezioni nel diagramma colore-colore.\nFormazione stellare.\nI diagrammi colore-colore sono spesso utilizzati nell'astronomia dell'infrarosso per studiare le regioni di formazione stellare. Le stelle si formano nelle nubi interstellari a partire dal collasso gravitazionale delle polveri e dei gas che le costituiscono. Man mano che il collasso prosegue, si viene a formare un disco di accrescimento, che \u00e8 riscaldato dall'interno dalla stella nascente. Le polveri del disco iniziano a irradiare come un corpo nero, sebbene a temperatura inferiore rispetto a quella della superficie della stella. Il riscaldamento delle polveri si riflette in un eccesso di emissione infrarossa. Anche senza far ricorso alla presenza delle polveri circumstellari, si \u00e8 visto che le regioni di formazione stellare possiedono delle luminosit\u00e0 nell'infrarosso superiori a quelle delle stelle nella sequenza principale. Ciascuno di questi effetti \u00e8 distinto dall'arrossamento della luce di una stella dovuto allo scattering ad opera delle polveri del mezzo interstellare.\nI diagrammi colore-colore permettono di isolare questi effetti. Dal momento che sono ben note le relazioni colore-colore delle stelle di sequenza principale, \u00e8 possibile proiettare come riferimento nel diagramma il tracciato di una teorica sequenza principale, come \u00e8 visibile nel diagramma riportato in testa alla pagina. Alla luce dello scattering operato dalle polveri interstellari, nel diagramma colore-colore si rappresentano solitamente delle porzioni, circoscritte da linee tratteggiate, che definiscono le regioni in cui ci si attende di osservare delle stelle la cui luce subisce un processo di arrossamento. Di norma, nel diagramma riferito all'infrarosso, si pone nell'asse delle \"x\" la banda (H - K), nell'asse delle \"y\" la banda (J - H) (vedi la voce astronomia dell'infrarosso per informazioni sulle designazioni delle bande di colore). In un diagramma con questi assi, le stelle che cadono alla destra della sequenza principale e le stelle di sequenza principale arrossate dalle polveri sono significativamente pi\u00f9 brillanti, nella banda K, delle stelle di sequenza principale non arrossate. La banda K, inoltre, \u00e8 quella con la maggiore lunghezza d'onda, per cui gli oggetti che hanno una luminosit\u00e0 anormalmente alta in questa banda mostrano il cosiddetto eccesso di emissione infrarossa. L'emissione nella banda K di tali oggetti, in genere di natura protostellare, \u00e8 dovuta all'estinzione causata dalla nebulosa a riflessione in cui si trovano. I diagrammi colore-colore possono essere utilizzati nello studio della formazione stellare, dal momento che \u00e8 possibile determinare in che stadio di formazione si trova la stella semplicemente osservando la sua posizione nel diagramma."}
{"id": "2683637", "revid": "486946", "url": "https://it.wikipedia.org/wiki?curid=2683637", "title": "Formula 1 Anno 2010", "text": ""}
{"id": "2683642", "revid": "1451528", "url": "https://it.wikipedia.org/wiki?curid=2683642", "title": "Grumman C-2 Greyhound", "text": "Il C-2 Greyhound \u00e8 un aereo da trasporto imbarcato bimotore turboelica prodotto dall'azienda statunitense Grumman, poi Northrop Grumman, negli anni sessanta.\nProgettato come supporto logistico alle portaerei della U.S. Navy. Viene pertanto classificato come aereo COD (\"Carrier onboard delivery\" - Consegne a bordo di portaerei).\nStoria.\nSviluppo.\nIl C-2 Greyhound deriva dall'E-2 Hawkeye e ha preso il posto del C-1 Trader nel ruolo di COD. Il C-2 quindi ha le stesse ali e lo stesso motore dell'E-2, ma possiede una fusoliera pi\u00f9 larga con una rampa di carico posteriore. Il primo dei due prototipi vol\u00f2 nel 1964 e la produzione inizi\u00f2 l'anno seguente.\nNel 1984, fu firmato un contratto per la costruzione di 39 nuovi C-2A per rimpiazzare i precedenti. Chiamati Reprocured C-2A (C-2A(R)) - C-2A riottenuto per la somiglianza con l'originale, il nuovo velivolo include miglioramenti nell'avionica. Tutti i vecchi C-2A furono ritirati nel 1987 e l'ultimo dei nuovi fu consegnato nel 1990.\nProgetto.\nCon due turboeliche Allison T56, il C-2A pu\u00f2 portare un carico di pi\u00f9 di 4\u00a0500 kg (10\u00a0000 lb) e pu\u00f2 trasportare sia carichi che passeggeri. \u00c8 anche equipaggiato per svolgere compiti MEDEVAC. Trasporti urgenti possono essere portati dalla costa alla nave in poche ore. Un sistema a gabbia protegge i carichi durante le operazioni di lancio e appontaggio.\nLa grande rampa di carico velocizza le operazioni di carico/scarico e permette il lancio in volo di materiali, unico aereo da trasporto imbarcato a possedere questa capacit\u00e0. Questo, assieme alle ali ripiegabili, d\u00e0 al velivolo una versatilit\u00e0 operativa che non si riscontra in altri cargo.\nImpiego operativo.\nTra il novembre 1985 e il febbraio 1987 il VR-24, dotato di sette C-2A(R), dimostrarono l'eccezionale prontezza operativa del velivolo. Questo squadrone consegn\u00f2 900 t di carico, 900 t di posta e 14\u00a0000 passeggeri in supporto alle operazioni in Europa e nel Mediterraneo. Il C-2A(R) effettu\u00f2 consegne anche durante le operazioni Desert Shield, Desert Storm e nella ancora in esecuzione Enduring Freedom.\nL'intera flotta di 36 C-2A(R) sta effettuando il programma SLEP (\"Critical Service Life Extension Program\" - Programma di estensione della vita operativa). Si stimava che un C-2A(R) avrebbe potuto volare per 10\u00a0000 ore o per 15\u00a0000 appontaggi; i piani correnti richiedono che il Greyhound rimanga in servizio fino al 2015. Il limite degli appontaggi si sta avvicinando per molti esemplari, e lo SLEP aumenter\u00e0 le possibilit\u00e0 degli aerei a 15\u00a0000 ore di volo e 36\u00a0000 appontaggi. Quando il programma sar\u00e0 completato, esso permetter\u00e0 ai 36 velivoli in servizio di operare fino al 2027. Lo SLEP include un miglioramento strutturale delle ali, un miglioramento dei sistemi di navigazione con l'aggiunta di GPS e del CAINS II Navigation System, della scatola nera e del Ground Proximity Warning System. Il primo C-2A(R) migliorato ha lasciato il NAVAIR Depot di North Island il 12 settembre 2005, dopo essere rimasto a terra per tre anni e mezzo. Un secondo velivolo ora sta completando il programma e tutti i rimanenti 34 C-2A(R) verranno sottoposti al programma.\nL'elica NP2000 \u00e8 un'altra parte di questo miglioramento e verr\u00e0 installata a partire dal 2010.\nSi pens\u00f2 di sostituire il C-2A con un unico velivolo di supporto alle portaerei, ma il progetto si concluse con un nulla di fatto. Nel settembre 2009, la US Navy ha iniziato a valutare possibili sostituti del \"Greyhound\", tra i quali il V-22 Osprey.\nIl C-2 \u00e8 stato anche utilizzato per trasportare rifornimenti ai passeggeri della nave da crociera Carnival Splendor, che l'8 novembre 2010 \u00e8 stata vittima di un incendio. Il cibo \u00e8 stato trasportato dai \"Greyhound\" alla portaerei da cui fu poi mandato con gli elicotteri alla Carnival Splendor.\nDescrizione tecnica.\nCaratteristiche generali\nEquipaggio: 2 piloti, 2 membri dell'equipaggio\nCapacit\u00e0: 26 passeggeri, 12 pazienti\nCarico utile: 10.000 lb (4.536 kg)\nLunghezza: 56 ft 10 in (17,30 m)\nApertura alare: 80 ft 7 in (24.60 m)\nAltezza: 15 ft 10\u00bd in (4,85 m)\nSuperficie dell'ala: 700 ft\u00b2 (65 m\u00b2)\nPeso a vuoto: 33.746 lb (15,310 kg)\nCarico utile: 20.608 libbre (9.350 kg)\nPeso caricato: 49.394 libbre (22.405 kg)\nMax. Peso al decollo: 60.000 libbre (24.655 kg)\nMotopropulsore: 2 x turbopropulsori Allison T56-A-425, 4.600 shp (3.400 kW) ciascuno\nUtilizzatori.\n34 esemplari in servizio al novembre 2017."}
{"id": "2683644", "revid": "37401", "url": "https://it.wikipedia.org/wiki?curid=2683644", "title": "Mesopotamia settentrionale", "text": ""}
{"id": "2683649", "revid": "420108", "url": "https://it.wikipedia.org/wiki?curid=2683649", "title": "Cicogna europea", "text": ""}
{"id": "2683654", "revid": "61051", "url": "https://it.wikipedia.org/wiki?curid=2683654", "title": "C-2 Greyhound", "text": ""}
{"id": "2683656", "revid": "61051", "url": "https://it.wikipedia.org/wiki?curid=2683656", "title": "C-2A Greyhound", "text": ""}
{"id": "2683657", "revid": "290948", "url": "https://it.wikipedia.org/wiki?curid=2683657", "title": "Evoluzione del trasformatore", "text": ""}
{"id": "2683661", "revid": "227211", "url": "https://it.wikipedia.org/wiki?curid=2683661", "title": "Anello unitario", "text": ""}
{"id": "2683664", "revid": "121837", "url": "https://it.wikipedia.org/wiki?curid=2683664", "title": "Arrossamento interstellare", "text": ""}
{"id": "2683667", "revid": "1543377", "url": "https://it.wikipedia.org/wiki?curid=2683667", "title": "Ocamonte", "text": "Ocamonte \u00e8 un comune della Colombia facente parte del dipartimento di Santander.\nL'abitato venne fondato da Francisco Melendez Valdez nel 1777."}
{"id": "2683670", "revid": "309289", "url": "https://it.wikipedia.org/wiki?curid=2683670", "title": "Kuoluma", "text": "La Kuoluma () \u00e8 un fiume della Siberia orientale, affluente di sinistra dell'Aldan (bacino idrografico della Lena). Si trova in Russia, nella Sacha (Jacuzia).\nIl fiume scorre in direzione prevalentemente orientale; sfocia nel fiume Aldan a 619\u00a0km dalla sua foce nella Lena. La lunghezza del Kuoluma \u00e8 di 253\u00a0km, l'area del suo bacino \u00e8 di 4\u00a0640\u00a0km\u00b2. "}
{"id": "2683672", "revid": "1543377", "url": "https://it.wikipedia.org/wiki?curid=2683672", "title": "Oiba", "text": "Oiba \u00e8 un comune della Colombia facente parte del dipartimento di Santander.\nL'abitato venne fondato da Mart\u00edn Galeano nel 1540, mentre l'istituzione del comune \u00e8 del 1887."}
{"id": "2683673", "revid": "309289", "url": "https://it.wikipedia.org/wiki?curid=2683673", "title": "Kele", "text": "Il Kele (; in lingua sacha: \u041a\u044d\u043b\u044d) \u00e8 un fiume della Siberia orientale, affluente di destra dell'Aldan (bacino idrografico della Lena). Si trova in Russia, nella Sacha (Jacuzia).\nIl fiume ha origine dai monti di Verchojansk e scorre prevalentemente in direzione sud-occidentale; sfocia nel fiume Aldan a 56\u00a0km dalla sua foce nella Lena. La lunghezza del Kele \u00e8 di 242\u00a0km, l'area del suo bacino \u00e8 di 8\u00a0620\u00a0km\u00b2. "}
{"id": "2683674", "revid": "767487", "url": "https://it.wikipedia.org/wiki?curid=2683674", "title": "Ponytail", "text": "Ponytail \u00e8 un gruppo musicale art rock statunitense, costituito da quattro elementi, formatosi a Baltimora.\nDiscografia.\nLa band ha effettuato tour a livello internazionale, e fino ad ora ha pubblicato tre album:"}
{"id": "2683679", "revid": "108242135", "url": "https://it.wikipedia.org/wiki?curid=2683679", "title": "Pensiero politico di Cicerone", "text": "Il pensiero politico di Marco Tullio Cicerone (106-43 a.C.) \u00e8 l'insieme delle dottrine e delle tendenze politiche elaborate durante tutta la sua attivit\u00e0 da oratore e filosofo romano. Fortemente legato ai valori tradizionali del \"mos maiorum\" e all'ordinamento repubblicano, Cicerone elabor\u00f2 un pensiero volto a garantire la sopravvivenza delle stesse strutture di governo repubblicane, minate da una forte crisi, tramite la ricerca di un ampio consenso all'interno della compagine sociale. In questa direzione si muove dunque l'ideologia della \"concordia ordinum\", l'accordo e la collaborazione tra gli \"optimates\" e il ceto equestre, che Cicerone elabor\u00f2 durante i primi anni della sua attivit\u00e0 politica e oratoria e che divenne vero \"Leitmotiv\" del consolato ciceroniano del 63 a.C., durante il quale egli tent\u00f2 di radunare attorno a s\u00e9 tutte le forze sociali interessate alla repressione della congiura di Catilina. Dopo l'esperienza traumatica della lotta contro Publio Clodio Pulcro e dell'esilio, Cicerone, deluso dal comportamento degli \"optimates\", che avevano tentato di giungere a un compromesso con lo stesso Clodio, svilupp\u00f2 ulteriormente il suo disegno politico con l'intento di ottenere un coinvolgimento sempre pi\u00f9 ampio di tutti coloro che erano interessati alla sopravvivenza delle strutture repubblicane e di creare una reale alternativa al potere dei triumviri: la \"concordia ordinum\" trov\u00f2 dunque la sua naturale evoluzione nel \"consensus omnium bonorum\", cui Cicerone affianc\u00f2, nell'orazione \"Pro Sestio\", anche una nuova definizione di \"optimates\". Contestualmente, l'arpinate venne elaborando anche una nuova interpretazione del ruolo del \"princeps\", che tuttavia non intese mai come una figura estranea all'ordinamento repubblicano, ma come garante e tutore delle strutture repubblicane stesse.\nFonti primarie per lo studio del pensiero politico ciceroniano restano il \"corpus\" delle orazioni di Cicerone, tra le quali in particolare le \"Verrine\", le \"Catilinarie\" e la \"Pro Sestio\", le opere filosofiche e politiche, tra cui il \"De oratore\", il \"De re publica\", il \"De legibus\" e il \"De officiis\", e l'epistolario, in particolare le \"Epistulae ad Atticum\" e le \"Epistulae ad familiares\".\nContesto storico.\nLa Repubblica romana fu attraversata, per tutto il periodo che va dagli inizi del I secolo a.C. fino all'affermarsi del \"principatus\" augusteo nel 27 a.C., da una forte crisi politica e istituzionale che mise in discussione l'ordine costituito e fu segnata da eventi particolarmente significativi come la guerra sociale, la guerra civile tra Mario e Silla con la successiva dittatura sillana, la guerra condotta da Gneo Pompeo Magno in Spagna contro Quinto Sertorio, la rivolta di Spartaco, la congiura di Catilina, il primo triumvirato tra Pompeo, Marco Licinio Crasso e Gaio Giulio Cesare, la guerra civile tra Cesare e i pompeiani, l'assassinio di Cesare alle Idi di Marzo del 44 a.C., il secondo triumvirato tra Ottaviano, Marco Antonio e Marco Emilio Lepido e la guerra civile tra Ottaviano e Antonio.\nLa crisi della Repubblica.\nSecondo una definizione attribuita da Cicerone a Publio Cornelio Scipione Emiliano, la \"res publica\" romana era \"res populi\", apparteneva, cio\u00e8, al popolo. Ci\u00f2 \u00e8 comprovato dal fatto che, sebbene la lingua latina non avesse un termine per indicare la costituzione o la forma di governo, sono tuttavia particolarmente rare le occasioni in cui con \"res publica\" si intenda un governo monarchico. Di conseguenza, la progressiva esautorazione dei cittadini e del senato ad opera di singoli, come Cesare o Pompeo, segn\u00f2 di fatto la fine della Repubblica, che pure fu considerata formalmente ancora esistente fino all'epoca dell'imperatore Giustiniano.\nIl sistema repubblicano prevedeva che la direzione della politica romana spettasse sostanzialmente ai membri del senato, che detenevano il potere esecutivo come singoli magistrati. L'ordine equestre, tuttavia, per quanto inferiore a quello senatorio per dignit\u00e0 e per ricchezza, rivestiva alcuni incarichi di governo, in ambito militare, giudiziario e nella riscossione delle imposte. Non sussisteva, dunque, tra \"equites\" e senatori, una netta distinzione: i membri dell'ordine equestre, che probabilmente nella maggior parte dei casi fondavano la loro ricchezza su propriet\u00e0 terriere, condividevano anzi con l'ordine senatorio educazione, cultura e mentalit\u00e0, e spesso arrivavano a rimpiazzare le famiglie senatorie estintesi o cadute in disgrazia. Nel periodo repubblicano, dunque, l'ordine equestre costitu\u00ec una minoranza che, se si eccettuano alcuni contrasti come quelli conclusisi nel 70 a.C. e legati alla composizione dei tribunali per i reati di concussione, l'ordine senatorio tese ad assimilare.\nIn opposizione ai sostenitori del potere del senato, detti \"boni\" oppure \"optimates\", si schierarono i \"populares\", che asserivano invece che il diritto sovrano spettasse al popolo, nel tentativo di privare il senato stesso di autonomia decisionale. Secondo Cicerone, erano \"populares\" coloro che desideravano che le proprie azioni risultassero gradite al popolo; non \u00e8 tuttavia corretto considerare i \"populares\" come democratici nel senso proprio del termine: essi, piuttosto, \u00abnon esitavano ad agire tramite il popolo quando vedevano o professavano di vedere la necessit\u00e0 che il popolo intervenisse\u00bb. Il contrasto fra l'autorit\u00e0 senatoria e i diritti del popolo fu tra le cause scatenanti delle guerre civili, e fu dunque allo stesso tempo causa ed effetto della crisi della Repubblica, che si risolse con l'instaurazione di una forma di governo, quella del principato, esente dal controllo del senato e del popolo.\nOccorre tuttavia precisare che n\u00e9 gli \"optimates\" n\u00e9 i \"populares\" costituivano effettivamente dei partiti politici:\nIl pensiero politico romano del I secolo.\nIn una situazione di simile instabilit\u00e0 politica, ebbe occasione di svilupparsi sotto numerosissimi aspetti \u00abla pi\u00f9 gran parte della produzione di pensiero politico romano\u00bb. La riflessione giunse infatti a toccare tutti quei problemi che erano sentiti come legati alla crisi, quali il rapporto di Roma con i \"socii\" italici, l'influenza della cultura greca sulla \"nobilitas\", la formazione del consenso, l'opera \"rei publicae constituendae\" di Silla, il ruolo dei tribuni delle plebe e la politica dei \"populares\" e, infine, la meditazione sulla figura dell'uomo politico ideale. La riflessione si proponeva come scopo quello di giungere a una rivitalizzazione delle strutture repubblicane, in modo tale che esse potessero resistere all'affermarsi di potenti individualit\u00e0, come Pompeo e Cesare.\nLa situazione di profonda novit\u00e0 che si venne a creare subito dopo la morte di Cesare spost\u00f2 la riflessione politica su nuovi argomenti, quali la revisione del tradizionale concetto di \"consensus Italiae\" o di \"res publica\" cittadina in rapporto alla libert\u00e0 e ai valori morali del cittadino stesso, e alla loro tutela nell'ambito dell'esteso dominio romano.\nSebbene non si possa sottovalutare il contributo che venne alla riflessione politica da parte di movimenti culturali pi\u00f9 ampi e complessi, quali quello del circolo preneoterico di Quinto Lutazio Catulo o dei \"rhetores latini\", nel cui ambiente fu elaborata la \"Rhetorica ad Herennium\", le opere retoriche e filosofiche di Cicerone, assieme alla produzione storiografica di Gaio Sallustio Crispo, costituiscono, con la loro riflessione che abbraccia la storia romana fino al periodo di Cesare, i \u00abfondamenti teorici e culturali delle forme ideali politiche della \"res publica\" in crisi\u00bb.\nLa formazione del consenso e la \"concordia ordinum\".\nIl pensiero politico di Cicerone fu fortemente influenzato dalle vicende politiche e istituzionali della storia a lui contemporanea e dal costante confronto di tutta la sua attivit\u00e0 oratoria con i meccanismi per la formazione del consenso. Durante il fruttuoso periodo del suo apprendistato oratorio, inoltre, Cicerone seppe comprendere bene il funzionamento degli apparati politici romani e delle istituzioni per come si erano configurate, durante e dopo la dittatura di Silla, alla luce dei contrasti tra la \"nobilitas\" e i \"populares\"; allo stesso modo, l'arpinate percep\u00ec acutamente la crisi che stava per travolgere la \"nobilitas\", e il legame di tale crisi con l'emergere di nuove personalit\u00e0 di spicco e di nuovi metodi politici all'interno della fazione popolare. Lo sviluppo di un'autonoma riflessione politica da parte di Cicerone fu inoltre favorito dalla sua condizione di \"homo novus\" di provenienza equestre: egli apparteneva infatti per nascita a una \u00ab\"gentry\" di provincia di ottimo \"status\" sociale e di floride condizioni economiche, e con eccellenti relazioni nella capitale\u00bb, garantitegli dalle ascendenze di rango senatorio della madre Elvia e dall'orientamento conservatore della famiglia paterna. Cicerone mantenne di conseguenza una costante perplessit\u00e0, nei confronti della politica dei \"populares\", nonostante una sua lontana parentela con Gaio Mario per il quale provava al contempo una certa ammirazione. Sebbene, dunque, l'oligarchia senatoria stesse mettendo in atto una politica di forte chiusura, consapevole dei rischi dell'allargamento della partecipazione alla vita politica ad ampia parte dei ceti municipali italici, Cicerone riusc\u00ec, non senza fatica, a entrare a farne parte, senza tuttavia perdere la cognizione del ruolo politico e sociale dell'ordine equestre.\nIl nuovo scenario politico, determinato dalle conseguenze della riforma sillana, con la sua riproposizione della tradizionale linea politica degli \"optimates\", e dai nuovi strumenti politici dei \"populares\", spinse Cicerone a indirizzarsi verso una riflessione \u00absull'organizzazione di un consenso nelle forme tradizionali, ma anche in quelle mutate per le forze presenti con le quali quella organizzazione stessa doveva ora fare i conti\u00bb. La carriera politica di ogni cittadino romano e la possibilit\u00e0, per i magistrati, di avanzare con successo proposte di legge, prevedevano infatti l'esigenza di realizzare un progetto politico che fosse in grado di raccogliere attorno a s\u00e9 una vasta approvazione da parte dell'opinione pubblica. A partire da questi presupposti, Cicerone, pur giovandosi della conoscenza della filosofia greca, seppe elaborare una riflessione politica personale particolarmente originale, che tuttavia, soprattutto nel XIX secolo, \u00e8 stata fortemente criticata perch\u00e9 ritenuta incoerente o instabile. Lo stesso Cicerone, d'altra parte, mostr\u00f2 in numerose orazioni di saper mantenere l'equilibrio tra la difesa della linea politica degli \"optimates\" e la lotta per l'abolizione di alcuni tra i provvedimenti pi\u00f9 radicali tra quelli presi da Silla, nell'intento di unire attorno a s\u00e9 tanto la \"nobilitas\" quanto gli \"equites\".\nPresentando la sua candidatura al consolato nel 64 a.C. per l'anno successivo, Cicerone pose al centro del suo programma elettorale il concetto di \"concordia ordinum\" (concordia degli ordini, senatorio ed equestre), ulteriormente sottolineato dal fratello Quinto Tullio Cicerone nel suo \"Commentariolum petitionis\", un manuale per la campagna elettorale. Il fatto che tutto il programma ciceroniano ruotasse attorno a questo fulcro evidenzia la ricerca, da parte dell'arpinate, dell'appoggio di tutte le forze politiche esistenti: la \"concordia ordinum\" prevedeva dunque subito il \"consensus bonorum\", che divenne poi il cardine di uno stadio successivo nello sviluppo del pensiero politico ciceroniano.\nL'elaborazione ciceroniana dell'ideale della \"concordia ordinum\" si colloca come termine di un lungo processo storico: la nascita del concetto era infatti legata alla speculazione politica dei Greci, in cui se ne possono rintracciare i prodromi. A Roma l'ideale inizi\u00f2 a diffondersi nel IV secolo a.C., nell'et\u00e0 di Marco Furio Camillo e Gneo Flavio, rivelando la graduale commistione, influenzata dall'idea greca di \"homonoia\" (concordia), della tradizione politica aristocratica con una nuova concezione del rapporto tra patrizi e plebei. Senza che venisse mai meno l'idea che l'attivit\u00e0 di governo fosse appannaggio della \"nobilitas\", successivamente presso i circoli aristocratici pi\u00f9 aperti alle influenze greche, come il circolo degli Scipioni, l'ascesa degli \"equites\" e le loro pretese politiche iniziarono a configurarsi come elementi di rottura della concordia che doveva animare lo Stato."}
{"id": "2683680", "revid": "1568601", "url": "https://it.wikipedia.org/wiki?curid=2683680", "title": "Ungra (fiume)", "text": "L'Ungra () \u00e8 un fiume della Siberia orientale, affluente di destra dell'Aldan (bacino idrografico della Lena). Scorre nel Nerjungrinskij rajon della Sacha (Jacuzia), in Russia.\nDescrizione.\nIl fiume \u00e8 formato dalla confluenza dei fiumi Levaja Ungra (Ungra di sinistra) e Pravaja Ungra (Ungra di destra) che hanno origine dalla cresta Zvereva (\u041a\u0440\u044f\u0436 \u0417\u0432\u0435\u0440\u0435\u0432\u0430) nella parte nord-orientale dei monti Stanovoj. L'Ungra ha una lunghezza di 107\u00a0km, l'area del suo bacino \u00e8 di 6\u00a0730\u00a0km\u00b2. Scorre in direzione nord e sfocia nel fiume Aldan a 1\u00a0985\u00a0km dalla sua foce nella Lena. "}
{"id": "2683681", "revid": "110157", "url": "https://it.wikipedia.org/wiki?curid=2683681", "title": "Onzaga", "text": "Onzaga \u00e8 un comune della Colombia facente parte del dipartimento di Santander.\nL'abitato, di origine indigena, venne fondato nel 1602."}
{"id": "2683684", "revid": "767487", "url": "https://it.wikipedia.org/wiki?curid=2683684", "title": "Palmar (Colombia)", "text": "Palmar \u00e8 un comune della Colombia facente parte del dipartimento di Santander.\nL'abitato venne fondato da Silverio de Orostegui nel 1754, mentre l'istituzione del comune \u00e8 del 1887."}
{"id": "2683685", "revid": "110157", "url": "https://it.wikipedia.org/wiki?curid=2683685", "title": "Palmas del Socorro", "text": "Palmas del Socorro \u00e8 un comune della Colombia facente parte del dipartimento di Santander."}
{"id": "2683686", "revid": "1543377", "url": "https://it.wikipedia.org/wiki?curid=2683686", "title": "Rocky Fuentes", "text": "Ha un record di 23-6-2, con 14 successi prima del limite.\nCarriera.\nRocky Fuentes ha debuttato come professionista il 12 giugno 2003, a 17 anni, contro il connazionale Jackiel Collamar. Fuentes ha vinto l'incontro ai punti, dopo 6 riprese."}
{"id": "2683691", "revid": "2210568", "url": "https://it.wikipedia.org/wiki?curid=2683691", "title": "Giorgi (famiglia)", "text": "La famiglia Giorgi (nelle fonti anche \"De Giorgi\", \"Georgio\", \"Zorzi\" o \"\u00c7or\u00e7i\", in et\u00e0 rinascimentale anche latinizzato in \"de Georgiis\", successivamente in croato anche \"\u017durgovi\u0107\", pi\u00f9 recentemente anche \"\u0110ur\u0111evi\u0107 (Gjurgjevi\u0107\")) fu una delle pi\u00f9 importanti famiglie nobili della Repubblica di Ragusa.\nStoria.\nSecondo un'antichissima e pi\u00f9 accreditata tradizione, i Giorgi provennero a Ragusa da Roma, ove una famiglia Giorgi risultava iscritta \"ab antiquo\" fra la nobilt\u00e0; secondo lo studioso Konstantin Jire\u010dek avrebbero potuto invece essere di ascendenze cattarine: nelle fonti infatti \u00e8 citato un \"Jacobus Georgii de Catarino\" (fine del XIII secolo), chiamato anche \"Jacobus Georgii comitis Triphonii\". Nel corso dei secoli, i Giorgi si suddivisero in vari rami, fondendosi con le altre famiglie nobili di Ragusa.\nNel 1370 i Giorgi risultano iscritti nel libro d'oro della Repubblica di Genova. Un \"Damiano de Giorgi\" fu al servizio del re ungherese Mattia Corvino, ricevendo l'attribuzione di grandi possedimenti e il diritto di inserire nel proprio stemma il corvo reale.\nLungo tutta la storia della Repubblica di Ragusa, i Giorgi furono sempre fra le casate pi\u00f9 ricche ed influenti, ricoprendo nei secoli XIV e XV il 6,50% del totale delle pi\u00f9 importanti cariche pubbliche.\nFra il 1440 e il 1640 i Giorgi contarono 109 membri del Maggior Consiglio, pari al 4,95% sul totale. In questi duecento anni, ottennero anche 203 cariche senatoriali (6,21%), 163 volte la carica di Rettore della Repubblica (6,84%), 173 rappresentanti nel Minor Consiglio (6,33%) e 41 volte la carica di Guardiano della Giustizia (4,99%).\nL\"'Almanacco di Gotha\" li enumera fra le undici famiglie del pi\u00f9 antico \"Patriziato Sovrano Originario\" della Repubblica ancora residenti in citt\u00e0 alla met\u00e0 del XIX secolo.\nIl ramo principale della famiglia risulta estinto a Ragusa nel 1897, i conti Giorgi-Bona nel 1902. Alcuni rami dei Giorgi sopravvissero invece in Italia."}
{"id": "2683693", "revid": "1543377", "url": "https://it.wikipedia.org/wiki?curid=2683693", "title": "P\u00e1ramo (Colombia)", "text": "P\u00e1ramo \u00e8 un comune della Colombia facente parte del dipartimento di Santander.\nL'abitato venne fondato da Juan Nepomuceno Paramo nel 1768, mentre l'istituzione del comune \u00e8 del 1887."}
{"id": "2683694", "revid": "599013", "url": "https://it.wikipedia.org/wiki?curid=2683694", "title": "Hanna (Wyoming)", "text": "Hanna \u00e8 un centro abitato (\"town\") degli Stati Uniti d'America, situato nella Contea di Carbon dello Stato del Wyoming. Nel censimento del 2000 la popolazione era di 873 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Hanna si estende su una superficie di 5,3 km\u00b2, tutti occupati da terre.\nPopolazione.\nSecondo il censimento del 2000, a Hanna vivevano 873 persone, ed erano presenti 245 gruppi familiari. La densit\u00e0 di popolazione era di 165 ab./km\u00b2. Nel territorio comunale si trovavano 514 unit\u00e0 edificate. Per quanto riguarda la composizione etnica degli abitanti, il 95,53% era bianco, lo 0,23% era afroamericano, lo 0,11% proveniva dall'Asia, l'1,60% apparteneva ad altre razze e il 2,52% apparteneva a due o pi\u00f9 razze. La popolazione di ogni razza ispanica corrispondeva al 5,50% degli abitanti.\nPer quanto riguarda la suddivisione della popolazione in fasce d'et\u00e0, il 25,7% era al di sotto dei 18, il 6,0% fra i 18 e i 24, il 23,6% fra i 25 e i 44, il 30,1% fra i 45 e i 64, mentre infine il 14,7% era al di sopra dei 65 anni di et\u00e0. L'et\u00e0 media della popolazione era di 42 anni. Per ogni 100 donne residenti vivevano 105,9 maschi."}
{"id": "2683699", "revid": "110157", "url": "https://it.wikipedia.org/wiki?curid=2683699", "title": "Piedecuesta", "text": "Piedecuesta \u00e8 un comune della Colombia facente parte del dipartimento di Santander.\nAnche se la zona venne visitata dai \"conquistadores\" guidati da Ambrosio Alfinger fin dal 1532, gli storici indicano la fondazione dell'abitato nel 1776 da parte di Jos\u00e9 Ignacio Zabala."}
{"id": "2683707", "revid": "198277", "url": "https://it.wikipedia.org/wiki?curid=2683707", "title": "Sette (rivista)", "text": "Sette, anche reso graficamente in 7, \u00e8 un settimanale del \"Corriere della Sera\", edito da RCS MediaGroup, che si occupa di cronaca, cultura, politica e attualit\u00e0.\nStoria.\nCreato da Paolo Pietroni, anche primo direttore, il primo numero \u00e8 uscito il 12 settembre 1987, esce in allegato al quotidiano nella seconda met\u00e0 della settimana (avendo variato negli anni da gioved\u00ec, venerd\u00ec e sabato); negli altri giorni pu\u00f2 essere acquistato anche singolarmente.\nRidenominato \"Corriere della Sera Magazine\" nel maggio 2004, ha ripreso il suo nome originario a partire dal novembre 2009. A partire dagli anni 1990, \"Sette\" usciva unitamente a uno secondo settimanale, il magazine televisivo \"TV Sette\", che \u00e8 stato pubblicato fino al 2004 quando la testata \u00e8 diventata \"Corriere della Sera Magazine\".\nNel maggio 2011 \"Sette\" ha generato a sua volta un proprio allegato, il mensile \"Sette Green\" dedicata a ecologia ed ecosostenibilit\u00e0. A un anno di distanza, in concomitanza col \"restyling\" della rivista, \u00e8 stato creato un ulteriore allegato, \"Sette TV\", una guida televisiva durata per\u00f2 lo spazio di pochi mesi.\nDopo un nuovo \"restyling\" e un cambio di direzione, dal 1\u00ba marzo 2017 il settimanale esce con la testata \"7\". Nell'aprile 2019 il settimanale ingloba l'inserto \"Liberi tutti\" del \"Corsera\"."}
{"id": "2683708", "revid": "123799644", "url": "https://it.wikipedia.org/wiki?curid=2683708", "title": "Clinker (laterizio)", "text": "Il clinker o klinker \u00e8 un tipo materiale laterizio ottenuto con la cottura delle materie prime a temperature molto elevate. \nViene cotto a circa 1250\u00a0\u00b0C, tali da indurre quasi una vetrificazione del materiale. Tale trattamento rende il materiale particolarmente denso e resistente, anche dal punto di vista meccanico e gli conferisce una superficie estremamente dura e non igroscopica.\nLa diversa finitura superficiale (grezza, semilucida o smaltata) permette di coniugare estetica e tecnologia.\nStoria.\nLa parola \"Klinker\" deriva dall'olandese Klinkaerd (da \"Klinken\", risuonare) da cui traggono origine termini inglesi onomatopeici come \"to clink\" (tintinnare) e \"clink\" (tintinnio).\nPrima nei Paesi Bassi e successivamente nella Germania settentrionale il klinker \u00e8 stato usato in maniera diffusa, nella forma di mattone pieno - per pavimentazioni stradali, edifici pubblici e privati, scuola, ponti, ecc-, per cui nella pratica si \u00e8 associato il termine klinker al mattone stesso.\nResta accertato che tale materiale trov\u00f2 naturali applicazioni nel tempo, ed \u00e8 possibile ritrovarlo ancora oggi nelle costruzioni del Nord Europa sotto forma di mattoni di grosso spessore con funzioni di struttura portante per archi e facciate di chiese, ponti, pavimentazioni di grande traffico, marciapiedi e piazze.\nFino agli anni '30 il linguaggio strutturale del klinker era quello del muro portante, eventualmente arricchito di motivi decorativi realizzati con lo stesso elemento variamente disposto.\nViene prodotto sia come piastrelle da pavimentazione e rivestimento di forme varie sia come mattoni per murature facciavista.\nIn quest'ultima forma ha caratterizzato l'architettura milanese a cavallo della seconda guerra mondiale e particolarmente le opere di Giovanni Muzio. Il Palazzo dell'Arte di Milano, creato per essere la sede della Triennale, \u00e8 stato il primo esempio di uso del klinker in Italia. Giovanni Muzio, progettista del Palazzo, volle espressamente questo materiale sia per le garanzie di resistenza e durata che esso offriva, sia per lo spettacolare contrasto che poteva essere cos\u00ec creato fra il corpo della costruzione, la facciata in marmo ed il parco circostante. \nNel formato di piastrella da rivestimento in vari colori fu largamente utilizzata, dal dopoguerra in avanti, per caratterizzare i prospetti degli edifici residenziali da architetti come Luigi Caccia Dominioni, Ignazio Gardella, Giancarlo De Carlo ed i pi\u00f9 recenti Roberto Gabetti e Renzo Piano.\nCaratteristiche, materie prime e ciclo produttivo.\nUna delle materie prime che caratterizza il klinker \u00e8 l'argilla, Keramos (terra da vasaio) come veniva definita nell'antica Grecia.\nL'argilla trae origine dalla decomposizione delle rocce granitiche in \"silicati idrati di alluminio\" (caolinite) accompagnati da varie impurit\u00e0; assorbe acqua e pu\u00f2 essere plasmata facilmente.\nIn generale, le materie prime per produrre il klinker ceramico estruso si possono classificare schematicamente in materie prime fondamentali e materie prime complementari.\nAl primo gruppo appartengono la caolinite Al2O3\u00b72SiO2\u00b72H2O e la illite (K,H3O)(Al,Mg,Fe)2(Si,Al)4O10[(OH)2,(H2O)].\nNel secondo gruppo invece troviamo materie sgrassanti, come la \"sabbia silicea\" (quarzo), ed i fondenti, come i \"feldspati\" ed i \"feldspatoidi\" (nefelina, leucite, pegmantite e sienite).\nIn fabbrica le argille subiscono i processi di essiccazione, miscelazione e macinazione e vengono avviate automaticamente alla fase di impasto ad umido. Questa fase permette di ottenere un impasto soffice e plastico, ideale per essere estruso e foggiato nella successiva fase di trafilatura. Dopo le fasi di stagionatura e di formatura si arriva successivamente alla cottura.\nCottura.\nProcesso apparentemente semplice ed antico, la cottura \u00e8 la fase fondamentale ed essenziale nella produzione del klinker. \nLe trasformazioni che si verificano nel prodotto per effetto della cottura possono riassumersi in modificazioni chimico-strutturali, di volume e densit\u00e0 e cromatiche. L'ultima modifica \u00e8 quella pi\u00f9 evidente e peculiare.\nA seconda della temperatura raggiunta il materiale pu\u00f2 assumere vari colori, in genere pi\u00f9 scuri rispetto al materiale laterizio normale.\nStudi sul comportamento alla cottura hanno accertato che pi\u00f9 le argille sono pure e pregiate, maggiore \u00e8 la temperatura richiesta per la loro cottura.\nUna classificazione qualitativa della produzione industriale ceramica pu\u00f2 essere quindi espressa in funzione delle temperature di cottura.\nDa questa classificazione si pu\u00f2 rilevare come il klinker sia un prodotto che si posiziona ai massimi livelli ceramici, molto vicini alla migliore porcellana.\n\"Temperature di cottura necessarie per la realizzazione dei prodotti industriali elencati:\""}
{"id": "2683709", "revid": "72396", "url": "https://it.wikipedia.org/wiki?curid=2683709", "title": "Corriere della Sera Magazine", "text": ""}
{"id": "2683710", "revid": "1318658", "url": "https://it.wikipedia.org/wiki?curid=2683710", "title": "Granada", "text": "Granada (pronuncia spagnola o [\u0261\u027ea\u02c8na] in dialetto) o Granata () \u00e8 una citt\u00e0 spagnola, capoluogo dell'omonima provincia andalusa.\nGeografia fisica.\nLa citt\u00e0 si trova nella parte orientale dell\u2019Andalusia nel Sistema B\u00e9tico, ai piedi della Sierra Nevada, situata sulla confluenza del fiume Darro con il Genil.\nClima.\nNonostante la vicinanza al mare e lo scorrere tra le sue mura del fiume Darro, il clima \u00e8 secco e continentale. La pioggia \u00e8 rara e le alte montagne della Sierra Nevada impediscono che il mare mitighi il clima. Per questo in inverno le temperature scendono spesso sotto lo zero e d'estate superano quasi sempre i trenta gradi. C'\u00e8 anche una grande escursione termica tra il giorno e la notte, spesso anche con una differenza di quindici gradi. Le ore di sole durante l'anno sono 2662.\nOrigini del nome.\nNel secolo XI gli Ziridi spostarono la capitale da Medina Elvira (\u00abCitt\u00e0 Elvira\u00bb) a Medina Garnata. L'etimolog\u00eda del toponimo \u00e8 ancora dibattuta e potrebbe provenire tanto dall'arabo (\"Gar-anat\", \u00abCollina dei pellegrini\u00bb), quanto dal latino (\"granatum\", \u00abmelagrana\u00bb).\nStoria.\nIl suo periodo migliore fu quello successivo al periodo in cui al-Andalus (Spagna islamica) fu dapprima un Emirato e poi Califfato omayyade, con sede a Cordova. Con i \"reinos de taifas\" la citt\u00e0 - che ospitava una ricca e attiva comunit\u00e0 ebraica, stanziata soprattutto nel quartiere Realejo, tanto da far chiamare la citt\u00e0 \"Granada degli ebrei\" - fu governata dal 1013 in modo progressivamente indipendente dagli Ziridi, una dinastia fondata da Z\u0101w\u012b ibn Z\u012br\u012b, un berbero giunto dal Nordafrica per partecipare alle guerre innescate in al-Andalus dal crollo del Califfato.\nDurante il dominio islamico, Granada \u00e8 stata una delle maggiori citt\u00e0 commerciali per lo scambio di pietre preziose, pelli, armi e polveri da sparo. Alcuni di questi oggetti venivano anche dall'Estremo Oriente come la Cina e la Mongolia, anche se i primi importatori di oggetti provenienti da questi territori furono gli antichi romani, nel loro periodo di grande prosperit\u00e0.\nNel corso della dominazione almoravide e almohade, Granada perse la sua indipendenza, costretta a piegarsi al volere dei signori venuti dal Maghreb, ma recuper\u00f2 il proprio ruolo quando, nel 1238, Mu\u1e25ammad ibn Y\u016bsufu ibn N\u0101\u1e93ar (o Na\u1e63r) entr\u00f2 nella citt\u00e0 dalla \"Puerta de Elvira\" per occupare il Palazzo del Gallo del Vento e legare la sorte della sua dinastia nasride al Sultanato di Granada. I Nasridi dettero alla citt\u00e0 venti sultani, fino alla sua caduta nel gennaio del 1492.\nI Nasridi trasformarono la loro capitale in uno dei centri pi\u00f9 brillanti dell'intera Penisola Iberica, tanto sotto il profilo economico e sociale quanto sotto quello prettamente culturale. Fu l'ultimo reame ad essere \"riconquistato\" dai cristiani che, per un lungo periodo, le consentirono di sopravvivere, sia pure in uno stato di sostanziale infeudamento, alla corona di Castiglia, fino a quando, nel 1492, Isabella di Castiglia e Ferdinando d'Aragona costrinsero alla resa e all'esilio l'ultimo Sultano Ab\u016b \u02bfAbd All\u0101h (il \"Boabdil\" delle cronache cristiane dell'epoca).\nC'\u00e8 una localit\u00e0 chiamata \"Sospiro del moro\" da dove, prima di procedere verso la costa, si vede per l'ultima volta il panorama della citt\u00e0, e qui secondo la tradizione si ferm\u00f2 Boabdil a rimpiangere il suo perduto regno. Secondo la tradizione, la madre di quest'ultimo lo rimprover\u00f2 dicendogli: \"Piangi come una donna perch\u00e9 non hai saputo difendere il tuo regno come un uomo\".\nIl fatto che i \"Cattolicissimi\" re avessero deciso di eleggere come propria sede reale a Granada proprio il palazzo dei sultani dell'Alhambra (dall'arabo \"al-\u1e24amr\u0101\u02be\", ossia \"la Rossa\", a causa forse del colore rosato delle strutture murarie o, forse, del colore rossiccio della barba del primo sultano) lo preserv\u00f2 dalla devastante \"damnatio memoriae\" dei vincitori. Oggi l'Alhambra \u00e8 considerata uno dei Patrimoni dell'Umanit\u00e0. Carlo V edific\u00f2 anche un suo palazzo nel mezzo dell'Alhambra, che non fu per\u00f2 terminato.\nAlla fine del XVI secolo, con Filippo II al potere, scoppi\u00f2 la sanguinaria ribellione dei \"moriscos\" (musulmani convertiti al cristianesimo) e fu costretto a intervenire il fratellastro di Filippo II, don Giovanni d'Austria, vincitore di Lepanto, che oper\u00f2 una repressione durissima: il capo degli insorti Ab\u00e9n Humeya (1520-1569), il cui nome cristiano era Fernando de C\u00f3rdoba y V\u00e1lor mentre quello arabo era Mu\u1e25ammad ibn Umayya, fu tradito e assassinato da Ab\u00e9n Ab\u00f3 (Ibn \u02c1Abb\u0101d o Ibn \u02bfAbb\u0101s) che, a sua volta, fu decapitato dai cristiani che esposero la sua testa sulla Porta Reale. I \"moriscos\" vennero definitivamente espulsi dal suo regno da Filippo III e ci fu un periodo di grave crisi dell'economia nazionale (originata dallo sfacelo del settore agricolo). Nei secoli XVII secolo e XVIII secolo vi fu invece un periodo di grande splendore dovuto all'oro e all'argento delle Americhe e vennero avviate e completate le costruzioni delle grandi opere del Barocco e del periodo successivo\nNei secoli seguenti, Granada non fu pi\u00f9 al centro della vita culturale del paese fino a quando, nel 1829, giunse in citt\u00e0 Washington Irving, il quale dimor\u00f2 all'Alhambra e scrisse \"I racconti dell'Alhambra\" che attrassero molti scrittori, artisti e viaggiatori romantici come Alexandre Dumas, Honor\u00e9 Daumier, Delacroix ed altri. Nel 1889 si inizi\u00f2 il restauro dell'Alhambra che fu aperta al pubblico con Alfonso XIII. Da allora Granada ha accresciuto la sua fama con Federico Garc\u00eda Lorca, Salvador Dal\u00ed, Andr\u00e9s Segovia e Manuel de Falla, che vi dimorarono contemporaneamente, facendo diventare la citt\u00e0 andalusa uno dei maggiori centri mondiali della letteratura e della musica.\nMonumenti e luoghi d'interesse.\nGranada \u00e8 anche una delle citt\u00e0 spagnole pi\u00f9 visitata dai turisti per i suoi monumenti, le sue feste, per i locali caratteristici dei gitani nelle grotte del Sacromonte dove si canta e si ballano il flamenco e la zambra gitana.\nAlhambra.\nIl monumento pi\u00f9 celebre di Granada \u00e8 l'Alhambra. Fu costruita nel quattordicesimo secolo da Muhammad Ibn Nasr che \u00e8 composta di tre parti: Alcazaba (dall'arabo \"al-Qa\u1e63aba\", \"residenza fortificata\"), Casa Reale o Alcazar (dall'arabo \"al-Qa\u1e63r\", \"il Palazzo\") con i giardini ed Alhambra alta o Quartiere degli Artigiani del Popolo, la cui estensione \u00e8 di 104.000 metri quadrati. La fortezza era fiancheggiata da ben trecento torri, quattro delle quali sono ancor oggi porte d'ingresso al recinto, due strade pressoch\u00e9 parallele attraversavano la citt\u00e0 delle quali solo una si \u00e8 conservata.\nInteressanti sono diverse sale con le caratteristiche decorazioni geometriche arabescate, sia del palazzo pubblico (Mexuar) sia di quello privato (Diwan o Serraglio), anche se alcune sono un po' trasformate dai re cristiani. Caratteristici i cortili, uno dei quali detto \"Patio dei mirti\", per le piante di mirto che delimitano l'interno pieno di acqua, e un altro, al centro dell'harem, detto \"dei leoni\" per la fontana centrale la cui vasca \u00e8 sorretta da dodici leoni.\nAltri edifici ospitano i bagni con diverse stanze, e poi cortili, giardini, fontanelle, piccole canalette in cui scorre l'acqua, rendono unico questo complesso. L'Alhambra \u00e8 stata candidata dalla Spagna al concorso per l'elezione delle 7 meraviglie del mondo moderno nel 2007.\nComprende anche il Palazzo di Carlo V.\nInfrastrutture e trasporti.\nLa citt\u00e0 \u00e8 servita dall'Aeroporto di Granada, situato a circa 20\u00a0km a ovest della citt\u00e0. Lo scalo ferroviario pi\u00f9 importante \u00e8 la Stazione di Granada."}
{"id": "2683714", "revid": "120556912", "url": "https://it.wikipedia.org/wiki?curid=2683714", "title": "Stephanie Brown", "text": "Stephanie Brown \u00e8 un personaggio dei fumetti creato nel 1992 da Chuck Dixon e Tom Lyle e pubblicato dalla DC Comics. Il personaggio, parte dell'universo narrativo di Batman, esordisce come Spoiler, ma diviene famoso, per aver nel tempo vestito i panni di Robin nel 2004 e quelli della Batgirl nel 2009.\nCaratteristiche.\nVenne inizialmente concepita come personaggio ricorrente sulle pagine di \"Robin\", quando proprio Tim Drake inizia a vestirne i panni. Vigilante imbranata e amatoriale in patria, divenne popolarissima dopo soli tre numeri dalla sua prima apparizione. Il potenziale del personaggio venne compreso dai suoi autori, per cui fecero di Spoiler la prima vera fiamma di Robin. Dotata di un umorismo acuto ed infantile, il segreto del suo successo fu dovuto ad un diario, al quale lei si rivolge come ad un amico immaginario, e sul quale scrive il resoconto di tutta la sua giornata, riempiendolo costantemente sia di scarabocchi che di emoticons, dando per\u00f2 l'illusione di rivolgersi al lettore, provocando cos\u00ec un'infrazione involontaria della cosiddetta, quarta parete. Caratterizzata da pose ed atteggiamenti umoristici, e dal comportamento da tipica teenager americana immatura, Spoiler \u00e8 uno dei personaggi pi\u00f9 amati dai fan statunitensi delle testate batmaniane, soprattutto da quando, nel 1998, fu protagonista di una storia su una gravidanza adolescenziale che valse alla testata Robin, il titolo di miglior serie a fumetti dell'anno rivolta ad un pubblico giovanile.\nBiografia del personaggio.\nStephanie Brown (detta Steph) \u00e8 figlia di Cluemaster, supercriminale e truffatore. La sua infanzia fu segnata dalla costante assenza del padre, quasi sempre latitante o in prigione. Stephanie e sua madre se la sono sempre cavata, anche in sua assenza, ma speravano in qualche modo di ricostituire la famiglia, una volta saputo che Clumaster era ritornato a Gotham. Quando scopr\u00ec che il solo scopo del ritorno di suo padre in citt\u00e0 era il crimine, s'infuri\u00f2 e decise di punirlo. Si cuc\u00ec un costume, e, forte della sua esperienza in judo e in ginnastica, decise di diventare vigilante, adottando il nome di Spoiler. Sebbene inesperta e poco convincente, si mise sulle tracce del genitore, venendo ostacolata inizialmente da Batman e Robin che scoprirono quasi subito la sua vera identit\u00e0. Convinti per\u00f2 della buona fede della ragazza l'aiutarono nel suo intento di mettere finalmente Cluemaster dietro le sbarre. Inizialmente indoss\u00f2 il suo costume, solo quando suo padre evadeva di prigione o progettava qualcosa di losco, sempre con lo scopo di fermarlo. Dopo un po', Spoiler decise che le piaceva essere una supereroina, iniziando a svolgere a tempo pieno tale attivit\u00e0. Questo la mise spesso nella situazione di lavorare a stretto contatto con Robin del quale si innamora. All'inizio tuttavia il ragazzo meraviglia, sebbene infatuatosi anch'egli della supereroina, la respingeva in quanto aveva in corso una relazione con un'altra ragazza, Ariana. Tuttavia i due ragazzi lavorando a stretto contatto diventarono buoni amici, tanto che con il tempo lo stesso Tim si rese conto di provare un sentimento molto pi\u00f9 forte per Stephanie che per Ariana. Dopo aver terminato la relazione con la ragazza si fidanz\u00f2 con Steph, a cui tuttavia non pot\u00e9 rivelare il suo vero nome per mantenere il segreto dell'identit\u00e0 di Batman e dei suoi alleati. Sebbene si fosse detto disposto ad infrangere la regola per lei, Spoiler lo ferm\u00f2, affermando che anche per lei andava bene cos\u00ec.\nLa loro bizzarra relazione continu\u00f2 fra alti e bassi, finch\u00e9 Steph non rivel\u00f2 di aspettare un bambino dal suo ex-fidanzato. Tim, non voleva che abortisse, per cui le fu molto vicino, persino accompagnandola ad un corso pre-parto col nome fittizio di Alvin Draper. La situazione, che avvicin\u00f2 molto i due, fu tuttavia un'esperienza difficile per Stephanie, che, vista la sua giovane et\u00e0, non pot\u00e9 prendersi cura della bambina: fu dunque costretta a darla in adozione per concederle una vita migliore. Poco dopo Robin fu inviato da suo padre in una scuola private fuori da Gotham: i due inizieranno una relazione a distanza, ma si lasciarono a causa della gelosia di Steph verso una ragazza di nome Star.\nPoco dopo Batman avvicin\u00f2 la ragazza e si offr\u00ec di allenarla ufficializzando dunque il suo ingresso ufficiale tra gli assistenti di Batman. In questo modo finalmente venne a sapere del vero nome di Tim e i due si riconciliarono. Nonostante la collaborazione non le venne mai rivelata l'identit\u00e0 dello stesso Batman e di molti altri suoi collaboratori, cos\u00ec come molti altri segreti del cavaliere oscuro. In questo periodo tuttavia far\u00e0 la conoscenza di Barbara Gordon, l'Oracolo, che diverr\u00e0 sua mentore assieme a Batman e Cassandra Cain, in arte, Batgirl, che diverr\u00e0 anche la sua migliore amica. Poco dopo ricever\u00e0 la notizia che suo padre \u00e8 deceduto mentre lavorava nella Suicide Squad, e, nonostante il suo cattivo rapporto con l'uomo, ne rimarr\u00e0 profondamente turbata. Sar\u00e0 Tim ad offrirle una spalla su cui piangere, e la ragazza ripensando al padre, gli racconter\u00e0 che a dodici anni il suo babysitter tent\u00f2 di stuprarla e lei lo raccont\u00f2 al genitore. Otto giorni dopo l'uomo fu trovato morto apparentemente per un'overdose. In seguito Steph riflett\u00e9 sui pochi bei momenti passati con Arthur. Tempo dopo, quando in una battaglia con lo stregone Johnny Warlock questi le ruppe una gamba, Tim lo picchi\u00f2 a morte, salvo poi venire magicamente resuscitato.\nRobin.\nTempo dopo tale gesto violento, il padre di Tim Drake, avendo nel frattempo scoperto della sua doppia vita, costringe il figlio a interrompere la carriera di vigilante. Contemporaneamente Steph lo trova fra le braccia di un'altra ragazza e, sebbene fosse solo un gesto innocente, lei si arrabbia e se ne va senza ascoltarlo. Indossando un costume di Robin da lei stessa cucito, irrompe poi nella Batcaverna chiedendo al Cavaliere Oscuro di accettare la sua collaborazione come \"quarto Robin\". Batman accetta e inizia per un periodo di prova ad allenarla, fornendole anche un costume pi\u00f9 equipaggiato. Tuttavia la ragazza si rivela troppo irruente, immatura e impulsiva per obbedire scrupolosamente agli ordini di Batman, che dunque la \"licenzia\" abbastanza presto dal ruolo di Robin.\nArrabbiata per tale \"bocciatura\", Steph trafuga dei file dal computer della Batcaverna contenenti il piano segreto di Batman nel caso le cose si mettessero male a Gotham e che, se portato a compimento con successo, condurrebbe tutte le famiglie criminali sotto il controllo di uomini che, in incognito, lavorano per lo stesso Batman. Ansiosa di dimostrare al Cavaliere Oscuro di essere degna di fiducia, cercher\u00e0 lei stessa di attivare tale piano. Tuttavia l'uomo chiave di tale complotto \u00e8 un certo \"Metches Malone\", in realt\u00e0 un personaggio inesistente, essendo un'identit\u00e0 segreta adottata dallo stesso Batman per svolgere le sue indagini. Il risultato del suo maldestro piano \u00e8 la pi\u00f9 tremenda guerra tra bande della storia di Gotham. Sentendosi responsabile, Steph tenta di porvi fine, ma viene catturata e torturata da Maschera Nera, dalla quale riesce a fuggire solo per arrivare barcollante tra le braccia di Batman per essere portata in ospedale, dove muore, poco dopo, a causa delle ferite riportate.\nIl Ritorno.\nNel corso di Gotham Underground, una saga che tratta di un'altra guerra tra bande sempre nella citt\u00e0 di Gotham, una donna misteriosa con indosso un costume da Spoiler viene avvistata alle dipendenze del Pinguino. Pi\u00f9 avanti Tim scoprir\u00e0 che la ragazza in questione \u00e8 proprio Steph: la sua morte fu solo falsificata dalla dottoressa Leslie Thompkins, che, per non comprometterne l'identit\u00e0 segreta, la port\u00f2 con s\u00e9 in Africa, dove, a s\u00e8guito di un lungo periodo di allenamento, decise di tornare a Gotham lavorando part-time per il Pinguino con lo scopo di tenerlo sotto controllo. In s\u00e8guito Steph viene riaccolta tra gli altri membri della Bat-Family, della quale ora \u00e8 al corrente di tutte le identit\u00e0.\nDopo smette di lavorare per Copplebot tornando a far coppia con Robin. Tuttavia, dopo aver collaborato in segreto con \"il Generale\", nemico di Robin, lo stesso Tim, pur comprendendo la sua buona fede, comincia ad avere dei dubbi sulla fiducia che ripone in questa maldestra ragazza.\nDopo la morte di Bruce, quando Dick Grayson diventa il nuovo Batman e sceglie Damian Wayne come nuovo Robin, lei conforter\u00e0 Tim convinto che il suo mentore sia ancora vivo e, quando questi indosser\u00e0 i panni di Red Robin per iniziare la sua ricerca, lei si dir\u00e0 interessata a seguirlo, tuttavia il ragazzo la esorter\u00e0 a lasciarlo partire da solo e restare a Gotham a fare il proprio dovere.\nBatgirl.\nDopo la morte di Bruce Wayne, non sar\u00e0 tuttavia solo Tim a soffrirne: Cass infatti, entrata in crisi, diverr\u00e0 angosciata, triste e disillusa, tanto da desiderare di smettere di essere Batgirl e, dopo un'ultima ronda assieme all'amica Steph, vedendo in lei l'unica sua degna erede, le cede il costume, per poi sparire dalla circolazione.\nStephanie, riluttante, assume allora il ruolo di quarta Batgirl ufficiale dopo Barbara Gordon, la breve parentesi di Helena Bertinelli (alias Cacciatrice) e Cass, nonch\u00e9 la prima bionda dopo due more e una rossa. In realt\u00e0, \u00e8 la quinta eroina col manto del pipistrello e la seconda bionda, se si conta la dimenticata Bette Kane alias Flamebird, nipote della prima Batwoman. Inizialmente Barbara non sar\u00e0 molto d'accordo sulla decisione presa da Cass in quanto considera Stephanie troppo irruente, ma, dopo che la ragazza avr\u00e0 dimostrato di essere migliorata, sia fisicamente che mentalmente, sar\u00e0 proprio la prima Batgirl ufficiale a sancire il nuovo ruolo della ragazza, consegnandole un costume che aveva progettato per s\u00e9 anni prima di venire paralizzata, in sostituzione di quello di Cassandra.\nPoteri e abilit\u00e0.\nNon ha alcuna abilit\u00e0 metaumana, ma \u00e8 stata addestrata da Batman, dalla terza Batgirl e dalle Birds of Prey: con loro ha imparato a essere un'ottima artista marziale, acrobata, detective ed escapologa. Stephanie \u00e8 un'esperta di informatica, tattica e tecniche stealth, oltre a essere un'ottima marksman e un'eccellente ginnasta. Comunque, anche prima di essere addestrata, possedeva una buona conoscenza del corpo a corpo. Inoltre si serve di diversi gadget e accessori quali rampini, funi, fumogeni ed esplosivi. Inoltre, dopo il suo ritorno, dimostrer\u00e0 l'abilit\u00e0 di rendersi completamente invisibile grazie a una tecnologia rubata nel periodo in cui lavorava per il Pinguino. Tecnologia che smetter\u00e0 di usare una volta assunta l'identit\u00e0 di quarta Batgirl.\nLa sua personalissima Batsuit viola e nera realizzata in Kevlar \u00e8 completamente antiproiettile, antiurto, resistente alle pi\u00f9 alte temperatura, e isolata dagli attacchi elettrici. Il suo mantello le permette un'abilit\u00e0 di planata e un effetto simile a quello di un paracadute, mentre la tuta \u00e8 accessoriata con \"batarangs\" di vario genere e altri congegni hi-tech, come un dispositivo che permette a Barbara di controllare costantemente i suoi segnali vitali.\nAltri media.\nTelevisione.\nNella serie TV Batwoman della The CW Stephanie Brown appare nel 13 episodio della seconda stagione intitolato I'll give you a clue e aiuta il bat-team a catturare suo padre Cluemaster che \u00e8 evaso di prigione e cerca di uccidere Sophie, Stephanie e s\u00e9 stesso."}
{"id": "2683715", "revid": "767487", "url": "https://it.wikipedia.org/wiki?curid=2683715", "title": "Medicine Bow", "text": "Medicine Bow \u00e8 un centro abitato (\"town\") degli Stati Uniti d'America, situato nella Contea di Carbon dello Stato del Wyoming. Nel censimento del 2000 la popolazione era di 274 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Medicine Bow si estende su una superficie di 9,0 km\u00b2, tutti occupati da terre.\nPopolazione.\nSecondo il censimento del 2000, a Medicine Bow vivevano 274 persone, ed erano presenti 86 gruppi familiari. La densit\u00e0 di popolazione era di 30 ab./km\u00b2. Nel territorio comunale si trovavano 184 unit\u00e0 edificate. Per quanto riguarda la composizione etnica degli abitanti, il 97,81% era bianco, l'1,09% era nativo, lo 0,36% proveniva dall'Asia e lo 0,73% apparteneva a due o pi\u00f9 razze. La popolazione di ogni razza ispanica corrispondeva allo 0,73% degli abitanti.\nPer quanto riguarda la suddivisione della popolazione in fasce d'et\u00e0, il 18,6% era al di sotto dei 18, il 5,5% fra i 18 e i 24, il 13,9% fra i 25 e i 44, il 38,0% fra i 45 e i 64, mentre infine il 24,1% era al di sopra dei 65 anni di et\u00e0. L'et\u00e0 media della popolazione era di 51 anni. Per ogni 100 donne residenti vivevano 93,0 maschi."}
{"id": "2683717", "revid": "1305887", "url": "https://it.wikipedia.org/wiki?curid=2683717", "title": "Homo magi", "text": "Homo magi, o anche Homo magus, \u00e8 un termine utilizzato per descrivere una sotto razza di umani uniti alla magia nell'Universo DC. Secondo il Dottor Mist, l\"'Homo magus\" si evolse in una linea parallela ma separata, vicino a quella dell'Homo sapiens. Homini magi e Metaumani sono rappresentati per le loro abilit\u00e0 super umane nell'Universo DC. Gli \"Homini magi\" furono introdotti nelle pagine di \"Justice League of America\" n. 164 scritto da Gerry Conway ed illustrato da Dick Dillin.\nStoria editoriale.\nGli Homo magi comparvero per la prima volta come \"I Nascosti\" nel numero di \"Justice League of America\" del marzo 1979. Furono chiamati Homo magus nel numero seguente e Homo magi in quello dopo (n. 166). Nella storia, il nuovo membro della Justice League, Zatanna, era in cerca di sua madre Sindella, insieme a suo padre, Giovanni Zatara.\nSecondo i Lofficers, una storia in \"Secret Origins\" che raccontava le origini degli Homo magi nel 1998, fu pesantemente rivista precedentemente alla pubblicazione, ed \u00e8 questo il motivo per cui loro firmarono con uno pseudonimo.\n\"Nella trama principale, Nommo, uno stregone dall'Impero di \"Kor\" nell'Africa Antica, cre\u00f2 la \"Fiamma della Vita\" per le forze vitali che si concentrarono dopo l'affondamento di Atlantide.\nPi\u00f9 tardi, Nommo combatt\u00e9 Wotan (cambiato in Felix Faust dalla DC), causando involontariamente la distruzione di Kor quando assorb\u00ec il pieno potere della Fiamma.\nCambiando il suo nome in Dottor Mist, Nommo si imbarc\u00f2 in un piano di riproduzione per creare la razza di stregoni noti come \"Homo magi\". Come parte dello schema di piani di quel secolo, il Dr. Mist cre\u00f2 le varie \"Pietre del Potere\" utilizzate da Arak, Dottor Occult (non un Homo magi), Sargon, Zatara, ecc. e dai Guardiani Globali dopo la Seconda guerra mondiale. Zatanna \u00e8 il prodotto finale del piano di Dottor Mist per la creazione di un compagno perfetto. Ma Wotan (Felix Faust) ritorn\u00f2 per rubare il suo potere e vendicarsi.\"\nStoria dell\"'Homo magi\".\nDarkworld.\nDarkworld era una dimensione creata da un'entit\u00e0 cosmica senza nome che successivamente cadde in un lungo sonno. I sogni di quest'entit\u00e0 furono responsabili della creazione dei primi Signori di Caos ed Ordine, Chaon (caos), Gemimn (ordine), e Tynan l'equilibratore. Questi esseri e altri divennero gli dei di Atlantide. Darkworld fu attaccato ad Atlantide da una catena massiccia creata da Deedra, la dea della natura, come allo stesso modo la Terra fu attaccata ad If\u00e8, casa degli Orishas, da una catena di ferro.\nAtlantide.\nNell'Universo DC gli Homo magi apparentemente furono originati nel perduto continente di Atlantide. Il continente era un punto focalizzatore per le energie magiche primitive, e il locali \"Homo Sapiens\" si evolsero in \"Homo sapiens magi\" come risultato della loro esposizione a queste energie. Gli umani che ottennero queste nascenti abilit\u00e0 mistiche si incrociarono per migliaia di anni, concentrando e rafforzando la predisposizione genetica. Dopo la caduta di Atlantide, le persone che possedevano la predisposizione si sparsero ai quattro venti. Oggi, ogni umano capace di gettare incantesimi \u00e8 un discendente degli \"Homo magi\".\nGli \"Homo magi\" sono geneticamente compatibili con gli umani normali, e ne sono geneticamente identici. La misteriosa propriet\u00e0 che fa di loro degli Homo magi \u00e8 una specie di gene predominante, e il risultato dell'unione tra un \"Homo Sapiens\" ed un \"Homo magi\" sar\u00e0 sempre un \"Homo magi\". Il come ed il perch\u00e9 questo gene si esprime si deve ancora scoprire. Si pensa che ad alterare i genomi Atlantidei fu la differenza tra gli \"Homo magi\" e i regolari comuni umani utilizzatori di magia. Sindella (la madre di Zatanna), Arion, Atlan e Tempest sono tutti famosi utilizzatori della magia e, presumibilmente, tutti \"Homo magi\". Gli ultimi \"Homo magi\" conosciuti sono Zatanna, e Traci Thirteen, la figlia di Dottor Thirteen e di una femmina sconosciuta membro degli \"Homo magi\".\nGemworld.\nLa dimensione in cui fu locata Gemworld era in origine posseduta dai Signori del Caos. Tuttavia, migliaia di anni fa, quando la magia cominci\u00f2 a cadere in livelli sulla Terra a causa di un cambio di allineamento delle stelle, la strega Citrina and\u00f2 l\u00ec e strinse un patto con i Signori del Caos cos\u00ec che avrebbe potuto creare un reame per i maghi che volevano emigrare sulla Terra. Sembr\u00f2 che Gemworld, come Starkaris, fu colonizzata da emigrati \"Homo magi\" dalla Terra. Tutti gli abitanti di Gemworld poterono utilizzare la magia, per\u00f2 alcuni solo a livello di principianti. Gemworld fu l'ambientazione per le storie della serie della DC \"Amethyst, la Principessa di Gem World\".\nHidden City.\nGuidati da Dottor Mist, gli \"Homo magi\" crearono una ritirata nascosta nelle montagne della Turchia chiamata Hidden City, liberi dalla paura della loro unicit\u00e0 avrebbero assorbito e dissolto lHomo Sapiens\". Potenziata dal Gioiello Medulla\"', la citt\u00e0 fu scaraventata in un'altra dimensione per la sua protezione.\nKor.\nUn'altra compagnia degli \"Homo magi\" al di fuori di Atlantide era il regno africano di Dottor Mist, conosciuto come Kor. Settemila anni fa, il Dottor Mist, anche conosciuto come Nommo, era il capo stregone del mitico impero di Kor, ne era il guardiano e scelse un discepolo della mistica Fiamma della Vita. La Fiamma era ambita da uno stregone chiamato Felix Faust. Quando Faust tent\u00f2 di uccidere Nommo, e prese la Fiamma per s\u00e9, Nommo assorb\u00ec la Fiamma e ne utilizz\u00f2 il potere per scagliare Faust in un'altra dimensione, distruggendo tristemente Kor nel processo. Al fine di nutrire la crescita dell'\"Homo magi\" e produrre un candidato abbastanza potente per essere la sua sposa, Nommo cre\u00f2 dei gioielli magici chiamati le Pietre della Vita. Diede le Pietre agli \"Homo magi\" per aiutarli nella loro crescita.\nTerra dei Nightshade.\nLa Terra dei Nightshade era la casa della razza senza nome di \"Homo magi\" esiliati di cui faceva parte Even Eden. Mentre era posseduto dal demone conosciuto come Incubus, suo fratello uccise tutti gli ex abitanti.\nNuova Atlantide.\nI sopravvissuti Atlantidei della citt\u00e0 di Challa-Bel-Nalla, poi governati da Lord Daamon (un antenato di Deimos), formarono un'alleanza con una razza aliena che chiamarono \"Red-Moon Gods\" (gli \"Dei della Luna Rossa\"). Questi alieni fornirono agli Atlantidei un'avanzata tecnologia aliena che Travis Morgan avrebbe successivamente scoperto in Nuova Atlantide.\nSkartaris.\nSi pensa che i discendenti umani e \"Homo magi\" degli Atlantidei guidati da Lord Norrad il Giovane, si fecero strada verso la strana dimensione di Skartaris, un mondo di luce solare eterna. Jennifer Morgan, la figlia di Travis Morgan il Signore della Guerra, era una Strega di Skartaris, cos\u00ec come Deimos era un arcinemico di Travis Morgan.\nMagia organizzata.\nCaos ed Ordine.\nI Signori di Caos ed Ordine combatterono una ciclica battaglia per ere. Prima dominava l'Ordine, poi il Caos, quindi ci furono distruzione e ricostruzione, e si ricominciava da capo. Originariamente, la battaglia fu descritta come uno scontro tra il bene (Ordine) e il male (Caos); \u00e8 tuttora descritta come un equilibrio tra la stagnazione e l'anarchia. Le due forze contrapposte erano fasci di energia mistica che solitamente dipendevano sui servi per compiere i propri piani. Potevano prendere forma umana possedendo un essere vivente, come nel caso di Nabu o Mordru, o potenziando gli umani facendo di loro i propri agenti, come nel caso di Terataya e T'Charr (rispettivamente un Signore di Ordine e uno di Caos), che potenziarono Hawk e Dove perch\u00e9 agissero in loro vece.\nI Leymen.\nL'ultima incarnazione fu formata da Dottor Mist sotto il nome di Maltis. Squadre antiche di difensori mistici che si auto definivano i Leymen si misero sempre insieme per difendere il pianeta in tempo di necessit\u00e0.\nSentinelle della Magia.\nLe Sentinelle della Magia sono un gruppo immaginario di \"Homo magi\" ed altri eroi magicamente potenziati nell'Universo della DC Comics che si allearono al fine di tenere sott'occhio l'unica arma che poteva uccidere lo Spettro, la nota Lancia del Destino.\nShadowpact.\nGli Shadowpact sono un gruppo di eroi della DC Comics che combatterono contro lo Spettro nella serie limitata del 2005 \"Day of Vengeance\". Originariamente formata su impulso di Enchantress, Ragman e del Detective Chimp, per sbarazzarsi della minaccia che lo Spettro cominci\u00f2 a rappresentare per tutta la magia dell'universo, presto crebbe di numero. Quindi Nightmaster battezz\u00f2 il gruppo con il nome Shadowpact. Fu successivamente rivelato che il nome fu utilizzato da vari gruppi nel corso della storia che combattevano per cause perse.\nPoteri pi\u00f9 alti.\nI Senza Fine.\nI membri dei Senza Fine sono Destino, Morte, Sogno, Distruzione, Desiderio, Disperazione e Delirio. Sono un gruppo di esseri che impersonano vari aspetti dell'universo. Esisterono fin dall'inizio dei tempi e si pensa che siano gli esseri pi\u00f9 potenti (o al massismo influenti) dell'universo.\nBlaze e Satanus.\nNell'Universo DC, Blaze, figlia del Mago Shazam \u00e8 l'attuale padrona del la Nona Provincia Infernale dell'Inferno. Blaze e suo fratello Satanus sono i protagonisti della storia del 2008 \"Reign in Hell\". Nella storia riuscirono a destituire Neron, l'ex padrone dell'Inferno.\nLucifero.\nSecondo la Vertigo Comics, l'angelo caduto Lucifer Moningstar govern\u00f2 come padrone dell'Inferno per miliardi di anni. Durante quel tempo, mise vari demoni dell'Inferno uno contro l'altro, fornendo un luogo per la tortura dei morti, ed infine mosse guerra contro il Paradiso. Tuttavia, ad un certo punto del suo regno, cominci\u00f2 a stancarsi della sua esistenza. Si stanc\u00f2 dei differenti stereotipi che i mortali avevano del diavolo, come l'idea che andasse in cerca e commercializzasse le anime, il che era largamente falso. Si stanc\u00f2 del suo regno sull'Inferno, e sent\u00ec che non era giusto dover regnare sull'Inferno per l'eternit\u00e0, solo perch\u00e9 una volta si era ribellato. Quindi espulse tutti i demoni e le anime dannate dall'Inferno prima di serrarne le Porte e di assicurarne le chiavi al Sogno, protagonista della serie \"The Sandman\". Infine, il controllo dell'Inferno fu assegnato a due Angeli, Duma (angelo del Silenzio) e Remiel (\"che inciamp\u00f2 pi\u00f9 che cadere\"), mentre Lucifero si ritir\u00f2, semplicemente, sulla Terra.\nLa Presenza.\nI Quattro ospiti del Paradiso concettuale della mitologia Giudeo-Cristiana (Aquila, Umano, Toro e Leone) servirono un essere onnipresente chiamato La Presenza fin dall'alba della creazione. Presenza \u00e8 il nome di un essere supremo nell'universo immaginario della DC Comics, che si crede essere la divinit\u00e0 suprema della mitologia cristiana. Il nome fu creato per evitare coincidenze verso il riferimento del personaggio con Yahweh, nonostante sia ovvio che si intende che sia lui questo essere. Non lo fu finch\u00e9 la Comics Code Authority cominci\u00f2 a perdere l'influenza che permise alla DC Comics di riferirsi a lui come Yahweh, principalmente nella serie di fumetti della Vertigo.\nLa Fonte.\nLa Fonte pu\u00f2 essere considerata una coscienza condivisa nell'Universo DC, dove esiste l'equivalente non religioso di Buddah. \u00c8 la fonte di tutta l'esistenza. Pi\u00f9 che altro associata ai Nuovi Dei, la DC Comics mantenne la Fonte al di fuori del continuum principale delle sue storie; quindi, non si sa molto concretamente a proposito dei suoi molti aspetti.\nStrane razze.\nGli utilizzatori della magia nell'Universo DC non sono tutti \"Homo magi\"."}
{"id": "2683720", "revid": "599013", "url": "https://it.wikipedia.org/wiki?curid=2683720", "title": "Angelo Meloni", "text": "Gli esordi e la prima vittoria.\nLa fama di \"Picino\" (soprannome assegnatogli per la sua non eccelsa statura e per la giovane et\u00e0 dell'esordio; \"picino\" in toscano significa \"piccolo\") si lega al Palio di Siena, corsa della quale il fantino laziale \u00e8 stato dominatore incontrastato per buona parte della prima met\u00e0 del XX secolo.\nFiglio d'arte (il padre Filippo detto \"Barbone\" corse, senza mai vincere, quattro volte a Siena tra il 1872 e il 1881), esordisce al Palio a soli diciassette anni il 4 luglio 1897, vestendo i colori del Nicchio. L'esito della \"carriera\" non \u00e8 benevolo per l'esordiente fantino, che di l\u00ec a poco viene colpito da un pesante lutto familiare: il padre muore infatti l'8 settembre a soli cinquantadue anni.\nPer \"Picino\" il colpo \u00e8 durissimo, ma anche in onore del genitore che l'aveva avviato alle corse, torna a calcare la terra di Piazza del Campo gi\u00e0 l'anno dopo al Palio di Provenzano del 1898, con il giubbetto della Torre, favorita per la vittoria della carriera. In effetti Picino prende in breve il comando, ma al primo Casato cade da cavallo per un motivo quanto mai singolare. Le condizioni meteorologiche non sono delle migliori e il tempo minaccia pioggia: per evitare un rinvio della \"carriera\" le autorit\u00e0 chiedono alle contrade di sveltire le operazioni di cambio delle divise da parata dei fantini in quelle da corsa al termine del Corteo storico. La Torre prende alla lettera le indicazioni e \"Picino\" non ha neanche il tempo di togliersi l'abito da parata in seta, mettendosi direttamente sopra quello in tela. Cos\u00ec al Casato lo scivolone sulla groppa del cavallo \u00e8 inevitabile. La carriera viene vinta dalla nemica della Torre, l'Oca, e i torraioli non la prendono bene. \"Picino\" viene portato in questura per motivi di sicurezza e per le medesime ragioni viene sospeso (insieme a Massimo Tamberi detto \"Massimino\", fantino della Chiocciola, altra favorita) dal correre il successivo Palio dell'Assunta e diffidato dal presentarsi a Siena nei giorni di tale evento.\nIl fantino laziale decide di non rischiare e torna a Siena solo nel 1902. Dopo due buone prove alle \"carriere\" di luglio e di agosto, rispettivamente con Leocorno e Lupa, \"Picino\" veste il giubbetto del Montone nel Palio straordinario del 28 settembre, indetto in occasione del XIII congresso della \"Societ\u00e0 Dante Alighieri\". Il soggetto da montare \u00e8 la veloce saura di Remigio Bellini (in quegli anni molti dei cavalli non erano segnati con il relativo nome, ma indicando la razza e le generalit\u00e0 del proprietario), di gran lunga il pi\u00f9 forte barbero del lotto. \"Picino\" sa che stavolta non pu\u00f2 fallire e non tradisce le attese: alla mossa il fantino laziale scatta primo e mantiene il comando per tutta la \"carriera\", grazie anche all'ostacolo reciproco delle dirette inseguitrici Pantera e Torre.\nIl successo spazza via le voci di chi vedeva in \"Picino\" una promessa mancata, evidenziando le grandi qualit\u00e0 del giovane fantino. In particolar modo la grande abilit\u00e0 ad usare il nerbo, nonostante una menomazione al braccio destro, postumo di una caduta in giovane et\u00e0.\nIl Palio straordinario del 1904.\nNel frattempo, dopo altri due Palii disputati con il Montone, \"Picino\" corre nuovamente un Palio straordinario. Il 17 aprile 1904 (nel Palio indetto in occasione della Mostra dell'Antica Arte Senese) il fantino laziale veste il giubbetto del Leocorno, montando la cavalla Primetta. Il barbero lecaiolo \u00e8 un buon soggetto, ma il grande favorito della carriera \u00e8 l'Istrice con il baio di Lorenzo Franci, cavallo fin l\u00ec mai vittorioso ma con grande esperienza (dodici Palii gi\u00e0 corsi). L'epilogo della corsa sar\u00e0 tuttavia a dir poco singolare. Presenziando sui palchi re Vittorio Emanuele III, l'Oca vuole a tutti i costi ben figurare davanti al sovrano, guadagnando una prestigiosa vittoria. La contrada di Fontebranda cos\u00ec, da sempre una delle pi\u00f9 ricche di Siena, offre molti soldi agli altri fantini, chiedendo di favorire il proprio Angelo Montechiari detto \"Spanziano\" (che nella carriera monta l'esordiente Ida). La cospicua somma promessa dall'Oca convince anche Ermanno Menichetti detto \"Popo\", fantino dell'Istrice, che conviene molto di pi\u00f9 favorire il rione di Fontebranda. Identica \u00e8 la decisione di molti altri fantini, tra cui lo stesso \"Picino\", desiderosi pi\u00f9 di denaro che di gloria. Quando tutto pare deciso, un evento fa saltare tutti gli accordi stabiliti fino ad allora: un mangino della Chiocciola, contrario ad un eventuale successo ocaiolo, mette in giro la voce che il re avrebbe premiato il fantino vittorioso con una somma ancor pi\u00f9 alta di quella promessa dall'Oca. In breve i fantini rompono gli accordi e, stimolati dalla grossa cifra \"sparata\" dal mangino di San Marco, si danno battaglia nel Palio. La lotta diviene serrata tra tutti i protagonisti: il favorito Istrice \u00e8 di rincorsa, ma al calar dei canapi \"Picino\" \u00e8 lesto a prendere il comando, mentre la contrada di Camollia rimane ingabbiata nelle retrovie. Quando \"Popo\" si stacca dal gruppo, ormai il Leocorno \u00e8 imprendibile e \"Picino\" vince il secondo Palio della sua carriera. Ma la gioia del trionfo \u00e8 spezzata dall'apprendere che la notizia messa in giro dal mangino chiocciolino \u00e8 del tutto falsa: \"Picino\" cos\u00ec incassa solo il premio del Leocorno: una somma irrisoria, pi\u00f9 bassa anche di quella promessa dall'Oca.\nLe vittorie con l'Oca.\nDue anni dopo \"Picino\" corre proprio per l'Oca. Il Palio \u00e8 quello del 2 luglio e la contrada di Fontebranda cerca un immediato riscatto dopo la vittoria dell'eterna rivale della Torre nel palio dell'Assunta dell'anno precedente. La cavalla toccata in sorte all'Oca, la baia di Ulisse Betti, \u00e8 un soggetto esordiente e sulla carta pare non reggere il confronto con i due favoriti: lo stornino toccato in sorte alla Pantera e la veloce Ida assegnata alla Tartuca. Le due favorite restano per\u00f2 attardate alla mossa e a San Martino prendono la testa, pressoch\u00e9 appaiate, Aquila ed appunto l'Oca. \"Picino\" riesce a portarsi al comando al secondo passaggio alla mossa, incrementando il proprio vantaggio e guadagnando la sua terza vittoria.\nLa vittoria salda il legame di \"Picino\" con l'Oca, che diviene a breve la sua storica contrada insieme al Montone. Il 3 luglio 1908, di nuovo col giubbetto di Fontebranda, \"Picino\" \u00e8 chiamato a montare l'ottima Stella. Ancora una volta per\u00f2 i favori del pronostico sono per un'altra contrada: l'Onda, che si affida ad Alduino Emidi detto \"Zaraballe\" per la monta di Gobba, una delle pi\u00f9 forti cavalle del primo novecento. \"Picino\" ha per\u00f2 consapevolezza della qualit\u00e0 del proprio barbero e, sfruttando un'ottima mossa, a San Martino prende gi\u00e0 il comando. La potenza di Stella fa volare \"Picino\", il quale al secondo giro subisce un tentativo di ostacolo alquanto singolare (ma non raro nei Palii d'epoca): il Bruco doppiato si para davanti all'Oca nel tentativo di frenarne la corsa ed impedirne la vittoria. La scelta del fantino brucaiolo \"Popo\" si lega probabilmente al secolare astio tra Oca e Bruco, alimentato anche dalla solida alleanza di quest'ultima con la Torre, storica nemica della contrada di Fontebranda. \"Picino\" riesce comunque ad evitare l'impatto e con grande maestria trionfa per la quarta volta. Meno felice l'esito per \"Popo\", che per la grave scorrettezza viene squalificato a vita.\nI successi con Drago, Montone e Istrice.\nLe grandi doti del fantino laziale sono ormai chiare ai senesi, e \"Picino\" incanta la Piazza con altre due vittorie negli anni seguenti. Il 16 agosto 1909, in quello che sar\u00e0 ricordato come uno dei Palii pi\u00f9 combattuti di sempre, \"Picino\" monta la cavalla Calabresella per il Drago. Ancora una volta Meloni sfrutta ottimamente la mossa, portandosi in testa tallonato dal Nicchio. Il fantino nicchiaiolo \"Zaraballe\" e \"Picino\" danno avvio subito ad un duello a nerbate, di cui approfitta la favorita Pantera per rimettersi in corsa. Il terzetto di testa perde a breve il Nicchio, il cui barbero \u00e8 sfinito, lasciando via libera a Drago e Pantera. L'indomito fantino di Stalloreggi \"Nappa\", cerca di farsi strada, ma \"Picino\" gioca nuovamente di nerbo e tiene lontano il rivale, vincendo cos\u00ec il suo quinto Palio per il Drago.\nA luglio dell'anno seguente \"Picino\" torna a vestire il giubbetto del Montone. La contrada dei Servi gli affida la monta del sauro con stella in fronte di Lorenzo Franci, soggetto esordiente ma velocissimo, come dimostra nella \"carriera\". A San Martino il Montone prende la testa, seguito dal Nicchio. Le due contrade (oggi avversarie, ma all'epoca alleate) cercano di ostacolarsi a suon di nerbate, ma \"Picino\" ha la meglio sul fantino nicchiaiolo Domenico Leoni detto \"Moro\", che al terzo giro molla definitivamente, lasciando via libera a \"Picino\" per la sua sesta vittoria.\nDopo due anni sfortunati, \"Picino\" torna al successo il 2 luglio 1913 per l'Istrice. Chiamato a montare la cavalla Strega, \"Picino\" riesce a scattare primo alla mossa, guadagnando in breve un discreto distacco dalle inseguitrici. Ma all'ultimo giro la Giraffa d\u00e0 vita ad uno strepitoso recupero: il fantino Arturo Bocci detto \"Rancani\" raggiunge \"Picino\", che per\u00f2 fa di nuovo affidamento sulla sua maestria col nerbo, tenendo dietro l'avversario e regalando il Drappellone all'Istrice.\nLa consacrazione dopo la guerra.\nLa settima vittoria pone ormai \"Picino\" nel lotto dei grandi. Per il fantino laziale per\u00f2 si apre un lungo periodo senza successi, complice senz'altro la Prima guerra mondiale che impedisce lo svolgimento del Palio per quattro anni. Quando nel 1919 torna la terra in Piazza, \"Picino\" non riesce pi\u00f9 a vincere e in molti sono pronti a scommettere che la sua stella si sia offuscata. In realt\u00e0 Meloni sta per entrare nel periodo migliore della sua carriera, che lo condurr\u00e0 a vincere altri sei Palii in nove anni.\nIl 16 agosto 1921 \"Picino\" torna dopo sette anni a vestire il giubbetto dell'Oca. Il barbero da montare \u00e8 Crognolo e \"Picino\" dimostra subito un grande affiatamento. Il binomio ocaiolo prende la testa gi\u00e0 al primo San Martino e non molla pi\u00f9 il comando. Per \"Picino\" \u00e8 l'ottavo sigillo, il terzo con l'Oca.\nTre anni dopo, il 16 agosto 1924, \"Picino\" corre per la Chiocciola. La Contrada di San Marco ha ricevuto in sorte la forte Giacca, che in effetti sar\u00e0 la grande protagonista della \"carriera\". \"Picino\" riesce a prendere subito la testa, tallonato da Torre e Civetta, che per\u00f2 a breve perde il contatto con le battistrada. \"Picino\" e \"Randellone\" si scambiano pesanti nerbate, ma stavolta \u00e8 il fantino laziale ad avere la peggio: al primo Casato urta su un colonnino, cadendo sul tufo e lasciando Giacca scossa. Questa per\u00f2 non molla il comando, nonostante \"Randellone\" tenti in tutti i modi il sorpasso. Cos\u00ec, per la prima volta nel XX secolo, un cavallo scosso vince una \"carriera\"; per Picino \u00e8 la nona vittoria. Peraltro le cronache del tempo asseriscono l'intenzionalit\u00e0 di \"Picino\" nel gettarsi da cavallo, per lasciare cos\u00ec Giacca pi\u00f9 leggera e quindi pi\u00f9 veloce verso la vittoria.\nIl successivo Palio di Provenzano (2 luglio 1925) vede \"Picino\" tornare di nuovo nel Montone. Meloni monta Lola, ma stavolta parte male e resta ingabbiato nelle retrovie. Ne approfitta la Lupa che prende decisa il comando, ma anche il Montone si rif\u00e0 sotto: una caduta generale al primo San Martino lascia infatti \"Picino \"l'unico ad inseguire la battistrada. In poche falcate il Montone raggiunge la Lupa e la passa gi\u00e0 al primo Casato. La velocit\u00e0 di Lola viene pienamente sfruttata da \"Picino\", che ottiene il suo decimo trionfo.\nIl terzo successo coi colori dei Servi rinforza il legame tra il Montone e \"Picino\", comunque sempre fedele anche all'Oca. In effetti negli anni a seguire Meloni corre praticamente solo con le due contrade. Al Montone regala un nuovo successo il 2 luglio 1927. L'abilit\u00e0 alla mossa di \"Picino\" permette al Montone di scattare primo, anche se all'inizio del secondo giro viene superato dalla Pantera. Il fantino di Stalloreggi, Garibaldo Fattori detto \"Garibaldi\", si lancia alla ricerca del successo ma \"Picino\", che monta la cavalla Tonta, non perde terreno. All'ultimo Casato, \"Garibaldi \"commette un'ingenuit\u00e0 allargando eccessivamente e \"Picino\" si infila all'interno, beffando il rivale.\nDopo un anno esatto \"Picino \"torna in Piazza col giubbetto dell'Oca, favoritissima con la cavalla Lina. In effetti la \"carriera \"non ha storia e \"Picino\", partito in testa, guida l'intera \"carriera \"trionfando per la quarta volta anche per la contrada di Fontebranda, la dodicesima in totale. Per aver forzato la mossa subisce per\u00f2 una squalifica di quattro Palii.\nIl finale di carriera.\n\"Picino\" torna in Piazza per il Palio di Provenzano del 3 luglio 1930. Inizialmente veste il giubbetto dell'Oca, ma gli eventi lo condurrano a correre per l'Onda. Le due favorite sono infatti proprio la contrada di Malborghetto (con Lina) e la Torre (con il velocissimo Burattino), all'epoca alleate: la seconda, in quegli anni \"nonna\" del Palio, conta sulla prima per \"scuffiarsi\". L'Oca ovviamente intende scongiurare il ritorno alla vittoria della Torre e persuade l'Onda, per quanto vittoriosa appena due anni prima, a tirare a vincere.\nPer assicurarsi della vittoria ondaiola, l'Oca presta proprio \"Picino\" alla contrada di Malborghetto, da cui giunge in cambio Romolo Maggi detto \"Sgonfio\". Quando alla prova generale sbuca dall'entrone \"Picino\" con il giubbetto biancoceleste dell'Onda, i torraioli si sentono traditi dall'alleata. I due popoli in breve si danno battaglia in una rissa furibonda, che conduce all'immediata rottura dell'alleanza e al ritorno a quella rivalit\u00e0 che aveva a lungo diviso le due contrade. \"Picino\", per nulla turbato dagli eventi, vince agevolmente per l'Onda, conquistando il suo tredicesimo e ultimo successo, alla non pi\u00f9 verde et\u00e0 di cinquant'anni. La sua carriera \u00e8 ormai giunta al termine. Corre altri tre Palii, poi abbandona definitivamente.\nDell'ultima corsa, disputata il 2 luglio 1933, si racconta un curioso aneddoto. \"Picino\" corre per la Lupa su Wally e parte di rincorsa, in una \"carriera\" che vede come grande favorita la Tartuca (che quell'anno centrer\u00e0 il cappotto) con \"Ganascia\" sul fortissimo Folco. Dopo pochi metri la Tartuca si porta in testa, ma \"Picino\" riesce in breve ad affiancarsi a \"Ganascia\". Tra il vecchio e il giovane campione prende avvio un furioso duello a nerbate dal quale, per la notevole mole fisica e anche per la giovane et\u00e0, esce vittorioso il fantino tartuchino, mentre \"Picino \"cade a terra sfinito e dolorante. A fine carriera Picino si avvicina a \"Ganascia\" e gli chiede \u00abMa perch\u00e9 mi hai nerbato in quel modo? Sono solo un povero vecchio...\u00bb; \u00abPerch\u00e9 sei una volpe!\u00bb risponde \"Ganascia\", ben conscio del \"pericolo\" che \"Picino\" poteva ancora costituire. Le nerbate tuttavia avranno un seguito. Il figlio di \"Picino\", Corrado Meloni detto \"Meloncino\" (che ha gi\u00e0 esordito l'anno prima con l'Onda) non la perdoner\u00e0 a \"Ganascia\" e tra i due fantini si instaurer\u00e0, pare anche per motivi sentimentali, un'accesa rivalit\u00e0 che durer\u00e0 per anni.\nPresenze al Palio di Siena.\nCon tredici vittorie su ben cinquantadue Palii disputati, \"Picino\" \u00e8 di diritto uno dei pi\u00f9 grandi fantini di sempre della corsa senese. Per numero di vittorie \u00e8 il secondo fantino pi\u00f9 vittorioso del Novecento, e il suo record ha resistito fino al 3 luglio 1992, quando venne superato da \"Aceto\" che con l'Aquila si aggiudic\u00f2 il suo quattordicesimo trionfo.\nNelle sue tredici vittorie, \"Picino\" ha regalato la gioia del successo ben quattro volte ad Oca e Valdimontone ed una volta a Leocorno, Drago, Istrice, Chiocciola e Onda. Ha corso almeno una volta per tutte le contrade, eccezion fatta per Pantera e Bruco.\nDi seguito l'elenco delle \"carriere\" disputate da Picino al Palio di Siena.\n\"Le vittorie sono evidenziate ed indicate in neretto.\""}
{"id": "2683722", "revid": "88740", "url": "https://it.wikipedia.org/wiki?curid=2683722", "title": "Sette (disambigua)", "text": ""}
{"id": "2683723", "revid": "110157", "url": "https://it.wikipedia.org/wiki?curid=2683723", "title": "Major League Soccer 1997", "text": "La Major League Soccer 1997 \u00e8 stata la seconda edizione del campionato di calcio statunitense.\nIl regolamento prevedeva che in caso di pareggio al termine dei novanta minuti regolamentari la partita venisse decisa agli shootout."}
{"id": "2683726", "revid": "1543377", "url": "https://it.wikipedia.org/wiki?curid=2683726", "title": "Carlos Wilfredo Vilches", "text": "Soprannominato \"\"El Verdugo\" o \"El Loco\"\", ha un record di 54-9-2, con 32 successi prima del limite.\nCarriera.\nVilches ha debuttato come professionista il 13 settembre 1996. Nell'occasione ha affrontato e sconfitto Fabian Martinez per KO al 3\u00ba round."}
{"id": "2683727", "revid": "713714", "url": "https://it.wikipedia.org/wiki?curid=2683727", "title": "Cracking Art", "text": "La Cracking Art \u00e8 un movimento artistico conosciuto per la creazione di installazioni urbane caratterizzate da animali giganti in plastica colorata riciclata.\nStoria.\nIl movimento della Cracking Art viene fondato da Omar Ronda, Alex Angi, Renzo Nucara, Carlo Rizzetti, Marco Veronese, Vittorio Valente e da Kicco. Omar Ronda, lascia il gruppo nel 2008 per proseguire un percorso individuale. Nel 2001, per un solo anno, entra a far parte del gruppo Alessandro Pianca. Nel 2003 si unisce il belga William Sweetlove.\nI membri, ad oggi, di Cracking Art sono Alex Angi, Kicco, Renzo Nucara, William Sweetlove e Marco Veronese, espongono in Italia e all'estero opere e installazioni, costituite principalmente da riproduzioni di animali in plastica riciclabile inserite in luoghi di passaggio come strade, piazze, citt\u00e0 e con varie mostre in musei e rassegne d'arte contemporanea.\nLe prime manifestazioni che richiamano le \"esperienze della land art\", mettendo in relazione natura e umanit\u00e0, \"gli elementi dello sviluppo spontaneo e le forzature della progettazione tecnologica\". In seguito il gruppo si rivolge alla pop art e al graffitismo: \"da questi due movimenti gli artisti ereditano l'affollamento e la ridondanza dei segni, il gusto per l'esagerazione, la voglia di stupire, il legame strettissimo con le vicende della societ\u00e0\", cui aggiungono l'attenzione alla natura, agli animali ed all'ambiente.\nAnche se \"l'impegno ecologista propriamente detto sarebbe emerso proprio dall'unione delle forze, dall'incontro e dallo scambio\", gi\u00e0 prima di formare il gruppo gli artisti sono impegnati a \"giocare sull'incerto connubio di naturale e artificiale, cio\u00e8 di vero e falso, di ricostruzione sintetica della natura, di alterazione e metamorfosi, dalle connotazioni sia estetiche sia tecnologiche\".\nAncora prima di ideare il manifesto, quindi, gli artisti della Cracking Art intuiscono l'importanza dell'impegno sociale attraverso l'arte e lo traducono fin dal 1992 con la creazione dei \"granchi d'oro di Paraxo, che si arrampicavano sulle rovine del castello di Andora\", anticipando \"i maiali di Delvoye e della Trockel, lo squalo di Hirst, i cani di Cattelan\". \"Ai granchi seguono i pesci, installati in forma di un gigantesco S.O.S. alla galleria Sperone, poi i delfini e i gabbiani a Firenze, poi ancora i delfini a Milano e Bologna\", costituiti di una \"plastica che non nasconde la sua rabbia per quanto succede nel mondo\". Infatti \"per la Cracking Art la ricerca artistica \u00e8 anche e soprattutto una presa di coscienza della situazione ambientale del pianeta\", portata avanti attraverso un linguaggio immediatamente comprensibile da tutti.\nDall'inizio degli anni Novanta, \"scattano le azioni Cracking Art propriamente dette, troppe per essere ricordate tutte, anche brevemente. Interventi e performance si susseguono a ritmo sempre pi\u00f9 serrato, toccando temi di attualit\u00e0 scottante e d'interesse generale, dall'ingegneria genetica alla clonazione, il riciclaggio dei rifiuti, la devastazione nucleare, la proliferazione dell'imprevisto\". Ad esempio \"SOS World\" nel 2001 comporta \"l'invasione della XLIX Biennale di Venezia da parte di migliaia di tartarughe dorate\". La tartaruga \u00e8 \"garante di longevit\u00e0 e saggezza, ma spesso vittima innocente falcidiata dalle eliche dei motoscafi, perseguitata per il suo carapace apprezzato da signore eleganti e disturbata da turisti curiosi nel suo delicato ciclo riproduttivo\".\nLe millecinquecento tartarughe esposte alla quarantanovesima Biennale di Venezia del 2001, destinate \"a diventare il \"Leitmotiv\" della prima Biennale del nuovo millennio\", sono \"sculture iperrealiste e pop al medesimo tempo, riunite in un'unica grande installazione composta da centinaia di gruppi d'individui pi\u00f9 o meno numerosi\" attraverso cui gli artisti \"riportano i discorsi sulla forma, sul senso e sui destini della creazione\" nell'ambito del problema ambientale. Come gi\u00e0 Joseph Beuys intendono \"accogliere nel mondo della quotidianit\u00e0 le idee dell'arte\".\nPoich\u00e9 \"la Cracking (...) non tollera cornici, (...) si installa spesso fra piazze e autostrade\", fra i suoi antecedenti si pu\u00f2 indicare il Dada, i cui esponenti sono stati \"sostenitori di un linguaggio altamente caustico, corrosivo e totalizzante\" e da cui la Cracking Art deriva \"l'attitudine antidogmatica e desacralizzante\". Del resto proprio in un contesto vicino al dadaismo si manifesta un \"serio esempio di coscienza ecologista\": la rivista \"Tropiques\" fondata negli anni trenta dalla martinicana Suzanne C\u00e9saire, insieme al gruppo \"di \"Dyn\", periodico surrealista diretto da Wolfgang Paalen e stampato in Messico durante la guerra\".\nAncora fra gli antecedenti la Cracking Art ha in comune con Pinot Gallizio \"l'irregolarit\u00e0, il bisogno di sperimentazione\", l'utilizzo di materiali eterogenei, \"l'insofferenza nei confronti del disimpegno individualista dell'arte e degli artisti, nei confronti dei rituali del sistema e le modalit\u00e0 di creazione del valore\". Inoltre come Fluxus e \"la sua sistematica prassi di sovversione provocatoria\" pone \"una domanda, spesso difficile, sui rituali, le abitudini, i tab\u00f9, la violenza sociale sistematica e organizzata\".\n\"A parte il precedente dei cavalli veri portati da Kounellis all'Attico nel '67, che (...) anticipa un'azione di Ronda e compagni\", \"affinit\u00e0 elettive pi\u00f9 significative si rintracciano in (...) Piero Gilardi (...) e Aldo Mondino\", con cui hanno in comune \"la passione per il colore, i materiali eterodossi, le armi improprie\".\nFra gli antecedenti \"fondamentale\", infine, il Nouveau R\u00e9alisme, i cui artisti sono fra i primi a porsi \"il problema del riciclaggio negli anni sessanta, rivolgendo lo sguardo ai rifiuti, agli scarti industriali ed elaborando grazie a essi una nuova idea di scultura\": la Cracking Art \"cavalca questa sensibilit\u00e0 e versatilit\u00e0 lungamente rinnovate colmandole di un contenuto fondamentale come l'emergenza ecologica\" e la selezione di specie animali in via di estinzione \"per progettare azioni dal fortissimo impatto\", che costituiscono \"scelte simboliche\".\nOrigini del nome.\nIl termine \"Cracking\" deriva dal verbo inglese \"to crack\", traducibile con \"schioccare\", \"spaccarsi\", \"cedere\".\nLa scelta di questo nome indica sia le intenzioni di proporsi come innovazione e rottura all'interno della storia dell'arte, sia il divario di fondo tra la materia naturale e quella artificiale, tra il materiale organico e quello sintetico. Quest'ultima contrapposizione in particolare si riflette nella scelta dei materiali (plastica riciclata) e quindi nell'impegno sociale e ambientale del movimento.\n\"Il cracking catalitico \u00e8 il processo tecnologico che trasforma la sostanza organica in sintetica. Una rottura, un'alterazione permanente nell'ordine strutturale della materia\". Gli artisti del gruppo \"focalizzano l'attenzione sull'elemento chiave che determina l'articolazione del potere su questo pianeta - il petrolio\" e lo considerano dal proprio peculiare punto di vista: \"n\u00e9 buono n\u00e9 cattivo\", \"deposito della memoria di tutta la sostanza organica del pianeta\", pertanto \"il residuo limitato e non rinnovabile di ci\u00f2 che \u00e8 stato vivo. La plastica, dedotta dal petrolio attraverso il processo di cracking, [ne] conserva in forma sintetica (tecnologicamente congelata) tutte le caratteristiche\". Nemmeno la plastica dunque \u00e8 cattiva: \"cattivo o buono pu\u00f2 essere solo l'uso che se ne fa\".\nNella concezione del gruppo la plastica, provenendo dal petrolio, \"proviene in realt\u00e0 dalla natura stessa\": il \"cracking smonta la catena chimica che compone il petrolio, l'arte rimonta la memoria contenuta\" attraverso un \"percorso opposto a quello del cracking\".\nIl Manifesto.\nLa Cracking Art si propone di modificare le regole dell'arte, con un continuo riferimento alla contemporaneit\u00e0, non solo artistica ma anche storica e culturale. Nodo importante \u00e8 la natura, da difendere e salvare anche attraverso l'uso del linguaggio artistico.\n\"Manifesto del terzo millennio - Biella, Italia, 1\u00ba gennaio 2001 -\nFirmano questo manifesto: Omar Ronda, Renzo Nucara, Marco Veronese, Alex Angi, Carlo Rizzetti, Kicco, Alessandro Pianca\".\nAttivit\u00e0 del gruppo.\n\"La dimensione corale del gruppo non limita l'espressione individuale\" e ciascuno degli artisti interpreta in maniera autonoma le problematiche contemporanee. Ad esempio Kicco crea \"cornici intarsiate, dorate e rivestite di silicone\", Renzo Nucara realizza \"reperti organici artificiali\" attraverso la rielaborazione di granulati plastici; Marco Veronese \"propone fossili sintetici\" colorati; il francese Alex Angi \"\u00e8 un artista dell'immondizia\"; il belga Carlo Rizzetti produce composizioni di fiori di plastica, \"prototipi sperimentali di una realt\u00e0 simulata\".\nTuttavia le creazioni nate in seno alla Cracking Art sono frutto di una particolare \"modalit\u00e0 di lavoro di gruppo\" che prevede lunghi scambi di opioni fra gli artisti, prima per la determinazione del soggetto, e successivamente per la realizzazione del prototipo.\nUtilizzando una \"modalit\u00e0 produttiva che volutamente mette in gioco il processo industriale\" con la precisa intenzione di \"modificare la percezione e le regole del fare Arte\", il gruppo si serve di stampi industriali generalmente destinati alla produzione di \"vari generi d\u2019uso, come le automobili\".\nAttraverso la \"duttilit\u00e0, malleabilit\u00e0 e cromaticit\u00e0\" della materia plastica nascono animali dotati di significati resi attraverso parole chiave prestabilite, come ad esempio la \"rigenerazione, casa, comunicazione istantanea\" per la chiocciola, o la \"collaborazione, osservazione, adattamento\" per il suricato.\n\"L'Arte Rigenera l'Arte\".\nDal 2012 \u00e8 attivo il progetto \"L\u2019Arte che Rigenera l\u2019Arte\", con il quale il gruppo Cracking, spostando \"la dicotomia naturale/artificiale su contemporaneo/antico\" e considerando \"dovere di un artista contemporaneo contribuire al mantenimento dell\u2019arte e della sua memoria\", realizza piccole sculture o per una raccolta fondi destinata al \"restauro di monumenti e opere d\u2019arte o a sostegno di progetti sociali e culturali meritevoli\". Hanno beneficiato del progetto, fra gli altri, il restauro della Guglia Maggiore del Duomo di Milano e quello del Portico di San Luca a Bologna.\nCon il tempo arte e sostenibilit\u00e0 incontrano anche il mondo della moda per l'utilizzo consapevole della plastica.\nPrima ancora di ideare il progetto \"L\u2019Arte Rigenera l\u2019Arte\", il gruppo Cracking ha svolto operazioni umanitarie \"riciclando 17mila bottiglie di acqua minerale consumate dai milanesi nel 1995\" e devolvendone il ricavato all'Associazione Sclerosi multipla.\nAlcune opere.\nIl gruppo ha eseguito oltre 400 installazioni e partecipato a molteplici esposizioni in Italia e in Europa, fra le quali:"}
{"id": "2683728", "revid": "287204", "url": "https://it.wikipedia.org/wiki?curid=2683728", "title": "Bithur", "text": " \nBithur (all'anglosassone Bithoor) \u00e8 una suddivisione dell'India, classificata come \"nagar panchayat\", di 9.647 abitanti, situata nel distretto di Kanpur Nagar, nello stato federato dell'Uttar Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 26\u00b0 37' 60 N e 80\u00b0 16' 60 E e ha un'altitudine di 114 .\nSociet\u00e0.\nEvoluzione demografica.\nAl censimento del 2001 la popolazione di Bithur assommava a 9.647 persone, delle quali 5.274 maschi e 4.373 femmine. I bambini di et\u00e0 inferiore o uguale ai sei anni assommavano a 1.294, dei quali 683 maschi e 611 femmine. Infine, coloro che erano in grado di saper almeno leggere e scrivere erano 6.006, dei quali 3.694 maschi e 2.312 femmine."}
{"id": "2683732", "revid": "22475", "url": "https://it.wikipedia.org/wiki?curid=2683732", "title": "Lexicon Iconographicum Mythologiae Classicae", "text": "Il Lexicon Iconographicum Mythologiae Classicae (abbreviato in LIMC), \u00e8 un'enciclopedia che raccoglie e analizza i documenti iconografici prodotti dalla civilt\u00e0 greca, romana ed etrusca, ordinandoli in base al criterio alfabetico convenzionalmente adottato nelle opere enciclopediche.\nL'opera comprende 18 volumi, di cui 16 tomi dedicati alla storia e all'illustrazione dei reperti, e due indici. \nLa casa editrice che si fa carico di questa impresa \u00e8 la \"Artemis Verlag Z\u00fcrich und M\u00fcnchen\".\nIl progetto.\nIl LIMC \u00e8 un progetto internazionale a cui collaborano 40 paesi e si pone come obiettivo di chiarire lo stato della conoscenza dell'iconografia per ci\u00f2 che concerne la mitologia greca, romana, etrusca e di altre tradizioni periferiche nel periodo compreso tra l'et\u00e0 micenea e l'inizio del Cristianesimo.\nEsso si collega a una necessit\u00e0 reale della ricerca, perch\u00e9 attualmente non esistono opere che si occupano di iconografia relativa alla mitologia classica, in grado di fornire una documentazione illustrativa dettagliata e a compiere un'analisi sviluppata secondo i metodi della scienza moderna. Il \"Lexikon der griechischen und r\u00f6mischen Mythologie\" di Wilhelm H. Roscher, composto tra la fine dell'ottocento e l'inizio del novecento, resta uno strumento indispensabile per quel che riguarda le parti testuali ma risulta del tutto obsoleto per la parte iconografica.\nUn progetto di questa ampiezza implica, alla sua base, la raccolta di una quantit\u00e0 considerevole di documentazione condivisa tra tutti gli addetti alla ricerca dei paesi partecipanti, secondo uno spirito di collaborazione. Questi ricercatori sono in molti casi anche gli autori degli articoli prodotti nell'ambito del lavoro di \"\u00e9quipe\" creato dal LIMC.\nUn'attenzione particolare \u00e8 riservata alla sorte delle immagini greche e romane nei paesi ellenizzati e romanizzati e alle divinit\u00e0 e agli eroi dei paesi vicini a queste culture.\nLa pubblicazione dei volumi iniziata nel 1981 ha avuto termine nel 1999.\nPrincipali referenti.\nLa pubblicazione \u00e8 sotto la responsabilit\u00e0 della Fondazione \"Lexicon Iconographicum Mythologiae Classicae\" con sede a Ginevra, il cui presidente \u00e8 Olivier Reverdin.\nLa segreteria generale fa capo a Lilly Kahil.\nIl comitato di redazione \u00e8 composto da John Boardman, Philippe Bruneau, Fulvio Canciani, Lilly Kahil, Nikolaos Kontoleon, Erika Simon, Nikolaos Yalouris.\nI membri della redazione sono Hans Christoph Ackermann e Jean-Robert Gisler.\nLa sede gestionale \u00e8 in Pfluggasse 5, CH-4051, Basilea (Basel, Basle)."}
{"id": "2683734", "revid": "628767", "url": "https://it.wikipedia.org/wiki?curid=2683734", "title": "Bivacco Gianni Comino", "text": "Il bivacco Gianni Comino \u00e8 un bivacco situato in val Ferret a 2.430\u00a0m s.l.m. sulla spalla di uno sperone a sud est del mont Rouge de Greuvetta.\nIl bivacco \u00e8 stato costruito nel 1982 in ricordo dell'alpinista Gianni Comino.\nCaratteristiche ed informazioni.\nIl bivacco non dispone di acqua corrente ed elettricit\u00e0.\nAccessi.\nL'accesso avviene in circa 2 ore e 30 minuti partendo dalle baite della localit\u00e0 Arp Nouva, a 1.769\u00a0m, in Val Ferret."}
{"id": "2683735", "revid": "339392", "url": "https://it.wikipedia.org/wiki?curid=2683735", "title": "Christelle Ferrier Bruneau", "text": ""}
{"id": "2683736", "revid": "287204", "url": "https://it.wikipedia.org/wiki?curid=2683736", "title": "Shang\u00f3", "text": "Shang\u00f3 \u00e8 un album dei Santana, pubblicato nel 1982 e raggiunse la terza posizione in Norvegia e la nona in Austria.\nDa esso fu tratto il singolo \"Hold On\", che raggiunse la 15\u00aa posizione nelle chart statunitensi."}
{"id": "2683743", "revid": "179777", "url": "https://it.wikipedia.org/wiki?curid=2683743", "title": "Principatus", "text": ""}
{"id": "2683748", "revid": "275619", "url": "https://it.wikipedia.org/wiki?curid=2683748", "title": "Eremita delle Sei Vie", "text": ""}
{"id": "2683753", "revid": "228587", "url": "https://it.wikipedia.org/wiki?curid=2683753", "title": "C.U.P.", "text": ""}
{"id": "2683759", "revid": "256896", "url": "https://it.wikipedia.org/wiki?curid=2683759", "title": "ONMI", "text": ""}
{"id": "2683773", "revid": "287204", "url": "https://it.wikipedia.org/wiki?curid=2683773", "title": "Bojan Bakic", "text": ""}
{"id": "2683776", "revid": "438678", "url": "https://it.wikipedia.org/wiki?curid=2683776", "title": "Ordinamento topologico", "text": "In teoria dei grafi un ordinamento topologico (in inglese \"topological sort\") \u00e8 un ordinamento lineare di tutti i vertici di un grafo diretto. I nodi di un grafo si definiscono ordinati topologicamente se i nodi sono disposti in modo tale che ogni nodo viene prima di tutti i nodi collegati ai suoi archi uscenti.\nL'ordinamento topologico non \u00e8 un ordinamento totale, poich\u00e9 la soluzione pu\u00f2 non essere unica. Nel caso peggiore infatti si possono avere formula_1 ordinamenti topologici diversi che corrispondono a tutte le possibili permutazioni degli formula_2 nodi. \n\u00c8 possibile ordinare topologicamente un grafo se e solo se non contiene cicli (cio\u00e8 solo se \u00e8 un grafo aciclico diretto), e sono noti algoritmi per determinare un ordinamento topologico in tempo lineare.\nEsempi.\nL'applicazione canonica dell'ordinamento topologico risiede nel problema di pianificare l'esecuzione di una sequenza di attivit\u00e0 in base alle loro dipendenze. Le attivit\u00e0 sono rappresentate dai nodi di un grafo: vi \u00e8 un arco tra formula_3 e formula_4 se l'attivit\u00e0 formula_3 deve essere completata prima che possa iniziare l'esecuzione dell'attivit\u00e0 formula_4. Un ordinamento topologico del grafo cos\u00ec ottenuto fornisce un ordine in cui eseguire le attivit\u00e0.\nAlgoritmi.\nUno degli algoritmi classici per ordinare topologicamente un grafo \u00e8 basato sul concetto di visita in profondit\u00e0 (\"ricerca depth-first\"). L'algoritmo di ordinamento topologico effettua una visita in profondit\u00e0 del grafo (a partire da ognuno dei nodi senza archi entranti) e, terminata la visita di ogni vertice, lo inserisce in testa ad una lista concatenata L. Al termine dell'esecuzione, questa lista conterr\u00e0 i nodi ordinati. In pseudocodice:\n L \u2190 Lista vuota (conterr\u00e0 i nodi ordinati)\n S \u2190 Insieme di tutti i nodi senza archi entranti\n for each nodo n in S do\n visit(n) \n return L\ndove la procedura \"visit\" \u00e8 definita come\n function visit(nodo n)\n if n non \u00e8 ancora stato visitato then\n marca n come visitato\n for each nodo m con un arco da n a m do\n visit(m)\n aggiungi n a L\nSi noti che l'algoritmo di cui \u00e8 fornito lo pseudocodice non \u00e8 in grado di determinare il caso (di errore) in cui nel grafo sono presenti cicli, ma pu\u00f2 farlo con semplici modifiche.\nL'algoritmo \"harvtxt\", descritto da Kahn (1962), sceglie i vertici rispettando l'ordinamento topologico. Inizialmente, costruisce un insieme di vertici che non hanno archi entranti (grado entrante=0); dato che il grafo \u00e8 aciclico esiste almeno uno di questi nodi. Poi:\n L \u2190 lista vuota che conterr\u00e0 gli elementi ordinati\n S \u2190 insieme di nodi senza archi entranti\n while S non \u00e8 vuoto do\n rimuovi un vertice u da S\n inserisci u in L\n for each vertice v con un arco \"e\" da u a v do\n rimuovi arco e dal grafo\n if v non ha altri archi entranti then\n inserisci v in S\n if il grafo ha ancora archi then\n ritorna un errore (il grafo ha almeno un ciclo)\n else \n ritorna L (l'ordinamento topologico)\nSe il grafo \u00e8 un DAG, la soluzione \u00e8 contenuta nella lista L (non necessariamente unica). Altrimenti, il grafo ha almeno un ciclo ed \u00e8 impossibile ottenere un ordinamento topologico.\nL'insieme S pu\u00f2 essere un set, una coda o una pila dato che non importa in quale ordine vengono estratti i vertici. Differenti soluzioni sono dovute all'ordine in cui i nodi vengono estratti da S.\nComplessit\u00e0.\nPer un grafo \"G(V,E)\" dove \"V\" \u00e8 l'insieme dei nodi e \"E\" l'insieme degli archi, entrambi gli algoritmi presentano una complessit\u00e0 lineare \"O(|V|+|E|)\", mentre l'inserimento di ciascuno dei \"|V|\" vertici in testa alla lista concatenata richiede tempo costante. Complessivamente, quindi, gli algoritmi impiegano tempo \"O(|V|+|E|)\"."}
{"id": "2683783", "revid": "216401", "url": "https://it.wikipedia.org/wiki?curid=2683783", "title": "Jan Kirsipuu", "text": ""}
{"id": "2683788", "revid": "1718925", "url": "https://it.wikipedia.org/wiki?curid=2683788", "title": "Isodapane", "text": "Isodapane \u00e8 un termine impiegato nella geografia industriale ed economica, che identifica i luoghi di punti di una mappa che presentano uno stesso costo di trasporto.\nIl termine venne coniato da Alfred Weber.\nIl termine viene utilizzato nelle procedure che vengono sviluppate per identificare la localizzazione ottimale delle industrie. \nCos\u00ec come in meteorologia il termine isoterma indica una delle linee sulle carte del tempo che uniscono i punti della terra e del mare che hanno la stessa temperatura, in geografia le isodapane sono le curve che collegano i luoghi ad uno stesso costo di trasporto. \nLe isodapane critiche sono quei punti di una mappa in cui l'aumento del costo di trasporto \u00e8 compensato dal risparmio sul costo di lavoro."}
{"id": "2683789", "revid": "3115", "url": "https://it.wikipedia.org/wiki?curid=2683789", "title": "Taurean Green", "text": "\u00c8 il figlio di Sidney Green.\nCarriera.\nNel 2012-13 gioca con la Sigma Barcellona. Nella stagione successiva passa al Limoges Cercle Saint-Pierre. Ha segnato 21 punti in 33 minuti nell'All Star Game del campionato francese del 2014."}
{"id": "2683790", "revid": "1926065", "url": "https://it.wikipedia.org/wiki?curid=2683790", "title": "Prijedor", "text": "Prijedor (in Cirillico serbo \u041f\u0440\u0438\u0458\u0435\u0434\u043e\u0440, pronunciato [pri\u02d0\u02c8j\u025b\u02d0dor]) \u00e8 una citt\u00e0 nel nord della Repubblica parlamentare federale di Bosnia ed Erzegovina. \n\u00c8 divenuta la terza municipalit\u00e0 per numero di abitanti in seguito alle guerre jugoslave dei primi anni novanta che hanno portato a una diminuzione della popolazione. \nPrijedor \u00e8 situata vicino ai fiumi Sana e Gomjenica, ai piedi del monte Kozara, a 44\u00b058'39'N e 16\u00b042'29'E e ad un'altitudine di 133 metri s.l.m. L'estensione dell'intero territorio comunale \u00e8 di 883km\u00b2. \nStoria.\nPeriodo antico.\nLa citt\u00e0 di Prijedor \u00e8 una fra le pi\u00f9 giovani della Bosnia Erzegovina; nata nel XVII secolo sulle rive del fiume Sana, al confine tra l'Impero ottomano e quello austro-ungarico. \nLa storia di Prijedor, come centro fortificato, risale alla fine del XVII secolo, ma le civilt\u00e0 che si trovavano nei pressi del centro hanno una storia molto pi\u00f9 antica. Numerosi sono i siti archeologici nella citt\u00e0 che testimoniano la presenza di diverse culture, grazie anche al ritrovamento di diverse necropoli.\nIn epoca preromana e romana la zona era abitata da una grande trib\u00f9 illirica, i Maezaei, una sotto-trib\u00f9 dei Pannoni, rinomata per le sue capacit\u00e0 nell'estrazione mineraria. Inoltre, poco lontano da Prijedor, a Ljubija, sono stati rinvenuti diverse costruzioni di epoca romana che testimoniano come la zona fosse adibita alla produzione di ferro.\nPeriodo ottomano ed austriaco.\nPrijedor venne menzionata per la prima volta come una piccola fortificazione in legno nell'elenco di quei luoghi facenti parte dell'Impero Ottomano che furono devastati dalle truppe croate tra il 1693 e il 1696. Questi territori rimasero sotto il dominio Ottomano fino al 1878.\nCirca 200 anni fa in questa parte della Bosnia furono costruite un gran numero di fortificazioni per proteggere i confini dal dominio austriaco. In seguito alla guerra austro-ottomana, molte fortificazioni vennero distrutte e i confini si spostarono verso est e sud a favore dell'Austria.\nCon la nascita di queste fortificazioni, l'insediamento al di fuori delle mura inizi\u00f2 a svilupparsi: la citt\u00e0 cominci\u00f2 ad evolversi rapidamente grazie alla navigabilit\u00e0 del fiume Sana, allo sviluppo del commercio e dell'artigianato e alla successiva costruzione della prima ferrovia che attraversava Prijedor. Le fortezze furono sedi militari fino al 1851, quando l'esercito ottomano lasci\u00f2 la citt\u00e0 e le mura vennero demolite dalla popolazione locale che le us\u00f2 per costruire le proprie case. \nNel 1882 un grande incendio distrusse una parte della citt\u00e0 e 140 famiglie persero le loro abitazioni. Gli anni successivi all'incendio portarono un intenso sviluppo della citt\u00e0, che comprendeva strutture sia private che statali. Furono costruiti nuovi edifici, come la scuola elementare, la chiesa cattolica e la chiesa ortodossa. Nel paese comparvero le prime associazioni culturali come biblioteche, sale di lettura ed una tipografia.\nLa fine della prima guerra mondiale cre\u00f2 uno stato unito formato da Regno dei Serbi, Croati e Sloveni insieme alla Bosnia ed Erzegovina. \nDal 1929 al 1941 Prijedor fece parte della Banovina del Vrbas del Regno di Jugoslavia.\nLa guerra in Bosnia ed Erzegovina e la pulizia etnica.\nDopo la dichiarazione di indipendenza della Slovenia e della Croazia del giugno 1991, la situazione a Prijedor si deterior\u00f2 rapidamente. Durante la guerra in Croazia, la tensione tra le comunit\u00e0 serba, bosniaco musulmana e croata aument\u00f2. \nI Bosniaci musulmani e i croati iniziarono a lasciare i comuni abitatati a causa di un crescente senso di insicurezza e paura causato dall\u2019incremento della propaganda serba. \nIl giornale locale \"Kozarski Vjesnik\" inizi\u00f2 a pubblicare articoli contro le persone non appartenenti all'etnia serba e la televisione di Sarajevo venne tagliata e fu sostituita con trasmissioni serbe.\nL\u2019obiettivo dei politici serbi del Partito Democratico Serbo, era quello di assumere le funzioni amministrative del comune di Prijedor e degli altri organi di rilevanza comunali. \nNella notte tra il 29 e il 30 aprile 1992 ebbe luogo la presa di potere da parte dei politici serbi; fu un'azione pianificata e coordinata in anticipo con l\u2019obiettivo finale di creare un comune serbo puro. \nDopo l\u2019acquisizione, la vita dei civili venne radicalmente trasformata: tensione e paura aumentarono significativamente nella popolazione non serba nel comune di Prijedor e ci fu un aumento della presenza militare serba nella citt\u00e0.\nNel 1992 scoppi\u00f2 la guerra in Bosnia-Erzegovina.\nIn citt\u00e0, musulmani, croati e serbi individuano la data d\u2019inizio del conflitto con due date diverse. Per i primi \u00e8 il 30 aprile 1992, momento in cui le forze serbo-bosniache presero il controllo della citt\u00e0 e assassinarono il sindaco di Prijedor, dando inizio alla pulizia etnica. \nI serbo-bosniaci, invece, fissano la data al 30 maggio 1992, quando si verificarono i primi scontri a fuoco locali tra forze serbo-bosniache e bosgnacche, durante la quale ci furono le prime vittime serbe.\nLa pulizia etnica inizi\u00f2 nella primavera del 1992, anticipata da un decreto emanato dalle autorit\u00e0 bosniache di Prijedor, in cui obbligarono i cittadini non serbi ad identificarsi appendendo un lenzuolo bianco al di fuori della loro casa e di legarsi una fascia dello stesso colore intorno al braccio per essere riconosciuti fuori dall'abitazione. Nei mesi che seguirono, migliaia di persone tra musulmani e croati vennero detenute, torturate, uccise e stuprate.\nI campi di concentramento.\nDurante la guerra vennero costruiti numerosi campi di concentramento, dove in pochi mesi furono rinchiusi circa 31.000 civili. Tra i pi\u00f9 conosciuti troviamo quelli di Keraterm, Omarska e Trnopolje.\nIl campo di lavoro di Keraterm fu allestito all'interno di una fabbrica nel maggio del 1992. I detenuti erano per lo pi\u00f9 musulmani bosniaci e, in misura minore, croati. Gli spazi erano angusti e spesso le persone dormivano l'una sopra l'altra su pallet di legno usati per il trasporto delle merci, oppure sul pavimento. Ai prigionieri veniva concesso un solo pasto al giorno, composto unicamente da due piccole fette di pane.\nIl campo era situato all'interno del complesso minerario delle miniere \"Ljubija\", nel complesso di Omarska, a circa 20 km da Prijedor.\nSecondo i documenti delle autorit\u00e0 serbe di Prijedor, in totale erano presenti 3334 persone, di cui 3197 bosniaci e 125 croati. Le condizioni all'interno del campo erano orribili: i detenuti vivevano in piccole stanze affollate e venivano continuamente picchiati dalle guardie. Il tempo a disposizione per mangiare era di soli 3 minuti ed il cibo era scadente e scarso, l'acqua che bevevano era quella inquinata dei fiumi che spesso portava a parassitosi intestinali e dissenteria. All'interno della miniera era presente un famigerato edificio chiamato \"La casa bianca\" dove venivano eseguite liquidazioni di massa e stupri.\nIl campo fu chiuso immediatamente dopo una visita di alcuni giornalisti il 6 agosto 1992 e ogni anno si svolge la sua commemorazione in ricordo delle vittime e dei sopravvissuti. \nIl campo di Trnopolje venne allestito nell'omonimo villaggio il 24 maggio 1992. All'interno vi erano detenuti diverse migliaia di persone tra bambini, donne e uomini, la cui stragrande maggioranza erano musulmani bosniaci. I detenuti rimanevano in questo campo per una settimana, successivamente venivano smistati e indirizzati verso un altro campo di concentramento. Molte donne detenute nel campo di Trnopolje venivano violentate dai soldati serbi nel cuore della notte. La quantit\u00e0 di cibo disponibile era insufficiente e le persone soffrivano la fame. La Croce Rossa Internazionale arriv\u00f2 nel campo a met\u00e0 agosto del 1992, ma venne chiuso definitivamente il 30 settembre dello stesso anno.\nMonumenti e luoghi d'interesse.\nPrijedor \u00e8 nota per essere una societ\u00e0 multi religiosa. Ospita in totale 33 moschee tra le quali la pi\u00f9 conosciuta \u00e8 \"Carsijska dzamija\", costruita nel 1750; la chiesa ortodossa orientale \"Crkva Svete Trojice\" costruita nel 1891 e la cattedrale cattolica \"Sv. Josip\" costruita nel 1898.\nQuasi tutte le 33 moschee del comune di Prijedor e la cattedrale cattolica sono state ricostruite in seguito ai danni causati dalla guerra del 1992.\nEconomia.\nPrijedor ha un enorme potenziale economico grazie alla sua posizione geografica strategica, essendo vicina a Zagabria, Belgrado, Budapest, Vienna. \nLa citt\u00e0 \u00e8 un grande centro industriale, ospita aziende specializzate nell'industria chimica come Ferrox A.D., che produce ossidi di ferro e pigmenti, la sede bosniaca della ArcelorMittal Steel Company, con oltre 320.000 dipendenti, considerata la pi\u00f9 grande azienda siderurgica del mondo e aziende alimentari come Kra\u0161che possiede uno dei pi\u00f9 grandi impianti della Bosnia Erzegovina.\nSport.\nCalcio.\nLa squadra di calcio della citt\u00e0 \u00e8 il Fudbalski Klub Rudar Prijedor (\"Societ\u00e0 Calcistica Rudar Prijedor\").\nLa citt\u00e0 ha dato i natali a Josip Ili\u010di\u0107."}
{"id": "2683791", "revid": "729019", "url": "https://it.wikipedia.org/wiki?curid=2683791", "title": "Midgarth", "text": "Midgarth, conosciuta anche come Holm of Midgarth e Linga Holm (dal norreno \"Lyngholm\"), \u00e8 una piccola isola disabitata nell'arcipelago delle Orcadi, in Scozia. \u00c8 situata 700 metri a ovest di Stronsay.\nStoria.\nCome molte altre isole dell'arcipelago, Midgarth presenta tracce archeologiche di stanziamenti umani che risalgono a epoche preistoriche, fra le pi\u00f9 rilevanti si citano alcune abitazioni dei Pitti.\nAttualmente l'isola non \u00e8 abitata, gli ultimi documenti riguardo a persone residenti su Midgarth risalgono al 1841.\nFauna.\nMidgarth \u00e8 considerata il terzo pi\u00f9 grande luogo di accoppiamento per le foche grigie nel mondo, ed \u00e8 anche un importante sito di nidificazione per le oche selvatiche."}
{"id": "2683793", "revid": "75906", "url": "https://it.wikipedia.org/wiki?curid=2683793", "title": "Jacqueline Risset", "text": "Biografia.\nJacqueline Risset, critico letterario, traduttrice e docente universitaria, specialista di Dante, ha tradotto in francese la \"Divina Commedia\". \nDal 1967 al 1982, \u00e8 stata membro del comitato di redazione della rivista \"Tel Quel\". \nAllieva dell'\u00c9cole normale sup\u00e9rieure, \u00e8 stata docente di letteratura francese all'Universit\u00e0 degli Studi Roma Tre, dove ha diretto il \"Centro di Studi italo-francesi\" ,\nE' stata inoltre nel comitato di redazione della rivista \"Poesia \"Mensile internazionale di cultura poetica\"\". \n\u00c8 sepolta nel Cimitero acattolico di Roma."}
{"id": "2683798", "revid": "260676", "url": "https://it.wikipedia.org/wiki?curid=2683798", "title": "Linga Holm", "text": ""}
{"id": "2683800", "revid": "1924342", "url": "https://it.wikipedia.org/wiki?curid=2683800", "title": "Me and Mr. Johnson", "text": "Me and Mr. Johnson \u00e8 un album del chitarrista e cantante britannico Eric Clapton, tributo al leggendario bluesman Robert Johnson.\nTracce.\nTutte le canzoni sono di Robert Johnson"}
{"id": "2683802", "revid": "287204", "url": "https://it.wikipedia.org/wiki?curid=2683802", "title": "Chail (India)", "text": " \nChail \u00e8 una suddivisione dell'India, classificata come \"nagar panchayat\", di 7.726 abitanti, situata nel distretto di Kaushambi, nello stato federato dell'Uttar Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 25\u00b0 25' 60 N e 81\u00b0 37' 60 E e ha un'altitudine di 81 .\nSociet\u00e0.\nEvoluzione demografica.\nAl censimento del 2001 la popolazione di Chail assommava a 7.726 persone, delle quali 4.103 maschi e 3.623 femmine. I bambini di et\u00e0 inferiore o uguale ai sei anni assommavano a 1.434, dei quali 723 maschi e 711 femmine. Infine, coloro che erano in grado di saper almeno leggere e scrivere erano 3.188, dei quali 2.103 maschi e 1.085 femmine."}
{"id": "2683806", "revid": "110157", "url": "https://it.wikipedia.org/wiki?curid=2683806", "title": "When Your Heart Stops Beating (singolo)", "text": "When Your Heart Stops Beating \u00e8 un singolo del gruppo punk +44 pubblicato nel 2006. \u00c8 stato trasmesso per la prima volta dalla radio KROQ il 17 settembre 2006. Subito dopo \u00e8 stato pubblicato un remix del brano.\nLa canzone \u00e8 stata presentata durante il college football trasmesso su CBS Sports. \u00c8 stato utilizzato anche nell'episodio \"Speed Demon\" nella serie televisiva Ghost Whisperer. Pi\u00f9 recentemente, ne \u00e8 stata fatta una cover dalla band tedesca Wir sind Helden come parte del singolo per la campagna iTunes Foreign Exchange.\nVideo.\nNel video, la band suona la canzone in un magazzino abbandonato, nel quale si affollano persone che ballano e coppie che litigano.\nTracce.\nCD Singolo USA/Germania/Australia.\nBonus\nVinile 7\" UK.\n\"When Your Heart Stops Beating\" - 3:14 \n\"When Your Heart Stops Beating\" (Electronic Remix) - 3:22 "}
{"id": "2683807", "revid": "287204", "url": "https://it.wikipedia.org/wiki?curid=2683807", "title": "Chak Imam Ali", "text": " \nChak Imam Ali \u00e8 una suddivisione dell'India, classificata come \"census town\", di 4.124 abitanti, situata nel distretto di Allahabad, nello stato federato dell'Uttar Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 25\u00b0 22' 33 N e 81\u00b0 51' 54 E.\nSociet\u00e0.\nEvoluzione demografica.\nAl censimento del 2001 la popolazione di Chak Imam Ali assommava a 4.124 persone, delle quali 2.213 maschi e 1.911 femmine. I bambini di et\u00e0 inferiore o uguale ai sei anni assommavano a 366, dei quali 205 maschi e 161 femmine. Infine, coloro che erano in grado di saper almeno leggere e scrivere erano 3.382, dei quali 1.930 maschi e 1.452 femmine."}
{"id": "2683808", "revid": "287204", "url": "https://it.wikipedia.org/wiki?curid=2683808", "title": "Chakeri", "text": " \nChakeri \u00e8 una suddivisione dell'India, classificata come \"census town\", di 8.580 abitanti, situata nel distretto di Kanpur Nagar, nello stato federato dell'Uttar Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 26\u00b0 22' 08 N e 80\u00b0 24' 51 E.\nSociet\u00e0.\nEvoluzione demografica.\nAl censimento del 2001 la popolazione di Chakeri assommava a 8.580 persone, delle quali 4.727 maschi e 3.853 femmine. I bambini di et\u00e0 inferiore o uguale ai sei anni assommavano a 1.109, dei quali 668 maschi e 441 femmine. Infine, coloro che erano in grado di saper almeno leggere e scrivere erano 7.177, dei quali 4.001 maschi e 3.176 femmine."}
{"id": "2683810", "revid": "28297557", "url": "https://it.wikipedia.org/wiki?curid=2683810", "title": "Traduttrice", "text": ""}
{"id": "2683812", "revid": "287204", "url": "https://it.wikipedia.org/wiki?curid=2683812", "title": "Chandausi", "text": " \nChandausi \u00e8 una suddivisione dell'India, classificata come \"municipal board\", di 103.757 abitanti, situata nel distretto di Moradabad, nello stato federato dell'Uttar Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 26' 60 N e 78\u00b0 46' 0 E e ha un'altitudine di 183 .\nSociet\u00e0.\nEvoluzione demografica.\nAl censimento del 2001 la popolazione di Chandausi assommava a 103.757 persone, delle quali 55.167 maschi e 48.590 femmine. I bambini di et\u00e0 inferiore o uguale ai sei anni assommavano a 15.475, dei quali 8.177 maschi e 7.298 femmine. Infine, coloro che erano in grado di saper almeno leggere e scrivere erano 60.330, dei quali 34.462 maschi e 25.868 femmine."}
{"id": "2683818", "revid": "986213", "url": "https://it.wikipedia.org/wiki?curid=2683818", "title": "Maria di Cl\u00e8ves (1553-1574)", "text": "Conosciuta come \u00abla \"belle Marie\"\u00bb per la sua avvenenza, venne cresciuta nel pi\u00f9 rigoroso protestantesimo dalla zia Giovanna d'Albret, madre di Enrico III di Navarra (futuro Enrico IV), e da lei venne fatta sposare al suo primo cugino Enrico, principe di Cond\u00e9. Visse alla corte di Carlo IX, dove scaten\u00f2 un amore appassionato del duca d'Angi\u00f2, futuro Enrico III e la gelosia del marito.\nSi convert\u00ec al cattolicesimo dopo la notte di San Bartolomeo e si avvicin\u00f2 alla sorella duchessa di Nevers e al cognato, una coppia impegnata nella riaffermazione della causa cattolica. Divenne una dama di compagnia della regina Elisabetta d'Austria.\nMor\u00ec di parto a 21 anni.\nBiografia.\nFu l'ultima figlia di Francesco I di Cl\u00e8ves, duca di Nevers, e di Margherita di Borbone, sorella maggiore di Antonio re di Navarra.\nLe sorelle maggiori furono Enrichetta di Cl\u00e8ves e Caterina di Cl\u00e8ves. Il futuro re Enrico IV di Francia fu suo cugino da parte di madre, mentre Anna di Cl\u00e8ves, quarta moglie di Enrico VIII d'Inghilterra fu sua cugina di secondo grado. I suoi cognati furono Enrico, duca di Guisa e Luigi Gonzaga, duca di Nevers.\nFu cresciuta da sua zia, la regina Giovanna III di Navarra, che l'allev\u00f2 come una calvinista. Il 10 agosto 1572 spos\u00f2 con una cerimonia calvinista suo cugino di primo grado, Enrico I di Borbone, principe di Cond\u00e9, duca d'Enghien. Pochi mesi pi\u00f9 tardi, dopo il massacro di San Bartolomeo, la coppia fu costretta a convertirsi al cattolicesimo. Quando il marito nel 1574 fugg\u00ec dalla corte dove era prigioniero e torn\u00f2 ugonotto, lasci\u00f2 la moglie incinta a corte.\nVerso il 1570, Maria, nota per la sua bellezza bionda e spiritata, cattur\u00f2 l'attenzione del giovane Enrico, duca d'Angi\u00f2, il futuro Enrico III di Francia. Al momento della sua ascesa al trono, Enrico si propose l'irrealistico piano di far annullare le nozze della principessa, data la fede diversa del marito, per poterla sposare. L'idea non pot\u00e9 essere attuata: Maria mor\u00ec di parto dando alla luce una figlia di nome Caterina futura marchesa d'Isles, il 30 ottobre 1574.\nIl principe di Cond\u00e9 avrebbe poi sposato Carlotta Caterina de La Tr\u00e9moille (1568-1629), mentre re Enrico III distrutto dal dolore prese il lutto per diversi mesi e infine spos\u00f2 Luisa di Lorena-Vaud\u00e9mont, che assomigliava molto a Maria.\nDiscendenza.\nMaria ed Enrico ebbero una figlia:"}
{"id": "2683819", "revid": "31886", "url": "https://it.wikipedia.org/wiki?curid=2683819", "title": "Festival Alto Vicentino", "text": "Il Festival Alto Vicentino \u00e8 un festival cinematografico dedicato ai cortometraggi, che si tiene a Santorso, provincia di Vicenza.\nStoria.\nIl Festival Alto Vicentino nasce nel 2007 grazie al lavoro dell'Associazione Giovanile Arte e Spettacolo (A.G.A.S.) di Santorso. Esso \u00e8 inizialmente pensato come concorso per giovani registi emergenti, affiancato ad un concorso di fotografia che verr\u00e0 tuttavia abbandonato nei due anni successivi. Il contest prevede l'assegnazione di un premio alla migliore opera iscritta, la cui durata sia non superiore a quindici minuti. La prima edizione vede la partecipazione di circa 15 registi e circa 120 fotografi, ed il primo premio della sezione cortometraggi viene conseguito da \"Una gomma \u00e8 per sempre\" di Francesca Di Giuliano, Roma.\nDalla seconda edizione, nel 2008, il festival cresce notevolmente raggiungendo la cifra di 70 registi dei quali una decina provenienti da paesi europei ed extracomunitari. La qualit\u00e0 dei lavori aumenta, e la manifestazione inizia ad attirare l'attenzione sia degli appassionati di cinema del Vicentino che della gente comune. Molti sono i nomi famosi presenti nei lavori iscritti, e il primo premio viene assegnato a \"Compito in classe\" di Daniele Cascella, Barletta (Bari). Vengono anche assegnate quattro menzioni speciali.\nNell'edizione 2009, la terza, il numero di registi in gara raddoppia rispetto alla precedente, confermando il successo della manifestazione. In particolare aumenta notevolmente il numero di registi europei ed extraeuropei. L'edizione viene vinta dal corto \"Porque hay cosas que nunca se olvidan\" (Perch\u00e9 ci sono cose che non si dimenticano) dello spagnolo Lucas Figueroa. Vengono assegnate alla Spagna anche due delle quattro menzioni speciali previste.\nNel 2010 viene ripreso il concorso di fotografia che aveva caratterizzato la prima edizione. Il concorso di cortometraggi viene pertanto affiancato dal contest fotografico intitolato \"Fotografa l'arte\". Viene inoltre introdotto un premio per il miglior cortometraggio amatoriale, ovvero realizzato da non-professionisti.\nNel 2012 viene introdotto il premio per il miglior interprete.\nNell'edizione 2014 viene affiancata alla mostra internazionale del film corto la mostra artistica Extrart con lo scopo di portare l'arte al di fuori dei classici spazi espositivi creando un percorso artistico che accompagni lo spettatore alla scoperta del parco storico di Villa Rossi, location della manifestazione.\nAl termine dell'edizione 2014 viene eletto nuovo Presidente del Festival Alto Vicentino Manuel Uberti, che succede ad Alessandro Zaffonato che aveva ricoperto l'incarico dalla nascita della manifestazione. Gli altri collaboratori storici sono: Alberto Dalla Costa (che coordina le preselezioni), Diego Zamberlan (che cura tutti gli aspetti tecnici), Silvia Dotto (preselezione opere e organizzazione mostra artistica) e Giulia Grotto (preselezione opere e organizzazione mostra artistica) che ha abbandonato il gruppo al termine dell'edizione 2015. Il gruppo organizzativo ha visto, sempre a termine dell'edizione 2015, l'ingresso di numerosi nuovi collaboratori.\nGiuria, premi e vincitori.\nLa giuria \u00e8 composta da alcuni esperti di cinema, esterni all'organizzazione del festival, e viene presieduta dal Prof. Mirco Melanco, docente di Storia e Critica del Cinema presso il DAMS dell'Universit\u00e0 degli studi di Padova. Ad ogni edizione \u00e8 prevista l'assegnazione, da parte della giuria, di un premio al miglior lavoro presentato. Dalla seconda edizione vengono inoltre conferite quattro menzioni speciali: miglior regia, miglior sceneggiatura, miglior montaggio, miglior fotografia. Dall'edizione 2012 \u00e8 stato introdotto anche il premio per il miglior interprete.\nLa manifestazione.\nLe serate conclusive del festival si svolgono tipicamente nel mese di giugno: inizialmente la manifestazione durava due serate, una prima serata in cui veniva proiettata una selezione delle opere in concorso, a cura dell'organizzazione, seguita da una serata di premiazione e proiezione dei filmati vincitori.\nDalla sesta manifestazione la manifestazione ha aumentato la propria programmazione, offrendo anche serate con ospiti italiani ed internazionali, in particolare registi presenti per le anteprime che venivano proiettate all'interno della rassegna.\nDal 2013 la manifestazione muta la sua formula, al punto di proiezione principale vengono affiancati altri quattro punti di proiezioni sparsi sul parco storico adiacente a Villa Rossi. Dalla stessa edizione viene inoltre allestita annualmente una diverse mostra artistica pensata per accompagnare gli spettatori da un punto di proiezione ad un altro scoprendo gli angoli pi\u00f9 suggestivi del parco.\nAttivit\u00e0 correlate.\nContestualmente al festival vengono organizzate altre attivit\u00e0 finalizzate alla diffusione della cultura cinematografica, quali corsi di base e workshop di cinematografia, incontri con registi, serate di proiezione di cortometraggi estratti dall'archivio del festival."}
{"id": "2683820", "revid": "284427", "url": "https://it.wikipedia.org/wiki?curid=2683820", "title": "Ho sposato uno sbirro 2", "text": ""}
{"id": "2683821", "revid": "534421", "url": "https://it.wikipedia.org/wiki?curid=2683821", "title": "C\u00e9sar Manrique", "text": "Biografia.\nNacque nel 1919 ad Arrecife, capitale dell'isola di Lanzarote, nell'arcipelago delle Canarie. Manrique fu un artista poliedrico, pittore, scultore, architetto, ecologista, conservatore del patrimonio artistico, disegnatore urbanistico e paesaggistico. Convinse i suoi compaesani ad investire nel turismo, senza per\u00f2 cadere negli errori commessi in altre zone del paese o del pianeta, impedendo di deturpare il paesaggio con costruzioni che non sarebbero state in tono con la natura vulcanica dell'isola. \nLanzarote fu decisiva nella sua vita e nella sua opera, fonte di buona parte del suo immaginario pittorico, paesaggio del suo vissuto di bambino e di enorme significato per la sua percezione posteriore del mondo. \u00c8 anche il luogo ove esegu\u00ec gran parte dei suoi interventi spaziali nonch\u00e9 il territorio ove implement\u00f2 un modello d\u2019intervento che avrebbe definito la configurazione attuale dell'isola. \nOpera plastica.\nConclusi gli studi presso l'Accademia di Belle Arti di San Fernando a Madrid ove visse dal 1945 al 1964\u201a espone con frequenza la propria opera pittorica sia in Spagna sia all'estero. Ne \u00e8 buona prova la sua partecipazione alla XXVIII e alla XXX Biennale di Venezia (1955 e 1960) e alla III Biennale ispano-americana dell'Avana (1955) ove fu presente con opere astratte.\nDopo un soggiorno di vari mesi a Parigi nei primi anni Cinquanta, l'artista imbocca la strada dell'arte non figurativa. Alcuni anni pi\u00f9 tardi, influenzato, tra l'altro, da Fautrier e Dubuffet, la sua opera\u201a alla pari di quella di alcuni pittori spagnoli quali Antoni T\u00e0pies, Lucio Mu\u00f1oz, Manuel Millares, ecc.\u201a si lega all'informalismo. I suoi quadri smettono qualsivoglia allusione alla realt\u00e0 e, spinto dalla sua vocazione astratta, Manrique indaga le qualit\u00e0 della materia fino a farne la protagonista indiscussa delle sue composizioni e si manterr\u00e0 fedele a questo linguaggio plastico nell'arco della sua carriera creativa.\nDopo numerosi viaggi in varie parti del mondo, nel 1964, C\u00e9sar Manrique si trasferisce a New York ove i vincoli di amicizia con esponenti del mondo culturale americano gli consentono di conoscere in prima persona l'espressionismo astratto di Rothko e Pollock, il pop di Warhol e Rauschenberg, l'arte cinetica, ecc. l\u2019avvicinamento a questi movimenti d'avanguardia lo dotano di una cultura visiva essenziale per il suo percorso creativo futuro.\nNel corso del suo soggiorno, vive intensamente il vigore e l'atmosfera chiassosa della citt\u00e0 ove inizier\u00e0 a eseguire i suoi primi collages, tecnica che lo condurr\u00e0 verso nuove possibilit\u00e0 plastiche. Inoltre, suscita l'interesse della gallerista Catherine Viviano che gli dedica tre mostre personali presso la sua galleria nel 1966, 1967 e 1969.\nA caratterizzare la sua attivit\u00e0 plastica, sempre materica e astratta, sar\u00e0 la sperimentazione della materia nonch\u00e9 l'interesse per il colore che riprende il vigore e la tintura della tappa degli anni Cinquanta. Negli anni Settanta, introduce richiami figurativi pur se non si tratta mai di una figurazione nel senso stretto del termine. Dopo l'uso di questi riferimenti, i suoi dipinti si aprono a varie possibilit\u00e0 espressive che si accentuano con l'inserimento di nuovi materiali quali tele, cartoni e ima mentre la sua opera pittorica viene puntualmente esposta nelle sale in Spagna, Germania, Belgio, Svizzera, ecc.\nOpera pubblica a Lanzarote.\nNel 1966, Manrique ritorna definitivamente a Lanzarote dove si stabilisce. Su tale isola, in cui lo sviluppo turistico \u00e8 in fase di decollo, promuove un modello d'intervento sul territorio in chiave di sostenibilit\u00e0, teso a tutelare il patrimonio naturale e culturale insulare. I risultati da lui raggiunti furono decisivi ai fini della dichiarazione di Lanzarote quale Riserva della Biosfera da parte dell'UNESCO nel 1993. Nel 1974, pubblica il libro-catalogo \"Lanzarote Arquitectura in\u00e9dita\", in cui raccoglie le varie tipologie ed elementi architettonici locali, allo scopo di contribuire alla tutela dell'architettura autoctona.\nParallelamente all'impegno nei riguardi del territorio isolano, C\u00e9sar Manrique fa in modo che nella propria attivit\u00e0 creativa trovino spazio altre espressioni artistiche. Elabora, ad esempio, un nuovo pensiero estetico, denominato Arte-Natura/Natura-Arte. Sulla base di tale definizione, sostiene, per la sua opera, il concetto di arte totale, in cui pittura, scultura, murales e architettura vengono inseriti in spazi selezionati della natura, al cui carattere si adattano grazie all'intervento dell'artista. Riesce a materializzare tale punto di partenza nei propri interventi spaziali, esempio singolare di arte pubblica e di paesaggismo in Spagna: Jameos del Agua, la sua casa di Tahiche\u201a odierna sede della Fondazione C\u00e9sar Manrique, Mirador del Rio, Jard\u00edn de Cact\u00fas.\nOltre alla sua opera a Lanzarote, elabora varie proposte su altre isole\u201a Costa Marti\u00e1nez (Puerto de la Cruz, Tenerife), Mirador de El Palmarejo (La Gomera), Mirador della Pena (El Hierro). Oltre i confini dell'arcipelago delle Canarie, interviene a Ceuta\u201a Parque Mar\u00edtimo del Mediterraneo, che non pot\u00e9 concludere personalmente\u201a Madrid centro commerciale Madrid-2, LaVaguada\u201a ecc. Si tratta di interventi, sostanzialmente di opere pubbliche\u201a belvedere, giardini, ripristino di spazi degradati, lavori di ristrutturazione del litorale, ecc.\u201a in cui, al pari dei progetti di Lanzarote, viene proposto un dialogo rispettoso con la natura e in cui si coniugano i valori architettonici della tradizione\nlocale e le concezioni moderne. Si configurano, cos\u00ec, paesaggi oggetto d'intervento in cui il cittadino pu\u00f2 contemplare lo spettacolo della natura nonch\u00e9 entrare in contatto con la medesima.\nGrazie alla sua attivit\u00e0 artistica e ambientale a Lanzarote, Cesar Manrique fu insignito di vari premi tra cui spiccano il Goslarer Monchehaus-Preis fur Kunst und Umwelt 198l (Goslar, l98l), Premio Europa Nostra (1985) e il Fritz Schumacher della Fondazione F.S.V. (Amburgo, 1989).\nOpera scultorea.\nPur se avviata alla fine degli anni Cinquanta, la sua produzione di sculture acquisisce maggiore presenza nella sua attivit\u00e0 negli ultimi anni Settanta. ideate, per lo pi\u00f9, per farne uso nei suoi interventi spaziali e, pertanto, soggette alle esigenze estetiche del complesso, a differenza della sua pittura, si aprono a vari linguaggi\u201a post-dada, post-cubista, pop, arte cinetica. La sua immaginazione si rivers\u00f2 su materiali quali ferro, legno, alberi, cemento\narmato e oggetti rinvenuti.\nArte totale.\nColtivatore di diversi linguaggi creativi\u201a pittura, scultura, urbanistica, arte pubblica\u201a nel complesso della produzione artistica di Cesar Manrique, \u00e8 ravvisabile una palpabile volont\u00e0 d'integrazione con la natura. Proposito sincretistico\u201a e totalizzante\u201a arte totale, come definito da lui stesso esplicato nella progettazione di spazi pubblici. In definitiva, uno sforzo di armonizzazione che non si richiama soltanto alla sua passione per la bellezza ma anche per la vita.\nMorte.\nManrique mor\u00ec nel 1992 in un incidente stradale. Lasci\u00f2 la sorella gemella Amparo, deceduta poi nel 2018, a 99 anni."}
{"id": "2683822", "revid": "599013", "url": "https://it.wikipedia.org/wiki?curid=2683822", "title": "Ecole normale sup\u00e9rieure", "text": ""}
{"id": "2683823", "revid": "287204", "url": "https://it.wikipedia.org/wiki?curid=2683823", "title": "Chandpur (Uttar Pradesh)", "text": " \nChandpur \u00e8 una suddivisione dell'India, classificata come \"municipal board\", di 68.359 abitanti, situata nel distretto di Bijnor, nello stato federato dell'Uttar Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 27\u00b0 11' 37 N e 79\u00b0 21' 22 E e ha un'altitudine di 154 .\nSociet\u00e0.\nEvoluzione demografica.\nAl censimento del 2001 la popolazione di Chandpur assommava a 68.359 persone, delle quali 36.007 maschi e 32.352 femmine. I bambini di et\u00e0 inferiore o uguale ai sei anni assommavano a 11.268, dei quali 5.909 maschi e 5.359 femmine. Infine, coloro che erano in grado di saper almeno leggere e scrivere erano 35.726, dei quali 20.466 maschi e 15.260 femmine."}
{"id": "2683825", "revid": "287204", "url": "https://it.wikipedia.org/wiki?curid=2683825", "title": "Chakia (Uttar Pradesh)", "text": " \nChakia \u00e8 una suddivisione dell'India, classificata come \"nagar panchayat\", di 13.667 abitanti, situata nel distretto di Chandauli, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 3' 0 N e 83\u00b0 13' 0 E e ha un'altitudine di 77 .\nSociet\u00e0.\nEvoluzione demografica.\nAl censimento del 2001 la popolazione di Chakia assommava a 13.667 persone, delle quali 7.099 maschi e 6.568 femmine. I bambini di et\u00e0 inferiore o uguale ai sei anni assommavano a 2.467, dei quali 1.231 maschi e 1.236 femmine. Infine, coloro che erano in grado di saper almeno leggere e scrivere erano 8.056, dei quali 4.803 maschi e 3.253 femmine."}
{"id": "2683829", "revid": "287204", "url": "https://it.wikipedia.org/wiki?curid=2683829", "title": "Charkhari", "text": " \nCharkhari (o Maharajnagar) \u00e8 una suddivisione dell'India, classificata come \"municipal board\", di 23.823 abitanti, situata nel distretto di Mahoba, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 23' 60 N e 79\u00b0 45' 0 E e ha un'altitudine di 183 .\nSociet\u00e0.\nEvoluzione demografica.\nAl censimento del 2001 la popolazione di Charkhari assommava a 23.823 persone, delle quali 12.649 maschi e 11.174 femmine. I bambini di et\u00e0 inferiore o uguale ai sei anni assommavano a 3.908, dei quali 2.093 maschi e 1.815 femmine. Infine, coloro che erano in grado di saper almeno leggere e scrivere erano 13.841, dei quali 8.622 maschi e 5.219 femmine."}
{"id": "2683830", "revid": "124246563", "url": "https://it.wikipedia.org/wiki?curid=2683830", "title": "Ermanno Ioriatti", "text": "Oltre ad avere partecipato e vinto diversi campionati italiani, europei e mondiali, con la nazionale ha partecipato a tre edizioni delle Olimpiadi invernali e faceva parte come riserva della squadra che ha vinto l'oro nell'inseguimento a squadre alle Olimpiadi di Torino 2006.\nSposato con Elisabetta Pizio, \u00e8 padre della pattinatrice di short track Gloria Ioriatti e di Federico Ioriatti. "}
{"id": "2683832", "revid": "287204", "url": "https://it.wikipedia.org/wiki?curid=2683832", "title": "Charthaval", "text": " \nCharthaval (o Charthawal) \u00e8 una suddivisione dell'India, classificata come \"nagar panchayat\", di 19.599 abitanti, situata nel distretto di Muzaffarnagar, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 33' 0 N e 77\u00b0 34' 60 E e ha un'altitudine di 241 .\nSociet\u00e0.\nEvoluzione demografica.\nAl censimento del 2001 la popolazione di Charthaval assommava a 19.599 persone, delle quali 10.301 maschi e 9.298 femmine. I bambini di et\u00e0 inferiore o uguale ai sei anni assommavano a 3.670, dei quali 1.991 maschi e 1.679 femmine. Infine, coloro che erano in grado di saper almeno leggere e scrivere erano 9.935, dei quali 6.051 maschi e 3.884 femmine."}
{"id": "2683834", "revid": "104458", "url": "https://it.wikipedia.org/wiki?curid=2683834", "title": "Tortiglio", "text": ""}
{"id": "2683835", "revid": "28297817", "url": "https://it.wikipedia.org/wiki?curid=2683835", "title": "Actes Sud", "text": ""}
{"id": "2683836", "revid": "1924342", "url": "https://it.wikipedia.org/wiki?curid=2683836", "title": "Declaration of Dependence", "text": "Declaration of Dependence \u00e8 il terzo album ufficiale del duo norvegese Kings of Convenience.\nLe registrazioni dell'album sono iniziate nel marzo 2007 sulla costa pacifica del Messico e continuate al Grieghallen Studio di Bergen, all'Esagono Studio di Rubiera (Reggio Emilia) e nell'appartamento di Erlend.\nL'album \u00e8 uscito il 25 settembre 2009, ben 5 anni dopo il precedente e fortunato \"Riot on an Empty Street\"."}
{"id": "2683837", "revid": "767487", "url": "https://it.wikipedia.org/wiki?curid=2683837", "title": "Simon Climie", "text": "Negli anni '80 \u00e8 stato il cantante del duo Climie Fisher; attualmente \u00e8 pi\u00f9 conosciuto per il suo lavoro in collaborazione con Eric Clapton iniziata alla fine degli anni '90.\nHa composto brani per George Michael, Pat Benatar, Smokey Robinson, Aretha Frankiln e molti altri."}
{"id": "2683838", "revid": "38120", "url": "https://it.wikipedia.org/wiki?curid=2683838", "title": "Le Cronache di Dragonlance", "text": ""}
{"id": "2683840", "revid": "38120", "url": "https://it.wikipedia.org/wiki?curid=2683840", "title": "Le Leggende di Dragonlance", "text": ""}
{"id": "2683841", "revid": "38120", "url": "https://it.wikipedia.org/wiki?curid=2683841", "title": "Gli Eroi di Dragonlance", "text": ""}
{"id": "2683843", "revid": "38120", "url": "https://it.wikipedia.org/wiki?curid=2683843", "title": "Le Cronache di Raistlin", "text": ""}
{"id": "2683845", "revid": "287204", "url": "https://it.wikipedia.org/wiki?curid=2683845", "title": "Chaumuhan", "text": " \nChaumuhan \u00e8 una suddivisione dell'India, classificata come \"nagar panchayat\", di 9.881 abitanti, situata nel distretto di Mathura, nello stato federato dell'Uttar Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 27\u00b0 38' 25 N e 77\u00b0 35' 02 E.\nSociet\u00e0.\nEvoluzione demografica.\nAl censimento del 2001 la popolazione di Chaumuhan assommava a 9.881 persone, delle quali 5.357 maschi e 4.524 femmine. I bambini di et\u00e0 inferiore o uguale ai sei anni assommavano a 1.972, dei quali 1.034 maschi e 938 femmine. Infine, coloro che erano in grado di saper almeno leggere e scrivere erano 4.631, dei quali 3.183 maschi e 1.448 femmine."}
{"id": "2683846", "revid": "287204", "url": "https://it.wikipedia.org/wiki?curid=2683846", "title": "Chhaprauli", "text": " \nChhaprauli \u00e8 una suddivisione dell'India, classificata come \"nagar panchayat\", di 17.795 abitanti, situata nel distretto di Bagpat, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 13' 07 N e 77\u00b0 10' 19 E.\nSociet\u00e0.\nEvoluzione demografica.\nAl censimento del 2001 la popolazione di Chhaprauli assommava a 17.795 persone, delle quali 9.623 maschi e 8.172 femmine. I bambini di et\u00e0 inferiore o uguale ai sei anni assommavano a 2.632, dei quali 1.427 maschi e 1.205 femmine. Infine, coloro che erano in grado di saper almeno leggere e scrivere erano 9.933, dei quali 6.381 maschi e 3.552 femmine."}
{"id": "2683849", "revid": "339392", "url": "https://it.wikipedia.org/wiki?curid=2683849", "title": "Anomalie dentali numeriche", "text": ""}
{"id": "2683850", "revid": "28297922", "url": "https://it.wikipedia.org/wiki?curid=2683850", "title": "Jaqueline Risset", "text": ""}
{"id": "2683851", "revid": "767487", "url": "https://it.wikipedia.org/wiki?curid=2683851", "title": "Beat Boys in the Jet Age", "text": "Beat Boys in the Jet Age \u00e8 il primo album discografico del gruppo musicale inglese The Lambrettas."}
{"id": "2683852", "revid": "287204", "url": "https://it.wikipedia.org/wiki?curid=2683852", "title": "Chharra Rafatpur", "text": " \nChharra Rafatpur \u00e8 una suddivisione dell'India, classificata come \"nagar panchayat\", di 20.826 abitanti, situata nel distretto di Aligarh, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 27\u00b0 55' 60 N e 78\u00b0 25' 0 E e ha un'altitudine di 175 .\nSociet\u00e0.\nEvoluzione demografica.\nAl censimento del 2001 la popolazione di Chharra Rafatpur assommava a 20.826 persone, delle quali 11.021 maschi e 9.805 femmine. I bambini di et\u00e0 inferiore o uguale ai sei anni assommavano a 3.461, dei quali 1.823 maschi e 1.638 femmine. Infine, coloro che erano in grado di saper almeno leggere e scrivere erano 10.882, dei quali 6.631 maschi e 4.251 femmine."}
{"id": "2683856", "revid": "54253", "url": "https://it.wikipedia.org/wiki?curid=2683856", "title": "Monte Contrario", "text": "Il monte Contrario \u00e8 una montagna appartenente alla catena delle Alpi Apuane, alta 1789 . Si trova in alta Toscana, tra la provincia di Lucca e quella di Massa e Carrara; fa parte del parco regionale delle Alpi Apuane ed \u00e8 riconosciuto quale Sito di interesse comunitario e localit\u00e0 di rilevante interesse ambientale in ambito CEE.\nCaratteristiche.\nLa montagna si trova nella catena delle Alpi Apuane. La vetta sorge sul crinale che separa il comune di Massa da quello di Minucciano, ed \u00e8 compresa tra il monte Cavallo ad Est ed il monte Grondilice ad Ovest.\nIl Contrario \u00e8 situato proprio al centro dell'asse principale dello spartiacque apuano, che va da Nord-Ovest a Sud-Est ed \u00e8 parallelo alla costa, cosicch\u00e9 la montagna \u00e8 ben visibile da tutta la Versilia. La sua morfologia \u00e8 caratteristica: il versante meridionale \u00e8 costituito da una bastionata prevalentemente di marmo, alta circa 700 metri, e da selvaggi valloni che precipitano verso il fiume Frigido e la valle degli Alberghi, sopra Massa. Il versante settentrionale, rivolto verso la valle Serenaia e la valle del Serchio, \u00e8 meno dirupato ed \u00e8 coperto da faggete.\nAlla base della strapiombante parete rocciosa meridionale del Monte Contrario e di un'antica \"lizza\", s'incontra la caratteristica Casa degli Alberghi, ora abbandonata, ove abitavano i cavatori nei secoli scorsi, nonch\u00e9 un'antica cava di marmo presso la quale si possono comprendere le tecniche di escavazione precedenti alla introduzione del filo elicoidale per il taglio dei blocchi.\nAccesso alla vetta.\nI sentieri di accesso alla vetta meno difficili si trovano sul versante settentrionale, anche se le vie pi\u00f9 semplici comportano comunque il superamento di difficolt\u00e0 di tipo alpinistico. Si pu\u00f2 partire da Castelnuovo di Garfagnana, proseguire per Minucciano ed il rifugio Donegani, a 1150 metri sul livello del mare, in localit\u00e0 Orto di Donna ed oltre. Si sale quindi per un sentiero alla Foce del Monte Cavallo e lungo un crinale roccioso fino alla vetta, dalla quale la vista spazia a 360 gradi su tutta la catena Apuana, sulla Versilia, sul mare, sull'Arcipelago toscano e la Corsica.\nUn'alternativa un po' meno impegnativa \u00e8 raggiungere la cima lungo i crinali dello spartiacque.\nSeguendo un itinerario squisitamente alpinistico, sul versante meridionale, s'incontra una via ferrata di salita di grande interesse.\nIl monte presenta verso sud una grande lastronata di marmo, a volte rotto, su cui sono state tracciate 2 vie sportive (circa 6b) ed alcuni itinerari classici:\n-La via dei Carraini sul costolone di destra della parete (300\u00a0m, V e A1, Marchetti e Martini nel 1975);\n-La via dei Genovesi sale sulla verticale della cima principale (300\u00a0m, IV e V, Buscaglione, Consolo e Guiglia nel 1933)\n-La via Ceragioli attacca il canale diedro al centro della parete tra l'antecima W e la cima principale (250\u00a0m, IV e V, fratelli Ceragioli nel 1934)\n-La via dei Chiavaresi la pi\u00f9 ripetuta della parete, sale lo spigolo sud dell'antecima W (250\u00a0m, IV+, Bastrenta e Guarnieri nel 1962)\n-La via dei Fiorentini attacca la grande placconata a sinistra della via precedente (220\u00a0m, V+ e A2, Benincasi, Lasciani e Ponticelli nel 1970, parzialmente scavalcata da un itinerario sportivo)."}
{"id": "2683857", "revid": "287204", "url": "https://it.wikipedia.org/wiki?curid=2683857", "title": "Chhata", "text": " \nChhata \u00e8 una suddivisione dell'India, classificata come \"nagar panchayat\", di 19.836 abitanti, situata nel distretto di Mathura, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 27\u00b0 43' 0 N e 77\u00b0 30' 0 E e ha un'altitudine di 185 .\nSociet\u00e0.\nEvoluzione demografica.\nAl censimento del 2001 la popolazione di Chhata assommava a 19.836 persone, delle quali 10.774 maschi e 9.062 femmine. I bambini di et\u00e0 inferiore o uguale ai sei anni assommavano a 3.795, dei quali 2.050 maschi e 1.745 femmine. Infine, coloro che erano in grado di saper almeno leggere e scrivere erano 10.089, dei quali 6.741 maschi e 3.348 femmine."}
{"id": "2683859", "revid": "1444345", "url": "https://it.wikipedia.org/wiki?curid=2683859", "title": "Christmas Present (Cluster)", "text": "Christmas Present \u00e8 il terzo album in studio del gruppo musicale italiano Cluster, pubblicato il 24 novembre 2009 dalla ClusterVocal.\nVersione 2010.\nIl 23 novembre 2010 \u00e8 stato pubblicato il rifacimento dell'album autoprodotto, prodotto sempre dalla ClusterVocal. Si tratta di un album comprendente 14 brani tra cui anche alcune collaborazioni.."}
{"id": "2683866", "revid": "1149807", "url": "https://it.wikipedia.org/wiki?curid=2683866", "title": "Digimon Adventure V-Tamer 01", "text": " \u00e8 il primo manga dedicato all'universo di \"Digimon\", pubblicato sul magazine \"V Jump\" dal 21 novembre 1998 al 21 agosto 2003 per un totale di cinquantotto capitoli. Questo manga introduce il personaggio di Taichi - che non \u00e8 lo stesso Taichi che compare nella serie TV \"Digimon Adventure\", nonostante i due si somiglino molto per aspetto fisico e personalit\u00e0. \"V-Tamer 01\" ha luogo in un universo parallelo.\nL'edizione italiana dell'opera \u00e8 stata curata da Panini Comics, che ha pubblicato il manga in volumetti di formato ridotto rispetto agli originali. La pubblicazione \u00e8 stata interrotta dopo nove numeri, corrispondenti ai primi due albi dell'edizione giapponese.\nTrama.\nIn questo universo, Taichi \u00e8 coinvolto in un torneo tra V-Pet, dove gli viene proibito di giocare poich\u00e9 il Digimon nel suo V-Pet non viene riconosciuto come un Digimon reale. Tuttavia, dopo la fine del torneo, Taichi sfida il vincitore dello stesso, un ragazzo chiamato Neo Saiba, e la loro battaglia termina in pareggio - eventualit\u00e0 che normalmente non dovrebbe verificarsi. Successivamente, Taichi viene chiamato a Digiworld da un Digimon chiamato Lord HolyAngemon e, una volta l\u00ec, incontra il misterioso Digimon del suo V-Pet, Zeromaru il Veedramon. Taichi e Zeromaru viaggiano per raggiungere il castello di Lord HolyAngemon per ascoltare cosa questo abbia da dirgli con l'aiuto di Gabo il Gabumon. Lord HolyAngemon prega Taichi di trovare le cinque Medaglie dei Domatori e di sconfiggere il perfido Demon, che sta cercando di distruggere completamente la pace di Digiworld.\nDurante la storia, altri umani vengono trasportati a Digiworld da Demon, compresi Neo Saiba, Rei Saiba, Sigma, Mari Goutokuji e Hideto Fujimoto. Neo viene scelto per allevare il Digimon che nascer\u00e0 dal Digiuovo superevoluto che Demon sta crescendo. Rei Saiba, sorella di Neo, possiede un altro Digiuovo, chiamato \"Digimental\", che permetter\u00e0 al Digimon sperimentale di Demon di digievolvere ad un livello superiore a quello mega. Gli altri, che si definiscono gli \"Alias III\", si uniscono a Neo e Demon per aiutarli ad ottenere il loro Digimon. Il partner di Hideto \u00e8 un Omnimon chiamato Omega (il nome originale di Omnimon \u00e8, appunto, Omegamon), formato dalla DNAdigievoluzione di Warg e Melga, rispettivamente un WarGreymon ed un MetalGarurumon (come era facile intuire dai loro nomi). Il partner di Mari \u00e8 un Rosemon chiamato Rose, mentre quello di Sigma \u00e8 un Piedmon chiamato Pie. Gli altri esseri umani all'infuori di Taichi che appaiono nel manga sono tutti nemici, anche se essi vengono infine riportati alla ragione da Taichi, tranne Rei, che tuttavia non dispone n\u00e9 di un Digimon partner n\u00e9 di cattive intenzioni.\nPersonaggi.\nTaichi Yagami.\nTaichi Yagami \u00e8 il personaggio principale del manga \"V-Tamer 01\". \u00c8 un ragazzo proprietario di un V-Pet con al suo interno un Digimon che, per\u00f2 era stato reputato un trucco scaricato da qualche parte. Ma quando viene trasportato a Digiworld, Taichi capisce che in realt\u00e0 il \"trucco\" era il suo Digimon partner, Zeromaru. All'incontro con Lord HolyAngemon, colui che lo aveva convocato a Digiworld, a Taichi viene richiesto aiuto per combattere Demon. Tai accetta di dare il suo aiuto e, insieme a Gabo come guida, inizia a cercare le cinque V-Tag. Tai si ritrova presto a dover affrontare Etemonkey ed i suoi simili, guardiani delle V-Tag. Nonostante si trovi a Digiworld, il ragazzo si trova costretto a combattere anche altri esseri umani, come Neo Saiba e gli Alias III, che per\u00f2, alla fine, si schierano dalla sua parte. Dopo che Tai e Zeromaru riescono infine a sconfiggere Demon, lui e gli altri bambini tornano al mondo reale.\nEsistono alcuni speciali di \"V-Tamer 01\" in cui Tai si trova a fare squadra con Davis Motomiya, Ry\u014d Akiyama e Takuya Kanbara.\nNeo Saiba.\nNeo Saiba \u00e8 un domatore malvagio in \"V-Tamer 01\" e fratello di Rei Saiba. Il suo Digimon partner originale era un Greymon, che lui per\u00f2 ripudi\u00f2 per le sue continue sconfitte in battaglia. Agli ordini di Demon, Neo dispone di tantissimi Digimon, compresi un Devimon ed un Ogremon che sono capaci di DNAdigievolvere in SkullSatamon, il quale \u00e8 stato usato da Neo pi\u00f9 volte per eliminare Etemonkey, un Etemon, MetalGreymon (che si era evoluto dal suo stesso Greymon), Ghoulmon ed altri Digimon. Ognuno di questi \u00e8 stato ucciso da Neo stesso o dallo Zeromaru di Taichi Yagami. Il Digimon successivo ricevuto da Demon \u00e8 un Arkadimon, usato per sconfiggere Pie il Piedmon e Rose il Rosemon (ma Rose muore molto pi\u00f9 tardi). Successivamente conduce l'invasione al castello di Lord HolyAngemon con un'armata composta da diversi Airdramon, Devidramon, Vilemon, Devimon, un Boltmon, un Gryphonmon, un Megadramon, un Gigadramon ed un VenomMyotismon. Il suo Arkadimon riesce inoltre a sconfiggere anche Leo e Seraphimon (la forma di livello mega di Lord HolyAngemon). Tempo dopo l'invasione e la minaccia di Rei di buttarsi da un precipizio se le lotte non fossero finite, Neo e Taichi interrompono la loro rivalit\u00e0. Dopo questi eventi, Neo diventa amico Taichi e di nuovo degli Alias III e salva la vita di Taichi. Tornato nel mondo reale, vince il successivo torneo D-1 e la sua amicizia con Taichi e gli Alias III \u00e8 pi\u00f9 forte che mai.\nDemon.\nDemon \u00e8 il malvagio che si nasconde dietro il caos generatosi a Digiworld. Il suo obiettivo \u00e8 di creare una grande armata di Digimon malvagi per impossessarsi di Digiworld. Inoltre, \u00e8 anche impegnato a far crescere un Digiuovo di terribile potenza nel suo castello, posizionato al centro del Continente Folder, che originariamente apparteneva ad una divinit\u00e0 Digimon. Dopo aver visto la potenza rilasciata da Zeromaru insieme al suo partner Taichi, Demon cap\u00ec di aver bisogno di un domatore per rilasciare completamente la potenza incredibile del Digimon SuperEvoluto e s\u00ec imbatte in qualcuno che faceva al caso suo, Neo. Le intenzioni di Demon comprendevano inoltre anche di invadere il mondo reale dopo essersi impossessato di Digiworld. Ma Neo colpisce alle spalle Demon e fa assorbire ad Arkadimon tutti i dati del Digimon. Sembra proprio che Demon se ne sia andato per sempre ma, in realt\u00e0, il Digimon aveva fatto in modo che il tradimento di Neo avvenisse senza intoppi, cos\u00ec che lui riuscisse a possedere Arkadimon. Una volta che Neo capisce i suoi errori, Arkadimon si riduce in mille pezzi e Demon fuoriesce dal suo corpo, digievolvendo al livello superevoluto dopo aver assorbito i dati di Arkadimon, ma viene poi eliminato da Zeromaru nella forma di UlforceVeedramon Future Mode.\n\"C'mon Digimon\".\n\"C'mon Digimon\" \u00e8 un manga autoconclusivo sviluppato nell'estate del 1997, riguardante battaglie tra Digimon pi\u00f9 o meno olografici. Fu pianificato, ma apparentemente non vide mai la luce. Tuttavia, questo manga fu pubblicato come speciale nel volume due di \"V-Tamer 01\", con la rivelazione che il protagonista ed eroe del manga, Kentaro, era stato la fonte d'ispirazione per l'aspetto fisico ed il carattere di Taichi Yagami e Tai Kamiya, rispettivamente l'eroe di \"V-Tamer 01\" ed il leader dei Digiprescelti in \"Digimon Adventure\".\nTrama.\nIl protagonista di \"C'mon Digimon\" \u00e8 Kentaro Kamon, un ragazzo apparentemente scostante ed attaccabrighe; tuttavia, la storia \u00e8 raccontata dal punto di vista di Makoto Abe, compagno di classe di Kentaro, amante dei Digimon ed il pi\u00f9 forte del suo quartiere nelle battaglie tra Digimon virtual pet. Makoto \u00e8 incuriosito da Kentaro, unico della classe a non interessarsi ai Digimon e alle battaglie, e cerca di coinvolgerlo nel gioco, ma senza successo. I suoi compagni di classe gli consigliano tuttavia di lasciar stare il ragazzo, che da sempre mal sopporta la presenza di animali e che non sembra volerci avere nulla a che fare. Tuttavia, mentre Makoto \u00e8 impegnato a seguire Kentaro all'uscita di scuola per trovare un modo per coinvolgerlo nel suo gioco, quest'ultimo trova un Digimon virtual pet tra dei rifiuti. Makoto lo coglie sul fatto e per non fargli abbandonare il Digimon lo invita a casa sua, facendogli vedere un monitor virtuale tridimensionale capace di creare una rappresentazione in 3D dei Digimon virtual pet. Makoto inserisce il Digimon di Kentaro nella macchina, il quale prende immediatamente vita e sembra avere molto in simpatia Kentaro. Il giorno dopo, tuttavia, mentre Kentaro \u00e8 alla ricerca di un modo per appioppare il suo V-Pet a Makoto, quest'ultimo viene sfidato ad una Death-Battle, una battaglia tra V-Pet che si svolge in un monitor virtuale tridimensionale. Particolarit\u00e0 di questo tipo di battaglie \u00e8, tuttavia, la distruzione del V-Pet del perdente. Makoto era infatti stato sfidato da Shin'ichiro Josaki, erede delle Josaki Electronics, il cui unico scopo \u00e8 creare il Digimon pi\u00f9 forte di tutti. Il Greymon di Makoto perde contro il Deathmon di Shin'ichiro ed il suo Dock viene distrutto: tuttavia, Kentaro, colpito dalla crudelt\u00e0 e dalla freddezza estrema di Shin'ichiro, decide di sfidarlo in una Death-Battle che si svolger\u00e0 dopo dieci giorni. Kentaro sembra quindi decisissimo ad allenare il suo Digimon, Bunomon, affinch\u00e9 possa sconfiggere il Deathmon di Shin'ichiro dieci giorni dopo.\nNonostante tutti gli allenamenti di Kentaro e Bunomon e gli sforzi di Makoto per aiutare i suoi amici nel loro intento, per\u00f2, Bunomon non digievolve mai e rimane quindi in una forma piuttosto debole. Makoto, inoltre, \u00e8 contrariato perch\u00e9 Kentaro non ha seguito una tabella di allenamenti specifica che aveva preparato apposta per lui. Il giorno della battaglia Bunomon \u00e8 ancora nella sua forma iniziale e viene deriso dal suo avversario, che al contrario \u00e8 digievoluto al livello evoluto. La battaglia inizia e sembra assolutamente ad armi impari, con Bunomon che non riesce nemmeno a scalfire il suo avversario. Shin'ichiro si prende anche il lusso di deridere il suo avversario, usando a dovere la principale caratteristica del suo Digimon: Deathmon \u00e8 infatti in grado di digievolvere nella forma Death di ogni Digimon che ha sconfitto. Makoto si arrabbia con Kentaro, accusandolo di non aver allenato a dovere il suo Digimon, ma proprio in quel momento Deathmon si trasforma in DeathMeramon. La trasformazione non \u00e8 casuale, ma solo uno scherzo crudele di Shin'ichiro: il ragazzo, infatti, ha fatto delle ricerche e ha scoperto il passato di Kentaro, che da piccolo era rimasto coinvolto in un incendio che era costato la vita a Bun, il suo cane, che aveva esaurito tutte le sue energia proprio per salvare il ragazzo dall'incendio. Shin'ichiro intende sconfiggere Bunomon con il fuoco per ferire ancora di pi\u00f9 Kentaro, che per\u00f2 non \u00e8 rassegnato alla sconfitta e riesce ad elaborare una strategia vincente per sconfiggere DeathMeramon e salvare Bunomon, che quindi rimarr\u00e0 il suo Digimon.\nDigimon esclusivi.\nI seguenti Digimon sono apparsi finora solamente in \"C'mon Digimon\".\nManga.\nAdattamento italiano.\nIn Italia sono usciti solo due dei nove volumi che compongono il manga \"V-Tamer 01\", pubblicati in nove fascicoli. Questi numeri, tuttavia, non sono stati pubblicati con la normale lettura manga da destra a sinistra, bens\u00ec sono stati capovolti in stile occidentale. Inoltre, molti dei nomi dei vari personaggi del manga sono stati cambiati: Taichi Yagami cambia nome e torna ad essere nuovamente Tai Kamiya, esattamente come accaduto nella traduzione di \"Digimon Adventure\"; tuttavia, nel manga si accenna al fatto che il vero nome del protagonista sia Taichi, anche se soprannominato quasi sempre Tai, mentre nell'anime il nome \"Taichi\" non viene mai menzionato. \nZeromaru diviene Zeromon: probabilmente, questa scelta \u00e8 stata fatta dagli adattatori per non confondere i bambini che avrebbero acquistato il manga dando ad un Digimon un nome che non terminasse con il suffisso \"-mon\". Infatti, anche in \"C'Mon Digimon\" il Digimon del protagonista, Bun, viene rinominato Bunomon. Probabilmente per lo stesso motivo, inoltre, sono stati eliminati tutti i soprannomi che caratterizzano i personaggi di questo manga: Lord HolyAngemon \u00e8 semplicemente MagnaAngemon, Leo, Gabo e Gon tornano ad essere Leomon, Gabumon e Gomamon e cos\u00ec via. L'edizione era molto curata, con tavole in grande formato, completamente a colori e diverse rubriche di approfondimento. \nSoltanto l'ultimo fascicolo pubblicato (il numero 9) fu stampato in bianco e nero, oltre che ad avere un numero di pagine superiore rispetto agli altri. Il manga fu interrotto presumibilmente per scarse vendite, forse dovute alle eccessive incongruenze dell'adattamento italiano rispetto alla serie animata."}
{"id": "2683868", "revid": "287204", "url": "https://it.wikipedia.org/wiki?curid=2683868", "title": "Chhatari", "text": " \nChhatari \u00e8 una suddivisione dell'India, classificata come \"nagar panchayat\", di 10.886 abitanti, situata nel distretto di Bulandshahr, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 06' 44 N e 78\u00b0 09' 09 E.\nSociet\u00e0.\nEvoluzione demografica.\nAl censimento del 2001 la popolazione di Chhatari assommava a 10.886 persone, delle quali 5.843 maschi e 5.043 femmine. I bambini di et\u00e0 inferiore o uguale ai sei anni assommavano a 2.071, dei quali 1.153 maschi e 918 femmine. Infine, coloro che erano in grado di saper almeno leggere e scrivere erano 4.917, dei quali 3.169 maschi e 1.748 femmine."}
{"id": "2683873", "revid": "1993636", "url": "https://it.wikipedia.org/wiki?curid=2683873", "title": "Bosanska Krajina", "text": "La Bosanska Krajina (in cirillico \"\u0411\u043e\u0441\u0430\u043d\u0441\u043a\u0430 \u043a\u0440\u0430\u0458\u0438\u043d\u0430\"; in italiano desueto Craina bosniaca) \u00e8 una regione storico-geografica nell'ovest della Bosnia ed Erzegovina delimitata da tre fiumi, la Sava, l'Una e il Vrbas.\nLa citt\u00e0 pi\u00f9 grande e suo capoluogo \u00e8 Banja Luka. La regione \u00e8 stata conosciuta fino al XVIII secolo come \"Croazia turca\". Altre citt\u00e0 sono Lakta\u0161i, \u010celinac, Kne\u017eevo, Kotor Varo\u0161, Bosanska Gradi\u0161ka, Kozarska Dubica, Novi Grad, Prijedor, Sanski Most, Bosanski Petrovac, Klju\u010d, \u0160ipovo, Mrkonji\u0107 Grad, Drvar, Glamo\u010d, Bosansko Grahovo, Jajce, Biha\u0107, Bosanska Krupa, Cazin, Bu\u017eim e Velika Kladu\u0161a.\nLa Bosanska Krajina non ha confini politico-amministrativi o rappresentanza in alcun organo della Bosnia ed Erzegovina ed \u00e8 divisa tra le due entit\u00e0 del Paese, la Repubblica Serba di Bosnia ed Erzegovina (Republika Srpska) e la Federazione di Bosnia ed Erzegovina (Federacija)."}
{"id": "2683875", "revid": "2091899", "url": "https://it.wikipedia.org/wiki?curid=2683875", "title": "Accademia d'Ungheria", "text": "LAccademia d'Ungheria in Roma opera nella capitale dal 1927. La sua sede, il Palazzo Falconieri, \u00e8 l'immobile di maggior valore dello Stato ungherese all'estero, anche perch\u00e9 molti dei suoi meravigliosi dettagli sono stati realizzati nel seicento da uno dei maggiori maestri dell'arte barocca universale, da Francesco Borromini. Il capo del governo dell'epoca, Istv\u00e1n Bethlen e Kuno Klebelsberg ministro d'istruzione e degli affari del culto, acquistarono il palazzo di particolare bellezza, perch\u00e9 volevano donare una degna dimora, nella Citt\u00e0 Eterna, alla scienza e alla cultura ungherese come anche alla formazione degli artisti, come ricordato anche sulla lapide commemorativa situata all'ingresso dell'edificio.\nStoria.\nLe premesse risalgono all'ultimo ventennio dell'ottocento, quando vennero aperte al pubblico le porte dell'Archivio Segreto Vaticano. Vilmos Frakn\u00f3i, vescovo titolare, accademico di scienze storiche, per favorire la ricerca di fonti e documenti ungheresi presso la collezione vaticana di incredibile ricchezza, a proprie spese fece costruire una villa nel quartiere Nomentano, per garantire un alloggio e una biblioteca ausiliare adeguati per i ricercatori ungheresi. Qualche anno pi\u00f9 tardi fece emergere anche un'altra villa, dove fond\u00f2 un\"'Accademia di Belle Arti\" per gli artisti ungheresi. Le sue fondazioni pi\u00f9 tardi vennero affidate allo Stato, e vennero inserite nel profilo del Collegium Hungaricum fondato nel 1927. L'obiettivo della politica delle borse di studio in quel periodo era quello di far affluire in Italia un maggior numero possibile di scienziati, professori, sacerdoti e artisti ungheresi, per ottenere le conoscenze europee grazie al contatto con l'Italia, e di fare in modo che questa conoscenza potesse essere testimonianza dei valori culturali dell'Ungheria privata di due terzi del proprio territorio. Il periodo fino alla seconda guerra mondiale pu\u00f2 essere considerato la prima epoca d'oro dell'istituto. Dozzine di eccellenti studiosi abitarono nelle sue stanze: K\u00e1roly Ker\u00e9nyi, Antal Szerb, Istv\u00e1n Genthon ed altri, ed i risultati delle loro ricerche furono pubblicati nel periodico intitolato \"Annuario\". Grazie all'attivit\u00e0 dei borsisti d'arte fior\u00ec una nuova e autonoma corrente nella pittura e nella scultura ungherese, la cosiddetta \u201cScuola romana\u201d, la quale comprendeva talenti come Istv\u00e1n Sz\u0151nyi, Vilmos Aba Nov\u00e1k e P\u00e1l P\u00e1tzay.\nQuesta fioritura fu interrotta dalle vicissitudini della seconda guerra mondiale, e ripresa in seguito durante l'attivit\u00e0 dello storico della letteratura, Tibor Kardos. Sotto la sua direzione troviamo tra i borsisti dell'Accademia d'Ungheria in Roma i nomi di S\u00e1ndor We\u00f6res, \u00c1gnes Nemes Nagy, J\u00e1nos Pilinszky e G\u00e9za Ottlik. Ma questa prosperit\u00e0 scientifico-artistica cess\u00f2 nel 1950. L'Accademia d'Ungheria in Roma divenne parte dell'Ambasciata e fu privata del suo carattere scientifico-artistico autonomo e indipendente. Divenne un semplice nome, sotto il quale si svolgeva attivit\u00e0 propagandistica della \u201ccostruzione del socialismo\u201d (soltanto il Collegio Ecclesiastico rimase intatto, perch\u00e9 ancora nel 1940 esso ricevette il titolo di istituzione pontificia autonoma, funzione che ha conservato fino ai nostri giorni, infatti, situato al secondo piano del Palazzo Falconieri, continua la sua attivit\u00e0 con il nome di \"Istituto Pontificio Ungherese\"). La situazione cambi\u00f2 dopo la rivoluzione del 1956 sia per la forma che per il contenuto.\nL'organizzazione di eventi scientifici culturali all'estero venne ripresa nel 1958, naturalmente con l'obiettivo lungimirante di attestare indirettamente davanti al pubblico straniero l'assenza di qualsiasi oppressione in Ungheria che limitasse il lavoro artistico-intellettuale. Tuttavia se l'iniziativa era di qualit\u00e0, cominciava ad avere un \u201ceffetto proprio\u201d, lasciandosi alle spalle il clich\u00e9 politico. Grazie alla sua forza e al valore intrinseco invitava il pubblico a non considerarla propaganda del regime, piuttosto una nuova manifestazione delle storiche relazioni italo-ungheresi. Avvenne cos\u00ec che i borsisti dell'Accademia d'Ungheria in Roma anche nel periodo del regime totalitario potevano arricchire la scienza e l'arte ungherese e potevano dare ricchi contenuti per essere riconosciuti all'estero.\nDopo la svolta politica, l'attivit\u00e0 dell'istituto si articolava unendo tutte le esperienze dei decenni precedenti. La sua triplice funzione di divulgazione culturale, di attivit\u00e0 di ricerca e sostegno delle borse di studio, venne svolta in stretta correlazione, ed in pi\u00f9 ademp\u00ec all'impegno di manutenzione e di gestione del palazzo e della foresteria. La sua missione fu quella di diffondere i valori variegati della cultura ungherese sia dentro che fuori dai confini nazionali, nonch\u00e9 della cultura delle minoranze etniche presenti sul territorio nazionale. Fu altrettanto importante la divulgazione del patrimonio storico-culturale, la presentazione delle opere e delle attivit\u00e0 degli artisti contemporanei, e dei risultati delle ricerche scientifiche svolte in Ungheria, e della costruzione di una rete di collaborazione tra i due Paesi per la formazione reciproca dei futuri studiosi. Inoltre l'Accademia d'Ungheria in Roma ebbe un ruolo di grande rilievo nella ricerca delle relazioni storiche-culturali tra l'Italia e l'Ungheria, e nella tutela dei ricordi ungheresi in Italia.\nGli operatori culturali dell'Accademia d'Ungheria in Roma svolgono il loro lavoro affinch\u00e9 l'opera di importanza internazionale gli artisti, musicisti, attori possano far parte degnamente non soltanto delle celebrazioni culturali, ma della vita quotidiana dell'Italia. Nel prestigioso Palazzo, molto conosciuto e anche popolare tra il pubblico di Roma, vengono organizzati concerti, proiezioni, serate letterarie nei Saloni, esposizioni d'arte nella Galleria, e mostre fotografiche al Piano Nobile.\nNon molto dopo la svolta politica fu ricostituito l\"Istituto Storico Frakn\u00f3i\", il quale dal punto di vista scientifico organizzava autonomamente l'attivit\u00e0 di ricerca presso l'Accademia d'Ungheria in Roma. L'Istituto Storico Frakn\u00f3i \u00e8 membro dell\"Unione Internazionale degli Istituti di archeologia, storia e storia dell'arte\" in Roma, e grazie a questa collaborazione continua a consolidarsi il nome e la fama dell'Ungheria anche negli ambienti scientifici di rilievo. L'Istituto Storico Frakn\u00f3i organizza regolarmente convegni scientifici, dibattiti, presentazioni di libri e mostre di argomento storico.\nUno dei compiti pi\u00f9 importanti dell'Accademia d'Ungheria in Roma \u00e8 quello della ricerca e della tutela dei ricordi ungheresi in Italia. In occasione dell'80\u00ba anniversario della sua fondazione, rinnovandosi nello stato fisico, e ampliandosi nelle attivit\u00e0, l'Accademia d'Ungheria in Roma non soltanto continua le sue migliori tradizioni, ma adeguandosi alle esigenze pi\u00f9 moderne della nostra epoca garantisce e favorisce la presenza ungherese in una delle citt\u00e0 e in uno dei paesi culturalmente pi\u00f9 ricchi del mondo.\nDal settembre del 2009 \u00e8 possibile visitare l'altana sovrastante la loggia del Borromini, che oltre all'importanza artistica, in quanto unica opera di questo genere del genio del barocco, offre anche una vista panoramica sulla citt\u00e0 di Roma."}
{"id": "2683877", "revid": "767487", "url": "https://it.wikipedia.org/wiki?curid=2683877", "title": "Ambience", "text": "Ambience \u00e8 il secondo album discografico del gruppo musicale inglese The Lambrettas."}
{"id": "2683881", "revid": "404338", "url": "https://it.wikipedia.org/wiki?curid=2683881", "title": "Marazzo", "text": ""}
{"id": "2683882", "revid": "1590006", "url": "https://it.wikipedia.org/wiki?curid=2683882", "title": "Convitto nazionale Mario Cutelli", "text": "Dopo il catastrofico terremoto del 1693, nella Catania risorta si annovera il convitto \"Mario Cutelli\", collegio voluto dal famoso giureconsulto Mario Cutelli, conte di Villa Rosata e signore dell'Alminusa.\nStoria.\nNel suo testamento redatto il 28 agosto 1654 innanzi al notaio Giovanni Antonio Chiarella di Palermo, stabilisce che, qualora la linea maschile dei suoi successori si fosse estinta (la quale cos\u00ec si credette ai quei tempi), una parte del suo patrimonio dovr\u00e0 servire per la fondazione di un \u201cCollegio di uomini nobili\u201d come quello di Salamanca, da cui uscir\u00e0 quella classe dirigente nobile e virtuosa, ma soprattutto laica, destinata al governo amministrativo-politico del paese. Nel 1747, con la morte dell'ultimo Cutelli, Giovanni, la dinastia si pensava estinta. Il ramo femminile pose molte difficolt\u00e0 alla cessione dei beni di famiglia, ma alla fine risolse il problema il vescovo Pietro Galletti, che diede in enfiteusi il feudo di Aliminusa al principe di Biscari, e reper\u00ec cos\u00ec le risorse da destinare alla costruzione dell'attuale Convitto Cutelli, mentre in seguito Salvatore Ventimiglia e Corrado Maria Deodato Moncada diedero avvio alla costruzione del Collegio Cutelli, insieme agli altri fedecommissari: Michele Patern\u00f2 Castello, Mario Gravino, Antonio Patern\u00f2, Ignazio Abatello, Adamo Benedetto Asmundo (della famiglia degli Asmundo), Giuseppe Celestrio Securo, Antonio Sigone.\nLa sua realizzazione pu\u00f2 collocarsi attorno al 1760 e costituisce, dal punto di vista architettonico, un gioiello dell'arte settecentesca.\nL'opera dell'Abate Giovan Battista Vaccarini non poteva non essere presente nella progettazione di un edificio monumentale che, appunto, il grande architetto prepar\u00f2, anche se si avvalse dell'aiuto di Francesco Battaglia. Il prospetto neoclassico sulla via Vittorio Emanuele \u00e8 opera del Battaglia e continua sul lato di via Monsignor Ventimiglia e su quello di via Teatro Massimo. La parte attribuita al Vaccarini, che sappiamo alunno del Vanvitelli, \u00e8 quella del circolare cortile monumentale che, per la purezza e l'armonia delle forme, si ammira entrando nell'edificio.\nLa bella corte circolare \u00e8 caratterizzata da un pavimento centrale in bianco e nero. All'interno, sotto il quadrante del grande orologio da torre, situato tra le statue del Tempo e della Fama, vi \u00e8 un'iscrizione: \"Ut praeesset diei et nocti anno MDCCLXXIX\" ([Questo orologio fu costruito] affinch\u00e9 presiedesse al giorno e alla notte).\nLe statue del tempo e della fama simboleggiano la rivalit\u00e0 tra le due forze. Degno di menzione \u00e8 lo scalone di marmo che porta al piano superiore dove si apre l'Aula Magna. In essa sono affrescate le figure delle glorie siciliane appartenenti al mondo scientifico e giuridico (Caronda, Empedocle, Teocrito, Stesicoro, Recupero, Ingrassia, Giuseppe Gioeni) e dove, nel 1837, furono condannati gli insorti contro i Borboni, come ricorda la lapide affissa alla facciata esterna inaugurata il 4 novembre 1926.\nIl \"Convitto Cutelli\" \u00e8 sede nel XXI secolo di una scuola elementare, una scuola secondaria di primo grado e di un Liceo Classico Europeo."}
{"id": "2683883", "revid": "767487", "url": "https://it.wikipedia.org/wiki?curid=2683883", "title": "Shoplifter", "text": "Shoplifter \u00e8 un singolo del gruppo pop punk statunitense Green Day, pubblicato nel 2004.\n\u00c8 comparso in origine come B-side nella versione australiana del singolo di American Idiot, pubblicato il 14 settembre 2004. In seguito, dal 21 settembre 2004 fino al 16 aprile 2009, \"Shoplifter\" fu pubblicato sotto forma di singolo a s\u00e9 stante scaricabile online dall'iTunes Store."}
{"id": "2683884", "revid": "1305772", "url": "https://it.wikipedia.org/wiki?curid=2683884", "title": "Mike Hill", "text": "Esistono pi\u00f9 persone di nome Mike o Michael Hill:"}
{"id": "2683886", "revid": "47767", "url": "https://it.wikipedia.org/wiki?curid=2683886", "title": "Dioscuro", "text": ""}
{"id": "2683887", "revid": "183666", "url": "https://it.wikipedia.org/wiki?curid=2683887", "title": "Michael Hill", "text": ""}
{"id": "2683888", "revid": "1573940", "url": "https://it.wikipedia.org/wiki?curid=2683888", "title": "Shahrest\u0101n di Kiar", "text": "Lo shahrest\u0101n di Kiar (farsi \u0634\u0647\u0631\u0633\u062a\u0627\u0646 \u06a9\u06cc\u0627\u0631) \u00e8 uno dei 7 \"shahrest\u0101n\" della provincia di Chahar Mahal e Bakhtiari, in Iran. Il capoluogo \u00e8 Shalamzar. "}
{"id": "2683891", "revid": "1494169", "url": "https://it.wikipedia.org/wiki?curid=2683891", "title": "Admiral Nachimov", "text": ""}
{"id": "2683892", "revid": "287204", "url": "https://it.wikipedia.org/wiki?curid=2683892", "title": "Chhibramau", "text": " \nChhibramau \u00e8 una suddivisione dell'India, classificata come \"municipal board\", di 50.279 abitanti, situata nel distretto di Kannauj, nello stato federato dell'Uttar Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 27\u00b0 09' 18 N e 79\u00b0 30' 23 E.\nSociet\u00e0.\nEvoluzione demografica.\nAl censimento del 2001 la popolazione di Chhibramau assommava a 50.279 persone, delle quali 26.439 maschi e 23.840 femmine. I bambini di et\u00e0 inferiore o uguale ai sei anni assommavano a 7.836, dei quali 4.225 maschi e 3.611 femmine. Infine, coloro che erano in grado di saper almeno leggere e scrivere erano 31.731, dei quali 18.004 maschi e 13.727 femmine."}
{"id": "2683895", "revid": "287204", "url": "https://it.wikipedia.org/wiki?curid=2683895", "title": "Chhutmalpur", "text": " \nChhutmalpur \u00e8 una suddivisione dell'India, classificata come \"census town\", di 10.300 abitanti, situata nel distretto di Saharanpur, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 30\u00b0 1' 53 N e 77\u00b0 45' 9 E e ha un'altitudine di 278 .\nSociet\u00e0.\nEvoluzione demografica.\nAl censimento del 2001 la popolazione di Chhutmalpur assommava a 10.300 persone, delle quali 5.463 maschi e 4.837 femmine. I bambini di et\u00e0 inferiore o uguale ai sei anni assommavano a 1.720, dei quali 1.013 maschi e 707 femmine. Infine, coloro che erano in grado di saper almeno leggere e scrivere erano 6.840, dei quali 3.917 maschi e 2.923 femmine."}
{"id": "2683899", "revid": "287204", "url": "https://it.wikipedia.org/wiki?curid=2683899", "title": "Chilkana Sultanpur", "text": " \nChilkana Sultanpur \u00e8 una suddivisione dell'India, classificata come \"nagar panchayat\", di 16.110 abitanti, situata nel distretto di Saharanpur, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 30\u00b0 4' 60 N e 77\u00b0 28' 60 E e ha un'altitudine di 263 .\nSociet\u00e0.\nEvoluzione demografica.\nAl censimento del 2001 la popolazione di Chilkana Sultanpur assommava a 16.110 persone, delle quali 8.594 maschi e 7.516 femmine. I bambini di et\u00e0 inferiore o uguale ai sei anni assommavano a 3.383, dei quali 1.797 maschi e 1.586 femmine. Infine, coloro che erano in grado di saper almeno leggere e scrivere erano 6.661, dei quali 4.070 maschi e 2.591 femmine."}
{"id": "2683900", "revid": "110157", "url": "https://it.wikipedia.org/wiki?curid=2683900", "title": "Chiesa di Ges\u00f9 Maestro", "text": "La chiesa parrocchiale di Ges\u00f9 Maestro \u00e8 sita in Via Nomentana (altezza Km 17,800 circa) a Tor Lupara, frazione del comune di Fonte Nuova, in provincia di Roma.\nStoria.\nFu consacrata dal vescovo di Sabina e Poggio Mirteto il 10 settembre del 1967. Subito dopo si mostr\u00f2 gi\u00e0 insufficiente per capienza, ma solamente quattro decenni dopo venne ampliata. Della vecchia struttura rimase solamente lo scheletro in cemento armato al quale sono state aggiunte due navate laterali. La nuova chiesa fu consacrata dal Monsignore Salvatore Boccaccio, vescovo della Sabina e Poggio Mirteto il 17 ottobre del 2000. Durante l'ampliamento la chiesa venne sostituita da una cappella dell'istituto di suore di Via 1\u00ba Maggio a Tor Lupara.\nDal 1984 la chiesa gestisce il giornale: \"La voce di Ges\u00f9 Maestro\"\nDescrizione.\nL'esterno.\nSulla facciata \u00e8 un portico con dodici colonne che simboleggiano i dodici apostoli. Sul portico vi \u00e8 la scritta \"Ego sum via et veritas et vita\". Sopra la porta d'ingresso \u00e8 raffigurato lo stemma dell'allora vescovo Salvatore Boccaccio. Il rosone \u00e8 quadrato ed \u00e8 suddiviso in quattro parti da una croce. A fianco dell'ingresso del fianco destro vi \u00e8 una grotta finta con le statue della Madonna di F\u00e1tima con un'altra statua di una devota in preghiera.\nL'interno.\nL'interno \u00e8 a tre navate.\nIl motivo centrale dell'interno \u00e8 il Triduo pasquale. Nella cappella di destra vi \u00e8 un mosaico costruito da un disegno di Gigliola Ferroni e realizzato dall'Opificio romano raffiguranti due angeli con al centro il tabernacolo. Sopra l'ingresso secondario sul fianco destro della chiesa vi \u00e8 una tela raffigurante l'ultima cena e l'istituzione dell'Eucaristia di Raimondo Madau. Il lato destro raffigura indi il Venerd\u00ec santo. Nella cappella di sinistra vi \u00e8 il fonte battesimale. Sopra l'ingresso secondario del fianco sinistro della chiesa vi \u00e8 una tela raffigurante la crocifissione realizzato da Agata Pistone Etna (quadro anticamente posto nel presbiterio). La zona sinistra della chiesa raffigura la Pasqua. Sul presbiterio vi era una terracotta raffigurante il Cristo risorto. Tracciando delle linee rette che collegano le tre opere si ottiene un triangolo, verosimilmente rappresentante la Trinit\u00e0. Attualmente la terracotta \u00e8 stata sostituita con un mosaico avente, come soggetto, lo stesso tema. Ges\u00f9 \u00e8 raffigurato entro un ovale, verosimilmente rappresentante l'occhio di Dio, da cui si diparte una croce realizzata con tasselli di travertino. A fianco del fonte battesimale vi \u00e8 la zona dove canta il coro. A fianco ancora vi \u00e8 una cappella secondaria.\nSopra l'altare vi \u00e8 una vetrata raffigurante una colomba che rappresenta lo Spirito Santo. Altre dieci vetrate, poste nella navata centrale, raffigurano altrettanti santi, scelti secondo un criterio sistematico:\nLa chiesa consta di una biblioteca sita al primo piano dell'edificio, nella sala intitolata a Mons. Lino PETRICCA.\nNella Sala dedicata al Papa Giovanni Paolo II ogni anno, nel periodo natalizio, si svolge la mostra \"101 presepi\"."}
{"id": "2683902", "revid": "287204", "url": "https://it.wikipedia.org/wiki?curid=2683902", "title": "Chirgaon", "text": " \nChirgaon \u00e8 una suddivisione dell'India, classificata come \"municipal board\", di 14.105 abitanti, situata nel distretto di Jhansi, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 34' 55 N e 78\u00b0 49' 04 E.\nSociet\u00e0.\nEvoluzione demografica.\nAl censimento del 2001 la popolazione di Chirgaon assommava a 14.105 persone, delle quali 7.508 maschi e 6.597 femmine. I bambini di et\u00e0 inferiore o uguale ai sei anni assommavano a 1.913, dei quali 1.069 maschi e 844 femmine. Infine, coloro che erano in grado di saper almeno leggere e scrivere erano 9.510, dei quali 5.616 maschi e 3.894 femmine."}
{"id": "2683905", "revid": "179980", "url": "https://it.wikipedia.org/wiki?curid=2683905", "title": "Dynamos F.C.", "text": ""}
{"id": "2683907", "revid": "287204", "url": "https://it.wikipedia.org/wiki?curid=2683907", "title": "Chitbara Gaon", "text": " \nChitbara Gaon \u00e8 una suddivisione dell'India, classificata come \"nagar panchayat\", di 20.211 abitanti, situata nel distretto di Ballia, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 45' 53 N e 84\u00b0 00' 27 E.\nSociet\u00e0.\nEvoluzione demografica.\nAl censimento del 2001 la popolazione di Chitbara Gaon assommava a 20.211 persone, delle quali 10.423 maschi e 9.788 femmine. I bambini di et\u00e0 inferiore o uguale ai sei anni assommavano a 3.731, dei quali 1.884 maschi e 1.847 femmine. Infine, coloro che erano in grado di saper almeno leggere e scrivere erano 10.736, dei quali 6.627 maschi e 4.109 femmine."}
{"id": "2683908", "revid": "287204", "url": "https://it.wikipedia.org/wiki?curid=2683908", "title": "Chopan", "text": " \nChopan \u00e8 una suddivisione dell'India, classificata come \"nagar panchayat\", di 12.131 abitanti, situata nel distretto di Sonbhadra, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 31' 0 N e 83\u00b0 1' 60 E e ha un'altitudine di 158 .\nSociet\u00e0.\nEvoluzione demografica.\nAl censimento del 2001 la popolazione di Chopan assommava a 12.131 persone, delle quali 6.678 maschi e 5.453 femmine. I bambini di et\u00e0 inferiore o uguale ai sei anni assommavano a 1.749, dei quali 900 maschi e 849 femmine. Infine, coloro che erano in grado di saper almeno leggere e scrivere erano 8.370, dei quali 5.137 maschi e 3.233 femmine."}
{"id": "2683909", "revid": "118414482", "url": "https://it.wikipedia.org/wiki?curid=2683909", "title": "Kick Start", "text": "Kick Start \u00e8 il terzo album discografico del gruppo musicale inglese The Lambrettas, ed \u00e8 una raccolta dei migliori singoli e delle migliori B-side dei due album precedenti."}
{"id": "2683910", "revid": "2220366", "url": "https://it.wikipedia.org/wiki?curid=2683910", "title": "Riserva naturale integrale Bosco Nordio", "text": "La riserva naturale integrale Bosco Nordio \u00e8 un'area naturale protetta della regione Veneto istituita nel 1971.\nOccupa una superficie di 113,54 ha nel comune di Chioggia, in provincia di Venezia.\nStoria.\nIl parco oggi noto come Bosco Nordio, situato in prossimit\u00e0 della citt\u00e0 di Chioggia, era un tempo chiamato Fosson o Ceretto.\nIl Bosco Nordio pare aver avuto origine oltre 2000 anni fa, nell\u2019era preromana.\nDurante il tardo medioevo fu propriet\u00e0 della citt\u00e0 di Chioggia e venne poi donato, nel 1565, alla famiglia Nordio. Costoro, al fine di rendere il terreno adatto all\u2019agricoltura, abbatterono il bosco.\nVerso la fine del XVIII secolo vennero fatti ripiantare da Andrea Nordio, al tempo proprietario del terreno, alcuni tipi di vegetazione quali pino domestico, lauro e altre specie mediterranee per ridare al bosco l\u2019aspetto ormai perduto.\nIl Bosco Nordio venne venduto nel 1959 all\u2019ex Azienda di Stato per le Foreste Demaniali e venne istituita la Riserva Naturale Integrale. Oggi \u00e8 gestito da Veneto Agricoltura.\nIl litorale veneto, cos\u00ec come il volto della pianura padana, derivano da profonde modifiche apportate dall\u2019uomo e dal clima, le quali, con il passare del tempo, hanno cambiato la vegetazione e l'aspetto complessivo del paesaggio: nel corso dei secoli l'ampliamento dei territori adibiti all\u2019agricoltura ha ridotto notevolmente le aree un tempo boschive.\nFlora.\nIl parco presenta una flora tipica del territorio mediterraneo, caratterizzata dalla presenza del leccio (Quercus ilex), della robbia (Rubia peregrina), della clematide (Clematis flammula), il pungitopo (Ruscus aculeatus), l\u2019asparago pungente, il caprifoglio mediterraneo (Lonicera etrusca), la fillirea (Phillyrea) e la quercia con esemplari che superano anche i 20 metri di altezza.\nFauna.\nIl Bosco di Nordio presenta una grande variet\u00e0 faunistica, dovuta alla molteplice diversit\u00e0 di biotopi e alla particolare collocazione geografica, in quanto il bosco \u00e8 situato su un sistema di dune fossili risultante dell\u2019opera costruttiva dei fiumi Po e Adige. Il Bosco di Nordio rappresenta non solo il luogo in cui numerose e importanti specie dell'avifauna nidificano, ma anche un vero e proprio habitat ideale sia per il cibo che per il rifugio.\nIl bosco presenta molti ambienti umidi, poich\u00e9 le bassure del bosco sono alimentate dall\u2019acqua di falda, la quale scorre a 60-70 cm di profondit\u00e0. Le zone umide rappresentano un habitat ideale per anfibi, rettili e mammiferi.\nNel parco sono presenti principalmente due specie di anfibi: la rana agile (Rana dalmatina) e la rana di Lataste (Rana latastei), appartenenti alla classe \u201crane rosse\u201d. \nSono molteplici i mammiferi che abitano questo ambiente, sono presenti: il daino (Dama dama) , introdotti a partire dal 1964, l\u2019istrice (Hystrix cristata),la lepre, il tasso (Meles meles), donnola (Mustela nivalis), la faina (Martes foina) la martora (Martes martes), l'arvicola terrestre (Arvicola terrestris) e quella d'acqua (Arvicola sapidus), il riccio (Erinaceus europaeus) e la talpa europea (Talpa europaea).\nLa riserva naturale al giorno d\u2019oggi \u00e8 diventata un importante sito di nidificazione e rifugio per molte specie di uccelli, tra cui anche alcune in via di estinzione nelle pianure a causa dell\u2019eccessivo disboscamento.\nLe specie che nidificano nella riserva sono molteplici, le pi\u00f9 rilevanti sono: il falco di palude (Circus aeruginosus), il gufo di palude (Asio flammeus), il torcicollo (Jynx torquilla), l'usignolo (Luscinia luscinia), il cuculo (Cuculus canorus), il saltimpalo (Saxicola torquata), il verzellino (Serinus serinus), l'averla piccola (Lanius collurio).\nLe specie che si sono insediate in modo permanente all\u2019interno della riserva sono: il fagiano (Phasianus colchicus), la civetta (Athene noctua), la garzetta (Egretta garzetta), l'airone cinerino (Ardea cinerea), il colombaccio (Colomba palumbus), l'allocco (Strix aluco), il picchio nero (Dryocopus martius), il pettirosso (Erithacus rubecula), il tordo bottaccio (Turdus philomelos), l'usignolo di fiume (Cettia cetti), la cinciarella (Parus caeruleus), la cinciallegra (Parus major), la ghiandaia (Garrulus glandarius)."}
{"id": "2683912", "revid": "287204", "url": "https://it.wikipedia.org/wiki?curid=2683912", "title": "Choubepur Kalan", "text": " \nChoubepur Kalan \u00e8 una suddivisione dell'India, classificata come \"census town\", di 8.352 abitanti, situata nel distretto di Kanpur Nagar, nello stato federato dell'Uttar Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 26\u00b0 37' 26 N e 80\u00b0 11' 28 E.\nSociet\u00e0.\nEvoluzione demografica.\nAl censimento del 2001 la popolazione di Choubepur Kalan assommava a 8.352 persone, delle quali 4.344 maschi e 4.008 femmine. I bambini di et\u00e0 inferiore o uguale ai sei anni assommavano a 1.341, dei quali 669 maschi e 672 femmine. Infine, coloro che erano in grado di saper almeno leggere e scrivere erano 4.983, dei quali 2.783 maschi e 2.200 femmine."}
{"id": "2683917", "revid": "287204", "url": "https://it.wikipedia.org/wiki?curid=2683917", "title": "Chunar", "text": " \nChunar \u00e8 una suddivisione dell'India, classificata come \"municipal board\", di 33.919 abitanti, situata nel distretto di Mirzapur, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 7' 60 N e 82\u00b0 54' 0 E e ha un'altitudine di 83 .\nSociet\u00e0.\nEvoluzione demografica.\nAl censimento del 2001 la popolazione di Chunar assommava a 33.919 persone, delle quali 17.884 maschi e 16.035 femmine. I bambini di et\u00e0 inferiore o uguale ai sei anni assommavano a 5.516, dei quali 2.892 maschi e 2.624 femmine. Infine, coloro che erano in grado di saper almeno leggere e scrivere erano 19.381, dei quali 11.815 maschi e 7.566 femmine."}
{"id": "2683920", "revid": "339392", "url": "https://it.wikipedia.org/wiki?curid=2683920", "title": "Agenesia dentaria", "text": ""}
{"id": "2683921", "revid": "287204", "url": "https://it.wikipedia.org/wiki?curid=2683921", "title": "Churk Ghurma", "text": " \nChurk Ghurma \u00e8 una suddivisione dell'India, classificata come \"nagar panchayat\", di 8.685 abitanti, situata nel distretto di Sonbhadra, nello stato federato dell'Uttar Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 38' 60 N e 83\u00b0 5' 60 E e ha un'altitudine di 297 .\nSociet\u00e0.\nEvoluzione demografica.\nAl censimento del 2001 la popolazione di Churk Ghurma assommava a 8.685 persone, delle quali 4.580 maschi e 4.105 femmine. I bambini di et\u00e0 inferiore o uguale ai sei anni assommavano a 1.248, dei quali 638 maschi e 610 femmine. Infine, coloro che erano in grado di saper almeno leggere e scrivere erano 6.121, dei quali 3.636 maschi e 2.485 femmine."}
{"id": "2683922", "revid": "339392", "url": "https://it.wikipedia.org/wiki?curid=2683922", "title": "Iperodonzia", "text": ""}
{"id": "2683924", "revid": "1444886", "url": "https://it.wikipedia.org/wiki?curid=2683924", "title": "Orlando (famiglia)", "text": "Orlando \u00e8 il cognome di una storica famiglia italiana di origine siciliana. In Sicilia \u00e8 un'antica e illustre famiglia, il cui cognome deriva dal toponimo Capo d\u2019Orlando. Tra i protagonisti del risorgimento italiano, nella seconda met\u00e0 dell'Ottocento un ramo si trasfer\u00ec in Liguria, dove diviene una delle famiglie imprenditoriali pi\u00f9 importanti tra fine dell'Ottocento ed inizio del Novecento e del processo di industrializzazione del Paese.\nIn Sicilia.\nFonti certe riguardanti gli esponenti della famiglia risalgono al XV secolo, i quali erano originari di Caltagirone, Salemi, Sambuca e Palermo. \"Giovanni\" fu giurato a Caltagirone negli anni 1460, 1462 e 1472; un \"Alfonso\" fu capitano di giustizia di Salemi nel 1525-26. Un \"Matteo\" fu generale dell'ordine dei Carmelitani e vescovo di Cefal\u00f9; un Pietro (1651-1699) a Trapani fu scultore; un \"Vittorio\" fu abate di Santa Anastasia nell'anno 1745 e un \"Desiderio\" giudice pretoriano di Palermo nel 1754. Un altro ramo si stabil\u00ec ad Alcamo. Altro ramo si rinviene a Prizzi, comune del palermitano, ove la famiglia oper\u00f2 oltre che nel settore agricolo anche in diversi settori imprenditoriali, contribuendo all\u2019elettrificazione del paese. Discendenti del ramo prizzese risultano attivi nella vita politica e sociale isolana e non solo, ricoprendo, negli anni, incarichi anche di rilievo nelle istituzioni pubbliche. Il palermitano Vittorio Emanuele Orlando fu politico nonch\u00e9 presidente del consiglio pi\u00f9 volte nella prima met\u00e0 del XX secolo.\nGli Orlando in Liguria.\nDalla Sicilia arrivarono nel 1849 in Liguria e furono attivi nella cantieristica navale a Genova, passarono poi anche ad altri settori quali la siderurgia e la metallurgia. I nomi degli Orlando sono presenti nei consigli d'amministrazione delle principali industrie italiane. Negli anni venti del novecento, diventano proprietari anche di importanti societ\u00e0 attive nella produzione d'energia e nelle telecomunicazioni e telefonia. Nella seconda met\u00e0 del secolo scorso il nome Orlando \u00e8 al pari di quello di nomi quali gli Agnelli, i Pirelli e i Falck. Sar\u00e0 per\u00f2 il \"triumvirato\" degli Agnelli, Pirelli e Orlando, ad essere considerato fondamentale per cementare il capitalismo italiano e determinare gli indirizzi delle pressioni della Confindustria presso il Governo. Oggi gli interessi degli Orlando spaziano dal settore industriale al commercio e alla finanza.\nGli Orlando e il risorgimento.\nGiuseppe Orlando di Colosa \u00e8 considerato il capostipite della famiglia, d'origine siracusana ma stabilitosi a Palermo, possidente di terreni agricoli e di un'azienda meccanica a cui si rivolgevano gli agricoltori dell'isola per la costruzione di mulini e altre macchine agricole. e di un'azienda meccanica Alla sua morte, avvenuta nel 1825, lascia la moglie Rosalia Castiglione e sei figli giovani; il senatore Luigi Orlando (1814-1896), Salvatore (1818 - 1881), Giuseppe (1820 - 1893), Paolo (1824 - 1891), Domenico (18. - 1837) e Lucia (..).\nNel 1834 il primogenito Luigi Orlando, divenuto ingegnere, aderisce alla Giovine Italia, seguito poi dagli altri fratelli.\nDopo un periodo in esilio da Palermo a Malta e in seguito al fallimento dei primi moti insurrezionali siciliani Luigi torna nell'isola e s'impegna attivamente nell'officina di famiglia introducendo la forza del vapore nella costruzione dei mulini da grano, e riscuote successo con la fabbricazione delle prime molle per materassi. Il carattere imprenditoriale orientato all'innovazione della meccanica \u00e8 spesso osteggiato dai Borbone, per le sue idee liberali ed \u00e8 pi\u00f9 volte costretto a lasciare la Sicilia. Fu costruttore della prima nave a vapore in ferro italiana, \"La Sicilia\", gi\u00e0 nel 1845.\nNel 1847, trasferitisi a Roma, Luigi e Giuseppe dimostrano entusiasmo verso la rivoluzione e alla costituzione della Repubblica romana portando tra l'altro con s\u00e9 un tricolore, dono degli insorti palermitani, e riportandolo poi nel capoluogo siciliano. Luigi, in Campidoglio, sale in cima alla statua equestre di Marco Aurelio issandovi la bandiera italiana.\nAlla notizia della momentanea sconfitta del potere Borbonico a Palermo e in tutta la Sicilia in seguito alla rivoluzione siciliana del 1848, Paolo e Luigi rientrano subito e sono incaricati di recarsi in Francia per comprare forniture di armi. Ma i francesi e gli inglesi, inizialmente parteggianti con la causa risorgimentale raffreddano presto il loro ardore, mandando a monte il progetto. Gli Orlando combattono a Catania ma nell'aprile 1849, dopo un anno ed un giorno d'indipendenza, il Parlamento siciliano accetta le condizioni dei Borboni che rientrano nella capitale. \nGli Orlando assieme a molti altri patrioti sono costretti a fuggire all'estero e si recano a Genova, dove trovano le condizioni favorevoli per creare una florida attivit\u00e0 cantieristica, siderurgica e meccanica. \nLo stabilimento meccanico Orlando venne fondato nel 1850 nel quartiere genovese di Ponte Pila (attuale Foce): produceva inizialmente letti di ottone e ferri da stiro, poi pass\u00f2 ai tubi per acquedotti, ai torchi per i frantoi, alle macchine tessili, e infine ai motori a vapore.\nEntrambi i fratelli, nonostante l'impegno industriale continuano a sostenere la causa dell'unit\u00e0 italiana. Sono in ottimi rapporti sia con Mazzini che con Cavour, grazie alla loro amicizia con il finanziatore Giuseppe Natoli, barone di Scaliti, che nel governo Cavour fu pi\u00f9 volte Ministro.\nLa protezione del governo guadagn\u00f2 agli Orlando vari appalti pubblici: innanzitutto quello dei lavori di escavazione nei porti del Regno di Sardegna; poi un secondo intervento del governo permise a Luigi di fondare nel 1854 la Societ\u00e0 di navigazione per il servizio \"Genova-Marsiglia\". \nInfine il governo Cavour affid\u00f2 a Luigi la direzione dell'Ansaldo nel 1859.\nAlla fine degli anni cinquanta i fratelli Orlando si riaffacciano alla politica come protagonisti diretti. Casa Orlando a Genova diventa centro di cospirazione. Rosolino Pilo (1810 - 1860) ne \u00e8 un assiduo frequentatore con Francesco Crispi (1818 - 1901). \u00c8 proprio Crispi a presentare Garibaldi agli Orlando. La loro comunione di vedute e d'azione \u00e8 oggi ancora confermata dalla numerosa corrispondenza conservata dalla famiglia.\nNel 1857 gli Orlando sostengono con mezzi e denaro l'impresa meridionale di Carlo Pisacane (1818 - 1857). A causa di questo coinvolgimento la prefettura di Genova aveva gi\u00e0 preparato il decreto di espulsione dei fratelli Orlando, quando il governo lo blocc\u00f2 \"a motivo dei servizi che rendono al Paese e al Governo come industriali\".\nGiuseppe partecipa attivamente alla spedizione dei Mille al comando delle macchine del \u201cLombardo\u201d e del \u201cPiemonte\u201d (di propriet\u00e0 della compagnia Rubattino), ma al momento dello sbarco Garibaldi ordina a Giuseppe di rimanere a bordo del battello. Ci\u00f2 contribuir\u00e0 ad impedire la cattura delle due imbarcazioni: Giuseppe, infatti, al sopraggiungere della flotta borbonica, apr\u00ec i boccaporti allagando ed affondando i due bastimenti. Questo gli valse la medaglia di bronzo al valor militare. Nella spedizione dei Mille Luigi dona a Garibaldi una serie di cannoni fatti costruire appositamente nelle fonderie dell'Ansaldo.\nDopo lo sbarco a Marsala nel corso della spedizione dei Mille Garibaldi nomina nel maggio 1860 Paolo Orlando (1824 - 1891) ministro dei Lavori Pubblici nel suo governo dittatoriale.\nGli Orlando a Livorno.\nCon la costituzione del Regno d'Italia l'attivit\u00e0 cantieristica si allarga con la costruzione dei cantieri navali di Livorno, su concessione governativa dei cantieri San Rocco firmata dal Ministro delle Finanze e della Marina, Quintino Sella (1827 \u2013 1884). Nel 1865 la famiglia si trasfer\u00ec a Livorno e nel 1866 fond\u00f2 i cantieri navali \"Fratelli Orlando\" di Livorno, di cui Luigi divenne direttore.\nAll'inizio del Regno gli Orlando mantengono forti legami con Garibaldi, nonostante le disavventure che il Generale ebbe nel corso dei primi anni (Aspromonte prima e Mentana poi), tanto che, nel 1873, in occasione di una grave crisi finanziaria subita dai Cantieri Orlando, lo stesso Garibaldi fece loro un prestito sulla parola di 100.000 lire dell'epoca, restituito dopo cinque anni senza interessi.\nDopo la svolta del 1876, con l'avvento della sinistra al governo, cresce il ruolo di molti degli storici amici degli Orlando, in particolare del siciliano Francesco Crispi, presidente del Consiglio nell'ultima decade dell'Ottocento.\nIn questi anni tra ottocento ed inizio novecento gli Orlando (figli di Luigi 1814 - 1896) presero parte attiva alla vita politica nazionale e locale. Rosolino Orlando (1860 - 1924) fu sindaco di Livorno dopo la prima guerra mondiale, mentre il fratello Paolo (1858 - 1943) divenne Senatore del Regno ed ebbe un ruolo fondamentale per la costruzione del porto di Ostia. Una nipote di Luigi Orlando, Margherita (1897 - 1918), figlia di Maria Orlando, sposata Kaiser, \u00e8 l'unica donna sepolta al Sacrario Militare di Redipuglia. Negli anni 30 fu grazie alle forti relazioni con Costanzo Ciano che il Cantiere Orlando fu salvato e fuso con i Cantieri Navali Odero e l'Odero - Terni, diventando Cantieri Navali Odero-Terni-Orlando.\nI Cantieri e la Siderurgia.\nApprodati a Genova, dove la politica di Cavour sembra offrire opportunit\u00e0 di sviluppo e di impresa, i fratelli Orlando, grazie anche a numerose amicizie e conoscenze, riescono in pochi anni a costruire varie attivit\u00e0:\nNel 1856 \u00e8 costruito il \u201cSicilia\u201d primo piroscafo di ferro costruito in Italia con prima macchina navale italiana. Cavour affida a Luigi la direzione delle officine Ansaldo.\nNel 1865 i Fratelli Orlando ottengono in concessione l'arsenale navale di S. Rocco di Livorno. In pochi anni il cantiere sar\u00e0 sviluppato e trasformato fino a divenire un moderno cantiere navale nel quale escono non solo navi da crociera o mercantili ma anche corazzate militari tali da competere con le corazzate di altre nazioni avanzate quali Inghilterra e Germania. Il cantiere navale S. Rocco di Livorno sar\u00e0, da questo momento, chiamato Cantiere navale fratelli Orlando. Ci\u00f2 segna l'inizio dell'impegno degli Orlando nella citt\u00e0 labronica. Tale impegno si estender\u00e0 anche verso altri settori industriali (metallurgica, cementificio, ceramica, vetro) e durer\u00e0 fin dopo la II Guerra Mondiale. Alla morte di Luigi il cantiere sar\u00e0 diretto dal figlio Giuseppe Orlando (1855 - 1926) che liquider\u00e0 i fratelli maschi; Salvatore Orlando (1856 - 1926), Paolo Orlando (1858 - 1943), Rosolino Orlando (1860 - 1924) e Luigi Orlando (1862 - 1933). Le figlie di Luigi Orlando (1814 - 1896), Rosalia, Settimia, Ottavia e Maria, erano gi\u00e0 escluse dalla propriet\u00e0 dei cantieri poich\u00e9, alla morte del padre, avevano scelto l'opzione, che questo le aveva lasciato in testamento, di un legato del valore di 100.000 Lire (pi\u00f9 100.000 Lire di dote) dell'epoca. Ma quando, alla costituzione della Fratelli Orlando &amp; C., il cantiere fu valutato 8 milioni di Lire, esse fecero causa ai fratelli richiedendo l'annullamento del legato. \nGiuseppe Orlando prosegu\u00ec l'attivit\u00e0 iniziata dal padre ed acquis\u00ec numerose altre attivit\u00e0 affini alla cantieristica come ad esempio nel 1924, dopo essere subentrato nella gestione dei Cantieri Navali Ganz Danubius, grande realt\u00e0 industriale di Fiume, e consigliato dal Generale Giardino, futuro Maresciallo d'Italia e governatore tra il 1923 e il 1924 dello Stato libero di Fiume, rilev\u00f2 anche il Silurificio Whitehead di Fiume. Nel febbraio del 1924 venne costituita la \"Societ\u00e0 di Esercizio Anonima-Stabilimento Whitehead\" per la gestione del silurificio, che riprendeva cos\u00ec l'attivit\u00e0 sotto la direzione dello stesso ingegnere Orlando, nominato presidente della societ\u00e0; tra il 1924 e il 1934, l'azienda che nel 1928 assunse la denominazione di \"Silurificio Whitehead di Fiume S.A.\", venne riammodernata, con l'acquisto di nuovi macchinari, l'ampliamento delle officine, la costruzione di una nuova stazione di lancio e di una catapulta per i siluri destinati agli aeroplani.\nL\u2019operazione pi\u00f9 importante si concretizza per\u00f2 nel 1899, quando insieme all\u2019altro grande esponente della cantieristica italiana, Attilio Odero, entra nel gruppo di controllo della societ\u00e0 Alti Forni Acciaieria e Fonderia di Terni, la principale impresa siderurgica italiana.\nAlla morte di Giuseppe Orlando, nel 1926, prender\u00e0 la direzione del cantiere il figlio Luigi Orlando (1886 - 1940) che fu consigliere della Camera dei Fasci e delle Corporazioni e da non confondersi con Luigi della SMI. Nel 1945 Marcello Orlando (1898 - 1979), figlio di Salvatore (1856 - 1926), diriger\u00e0 il cantiere di propriet\u00e0, oramai, della OTO. Sar\u00e0 l'ultimo degli Orlando a dirigere il cantiere.\nLa storia dei Cantieri Orlando \u00e8 caratterizzata dal problema della \u201ccontinuit\u00e0\u201d dovuto non solo all'incertezza delle commesse pubbliche ma anche dalla volatilit\u00e0 dei prezzi delle materie prime e della moneta. Fu, infatti, durante la costruzione del \"Trento\" (1925 - 1929), incrociatore da circa 10.000 tonnellate, che una forte svalutazione della lira port\u00f2 i Cantieri al dissesto finanziario. Fu grazie a Costanzo Ciano che l'\"Odero Terni\" (maggiore azionista del cantiere e creditrice per la fornitura d'acciaio del Trento) intervenne per salvare i Cantieri Orlando, grazie ad una triplice fusione con i Cantieri Navali Odero, formando, nel 1929, la Societ\u00e0 cantieristica siderurgica Odero-Terni-Orlando, con sede amministrativa a Genova.\nCon la costituzione dell'IRI nel 1933, il cantiere, come la gran maggioranza della cantieristica navale italiana, \u00e8 nazionalizzato.\nOggi la OTO Melara e la Whitehead Sistemi Subacquei (WSS) sono confluite nel Gruppo industriale Leonardo - Fincantieri. La societ\u00e0 \u00e8 quotata nell'indice FTSE MIB della Borsa di Milano. Il Cantiere Navale Fratelli Orlando \u00e8 stato acquisito nel 2003 Gruppo Benetti-Azimut.\n\"La Metallurgica\".\nLuigi Orlando (1862-1933), figlio di Luigi Orlando (1814-1896), \u00e8 nominato curatore fallimentare della Societ\u00e0 Metallurgica Italiana - SMI, una societ\u00e0 di propriet\u00e0 prevalentemente francese, operante nel settore dei metalli non ferrosi, fondata a Roma nel 1886 e quotata alla borsa di Milano fin dal 1897. Ritenendo di poterne risanare la difficile situazione economica, Luigi ne acquista la maggioranza nel 1902. La SMI \u00e8 proprietaria di tre stabilimenti situati a Livorno, Limestre e Mammiano.\nNel 1906 la SMI, insieme alla Deutsch Vesterreichische Mannesman-Werke di D\u00fcsseldorf, fonda la Societ\u00e0 Tubi Mannesmann (oggi Dalmine), con stabilimenti a Dalmine, per la produzione di tubi in acciaio senza saldatura la cui produzione all'epoca era totalmente rifornita dall'estero. Nel 1911 SMI ceder\u00e0 al socio austro-tedesco le proprie azioni.\nAll'inizio del XX secolo la guerra di Libia ed il conflitto mondiale arrivano in soccorso alla difficile situazione della SMI. Nel 1910 lo Stato Italiano affida una commessa alla societ\u00e0 per la produzione di munizioni per pistole, fucili, moschetti e artiglieria leggera per l'esercito e la marina italiana. La SMI costruir\u00e0 in solo un anno lo stabilimento a Campo Tizzoro, che rimarr\u00e0 in produzione fino al 2006, producendo laminati industriali di rame e sue leghe.\nNel 1915 viene acquistato lo stabilimento di Pont-Saint-Martin per aumentare la produzione di materiale bellico. Inizia la costruzione dello stabilimento di Fornaci di Barga per la fabbricazione di cartucce per fucili e di bossoli da cannone. Con la costruzione del nuovo stabilimento, la SMI passa dalle 6.000 tonnellate di produzione del 1902 alle oltre 36.000 del 1917.\nLo stabilimento di Fornaci di Barga \u00e8 costruito in 12 mesi, finanziato principalmente da capitali pubblici.\nNel 1917 lavoravano a Fornaci di Barga circa 7.000 persone. Nel 1920 Luigi Orlando decide di concentrare le sue partecipazioni industriali in una holding. Fonda la Generale Industria Metallurgica, meglio nota come GIM (verr\u00e0 ammessa a quotazione nel 1930).\nIl 1\u00ba novembre 1933 muore all'et\u00e0 di 77 anni Luigi Orlando (1862-1933). Gli succeder\u00e0 il figlio Salvatore gi\u00e0 amministratore delegato del Gruppo da circa un anno. Salvatore Orlando opera il consolidamento del gruppo a livello nazionale. Nel 1935 viene acquistata la maggioranza della Societ\u00e0 Metallurgica Bresciana (gi\u00e0 Tempini). Nel 1954 acquista la maggioranza del pacchetto azionario della societ\u00e0 Industrie Lamiere Speciali, quotata in borsa. Societ\u00e0 Azionaria Carlo Viola \u2013 ILSSA Viola SpA (Pont St. Martin\u00a0\u2013 Aosta), uno dei maggiori produttori italiani di lamiere in acciaio inossidabile. (Sar\u00e0 chiusa nel 1986 a seguito della crisi dell'acciaio e della forte presenza nel settore del Governo italiano\u00a0\u2013 TERNI).\nNel 1965, al fine di rafforzare la sua presenza sui mercati stranieri, SMI, in partnership con alcuni distributori locali dei maggiori paesi europei, costituisce CUPROMET, una rete di societ\u00e0 commerciali a capitale misto per la commercializzazione dei prodotti SMI. Nel 1969 viene rilevato da Finmeccanica, holding finanziaria di Stato, il 50% della societ\u00e0 Delta\u00a0\u2013 Societ\u00e0 Metallurgica Ligure (proprietaria dello stabilimento di Serravalle Scrivia), costituendo uno dei primi casi di privatizzazione in Italia (Delta sar\u00e0 acquisita al 100% nel 1973). \nA met\u00e0 degli anni settanta Salvatore Orlando lascia la guida del Gruppo a favore del figlio Luigi Orlando (1927-2005). Luigi espanse il gruppo di famiglia dalla realt\u00e0 nazionale a quella internazionale della produzione dei semilavorati di rame e sue leghe. Negli anni ottanta viene focalizzata l'attivit\u00e0 nel rame, dismettendo le attivit\u00e0 nella produzione dei laminati in acciaio inox (Ilssa Viola) e dei manufatti in argento (Broggi). A partire dal 1996 vengono acquisiti i pi\u00f9 importanti rivali europei. Nel 1987 viene acquisito, dal gruppo francese Pechiney, la \"Trefimetaux\", e nello stesso anno viene conclusa l'acquisizione della societ\u00e0 spagnola SIA\u00a0\u2013 Sociedad Industrial Asturiana. Negli anni novanta la SMI acquisisce, dal gruppo tedesco MAN, la societ\u00e0 tedesca KME\u00a0\u2013 KABELMETAL, il maggior produttore tedesco di semilavorati di rame e sue leghe. Cos\u00ec, in un'unica operazione, raddoppia fatturato e produzione. \nGli anni 2000.\nNel 2003, infine, la SMI acquista la societ\u00e0 inglese Yorkshire Copper Tube Ltd. Luigi Orlando muore nel 2005 dopo aver passato il timone al figlio Salvatore Orlando (1957 - 2012) in uno dei momenti pi\u00f9 delicati della storia del Gruppo. Infatti a seguito della crisi economica, della speculazione delle materie prime e del forte indebitamento il gruppo si trova a dover affrontare un'ampia operazione di ristrutturazione finanziaria. Tale operazione terminer\u00e0 con l'ingresso nell'azionariato del private equity iNTEK SpA, gi\u00e0 quotato alla Borsa di Milano. Nel 2006 la SMI avvia un progetto di \"re-branding\" per essere maggiormente riconoscibile su tutti i mercati in cui opera. Decide, perci\u00f2, di cambiare nome in KME, utilizzandolo per tutte le controllate internazionali. Nel 2007 la GIM viene fusa nella iNTEK di Vincenzo Manes, che gi\u00e0 da tre anni \u00e8 l'azionista di controllo mentre gli Orlando sono azionisti di minoranza con l'8-9%. Nel 2010 attraverso una complessa operazione di scissione parziale proporzionale inversa la KME viene separata dalla iNTEK e diventa una holding di partecipazioni industriali focalizzata in tre settori principali. Il settore rame con la KME, il settore delle energie rinnovabili, con la Ergycapital (quotata alla Borsa di Milano nel 2007), e il settore dei servizi con il Gruppo Drive Rent. La famiglia Orlando \u00e8 arrivata alla sesta generazione come azionista di controllo della SMI (oggi KME). Salvatore Orlando, deceduto nel 2012, \u00e8 stato l'ultimo esponente della famiglia a presiedere il Gruppo. Oggi, della famiglia, rimangono a lavorare nel gruppo Paolo Orlando (1969), amministratore e dirigente, e Luigi Orlando (1965), direttore commerciale.\nLe \"utilities\" elettriche e telefoniche.\nLuigi Orlando (1862-1933), figlio di Luigi Orlando (1814-1896), fonda, nel 1905, la SELT - Societ\u00e0 Ligure Toscana di Elettricit\u00e0 con il sostegno del gruppo industriale degli Odero di Genova e della Banca Commerciale Italiana. La SELT inizi\u00f2 lo sfruttamento idroelettrico della Garfagnana, l'area regionale pi\u00f9 ricca di acque e di salti di quota. Nel 1923 una complessa manovra finanziaria port\u00f2 alla fusione della SELT con la Valdarno e al controllo da parte della nuova societ\u00e0 del pacchetto azionario della Societ\u00e0 Elettrica dell'Italia Centrale (proprietaria del grande impianto di Nera Montoro in Umbria). L'operazione, condotta da Alberto Lodolo con il sostegno di importanti gruppi industriali e finanziari: Societ\u00e0 Italiana per le Strade Ferrate Meridionali (l'attuale Bastogi), Orlando, Credito Italiano, Banco di Roma e Banca Commerciale, coadiuvati da Mediobanca, port\u00f2 alla costituzione della societ\u00e0 di partecipazioni \"La Centrale\", che in breve tempo controll\u00f2 le principali societ\u00e0 elettriche della Toscana e del Lazio (tra cui la Romana di Elettricit\u00e0) e la societ\u00e0 telefonica TETI. Nel dopoguerra, dopo la ricostruzione e l'ammodernamento degli impianti distrutti (la maggior parte), la Selt-Valdarno continu\u00f2 lo sfruttamento idroelettrico del bacino imbrifero del Serchio e pi\u00f9 tardi dell'Arno. \nContribu\u00ec al bilancio energetico regionale, soprattutto a partire da questo secondo dopoguerra, il contributo degli impianti termici di Livorno, Piombino, Portoferraio, S. Barbara.\nNel dicembre del 1955 fu costituita la SELNI - Societ\u00e0 Elettronucleare Italiana - (centrale nucleare Enrico Fermi), per la realizzazione della prima centrale nucleare italiana. Al capitale della SELNI parteciparono, in modo paritetico, elettroproduttori privati (Edison, SADE, Romana, SELT-Valdarno e SGES) e pubblici (IRI-Finelettrica con SME, SIP, Terni e Trentina). \nPer la localizzazione dell'impianto fu accettato un terreno offerto dal comune di Trino Vercellese. \nI lavori per la costruzione della centrale iniziarono nel 1961 e si conclusero in meno di tre anni. Il 21 giugno 1964 il reattore raggiunse la prima criticit\u00e0 e a partire dal 22 ottobre 1964 inizi\u00f2 a immettere elettricit\u00e0 in rete, operando - per effetto delle trasformazioni apportate al primo progetto - con una potenza elettrica di targa di 270\u00a0MW.\nNel 1966, per effetto della legge sulla nazionalizzazione elettrica, la propriet\u00e0 della centrale pass\u00f2 all'Enel.\nNel bilancio del 1963 viene riportata la seguente nota; \u201cL'entrata in servizio della centrale avrebbe potuto essere notevolmente anticipata se le competenti Autorit\u00e0 avessero concesso con tempestivit\u00e0 le necessarie autorizzazioni amministrative\u201d.\nLa TETI (Societ\u00e0 Telefonica Tirrenica) fu fondata il 15 ottobre 1924 da Luigi Orlando (1862-1933) e da Alberto Pirelli in una sorta di joint venture tra il gruppo Orlando e la Pirelli.\nNei primi anni di attivit\u00e0 la Teti increment\u00f2 i suoi abbonati dai 37\u00a0000 del 1925 ad oltre 108.464 nel 1933, e nonostante la crisi degli anni trenta e lo scoppio della seconda guerra mondiale continu\u00f2 a crescere passando da 156.545 utenti del 1939 a 668.337 nel 1957. \nEntrata nell'orbita della \"holding\" di partecipazioni \"Centrale\", La TETI e la Centrale divennero le principali aziende telefoniche ed elettriche nel Centro Italia. Con la scadenza delle concessioni telefoniche, nel 1958 entra nell'orbita IRI-STET fino ad essere incorporata nella SIP nel 1964. Con la nazionalizzazione dell\u2019energia elettrica nel 1962, la finanziaria La Centrale, che deteneva le partecipazioni elettriche dei gruppi Orlando e Pirelli, si dimostr\u00f2 largamente impreparata a gestire la fuoriuscita dal settore disperdendo gli imponenti indennizzi ricevuti in iniziative rivelatesi deludenti o sbagliate."}
{"id": "2683926", "revid": "287204", "url": "https://it.wikipedia.org/wiki?curid=2683926", "title": "Colonelganj", "text": " \nColonelganj \u00e8 una suddivisione dell'India, classificata come \"municipal board\", di 24.163 abitanti, situata nel distretto di Gonda, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 27\u00b0 08' 17 N e 81\u00b0 42' 16 E.\nSociet\u00e0.\nEvoluzione demografica.\nAl censimento del 2001 la popolazione di Colonelganj assommava a 24.163 persone, delle quali 12.759 maschi e 11.404 femmine. I bambini di et\u00e0 inferiore o uguale ai sei anni assommavano a 4.173, dei quali 2.118 maschi e 2.055 femmine. Infine, coloro che erano in grado di saper almeno leggere e scrivere erano 11.519, dei quali 6.725 maschi e 4.794 femmine."}
{"id": "2683928", "revid": "339392", "url": "https://it.wikipedia.org/wiki?curid=2683928", "title": "Ipoplasia dei denti", "text": ""}
{"id": "2683932", "revid": "1573940", "url": "https://it.wikipedia.org/wiki?curid=2683932", "title": "Shahrest\u0101n di Poldasht", "text": "Lo shahrest\u0101n di Poldasht (farsi \u0634\u0647\u0631\u0633\u062a\u0627\u0646 \u067e\u0644\u062f\u0634\u062a) \u00e8 uno dei 17 \"shahrest\u0101n\" dell'Azerbaigian Occidentale, in Iran. Il capoluogo \u00e8 Poldasht. "}
{"id": "2683938", "revid": "1573940", "url": "https://it.wikipedia.org/wiki?curid=2683938", "title": "Shahrest\u0101n di Chaipareh", "text": "Lo shahrest\u0101n di Chaipareh (farsi \u0634\u0647\u0631\u0633\u062a\u0627\u0646 \u0686\u0627\u06cc\u067e\u0627\u0631\u0647) \u00e8 uno dei 17 \"shahrest\u0101n\" dell'Azarbaijan occidentale, in Iran. Il capoluogo \u00e8 Qaraziadin."}
{"id": "2683939", "revid": "28298768", "url": "https://it.wikipedia.org/wiki?curid=2683939", "title": "Nottetempo (Harry Potter)", "text": ""}
{"id": "2683940", "revid": "1573940", "url": "https://it.wikipedia.org/wiki?curid=2683940", "title": "Shahrest\u0101n di Shovt", "text": "Lo shahrest\u0101n di Shovt o Showt (farsi \u0634\u0647\u0631\u0633\u062a\u0627\u0646 \u0634\u0648\u0637) \u00e8 uno dei 17 \"shahrest\u0101n\" dell'Azarbaijan occidentale, in Iran. Il capoluogo \u00e8 Shovt. "}
{"id": "2683956", "revid": "327773", "url": "https://it.wikipedia.org/wiki?curid=2683956", "title": "Corrente dell'isola di Baffin", "text": "La corrente dell'isola di Baffin \u00e8 una corrente oceanica fredda del nord Atlantico che scorre lungo la costa orientale dell'isola di Baffin. Rappresenta un braccio della corrente della Groenlandia occidentale. Prosegue verso sud incontrando la corrente del Labrador nei pressi di Terranova. "}
{"id": "2683966", "revid": "30445", "url": "https://it.wikipedia.org/wiki?curid=2683966", "title": "Lingue hurro-urartiane", "text": ""}
{"id": "2683970", "revid": "247933", "url": "https://it.wikipedia.org/wiki?curid=2683970", "title": "Corrente della Groenlandia Orientale", "text": ""}
{"id": "2683971", "revid": "121548113", "url": "https://it.wikipedia.org/wiki?curid=2683971", "title": "Barth\u00e9lemy d'Herbelot de Molainville", "text": " \nBiografia.\nCondusse i propri studi nell'Universit\u00e0 di Parigi, dove si dedic\u00f2 agli studi delle lingue orientali, per poi recarsi in Italia per perfezionarsi conversando con gli orientali che frequentavano i porti marittimi. Fece conoscenza con l'umanista tedesco Luca Olstenio e con l'erudito greco Leone Allacci. Di ritorno in Francia 18 mesi pi\u00f9 tardi, fu ricevuto da Nicolas Fouquet, che gli assegn\u00f2 una pensione di 1.500 lire francesi. Alla caduta di Fouquet nel 1661, fu nominato segretario e interprete di lingue orientali di Luigi XIV.\nTorn\u00f2 in seguito in Italia, dove il granduca Ferdinando II de' Medici gli sottopose un gran numero di manoscritti orientali, tentando di cooptarlo nella propria corte. D'Herbelot, tuttavia, fu richiamato in Francia presso Colbert e ricevette dal re una pensione equivalente a quella che aveva perduto. Nel 1692 fu nominato professore al Coll\u00e8ge de France, in cui fu titolare della cattedra di Siriaco. \nOpere.\nLa sua principale opera fu la \"Biblioth\u00e8que orientale, ou Dictionnaire universel contenant tout ce qui regarde la connoissance des peuples de l'Orient\", in forma di dizionario, la cui redazione lo occup\u00f2 quasi per tutta la vita e che fu completata nel 1697 da Antoine Galland. D'Herbelot attinse all'immensa bibliografia araba di Katip \u00c7elebi, il \"Kashf al-zun\u016bn\", di cui la sua \"Biblioth\u00e8que\" \u00e8 in gran parte una traduzione riassuntiva, ma alla quale egli aggiunse numerose compilazioni di manoscritti arabi e turchi. \nDalla \"Biblioth\u00e8que orientale\" dipendono, in modo fondamentale, gli \"Annali musulmani\", opera compilativa dell'arabista autodidatta Giovanni Battista Rampoldi (1761-1836).\nD'Herbelot \u00e8 del pari l'autore di una \"Anthologie orientale\" e di un \"Dictionnaire arabe, persan, turc et latin\" che non sono per\u00f2 mai stati pubblicati."}
{"id": "2683972", "revid": "1543377", "url": "https://it.wikipedia.org/wiki?curid=2683972", "title": "Garry Bocaly", "text": "Carriera.\nClub.\nOlympique de Marseille.\nNato a Martinica, Bocaly arriv\u00f2 al Marsiglia nel 2004. Ha fatto il suo debutto il 6 marzo 2006 contro il Paris Saint-Germain. Il 14 aprile 2006 , firma il suo primo contratto da professionista per 3 anni.\nLa stagione successiva, \u00e8 stato promosso in prima squadra scegliendo la maglia numero 6, trovando per\u00f2 pochissimo spazio.\nMontpellier.\nNell'estate 2008 va in prestito al Montpeiller. Bocaly ha fatto il suo debutto il 4 agosto 2008 nella sconfitta contro lo Strasbourgo per 1-0. \nIl 28 gennaio 2010 il Marsiglia lo vende in prestito di 6 mesi con diritto di riscatto fissato a 800,000 euro. \nil 20 maggio 2012 vince la Ligue 1."}
{"id": "2683973", "revid": "123344903", "url": "https://it.wikipedia.org/wiki?curid=2683973", "title": "Premio Pulitzer per la narrativa", "text": "Il Premio Pulitzer per la narrativa (\"Pulitzer Prize for Fiction\") \u00e8 un premio letterario assegnato annualmente dal 1948 ad un'opera di narrativa di un autore statunitense, che tratti in preferenza della vita americana.\nHa sostituito il Premio Pulitzer per il romanzo (\"Pulitzer Prize for the Novel\"), assegnato dal 1918 al 1947.\nA partire dal 1980 sono stati annunciati i finalisti.\nAlbo d'oro.\nI vincitori sono indicati in grassetto, a seguire i finalisti."}
{"id": "2683974", "revid": "135491", "url": "https://it.wikipedia.org/wiki?curid=2683974", "title": "Pulitzer Price for Fiction", "text": ""}
{"id": "2683980", "revid": "1149807", "url": "https://it.wikipedia.org/wiki?curid=2683980", "title": "Paul Phoenix", "text": " \u00e8 un personaggio immaginario della serie di videogiochi picchiaduro Tekken.\nDescrizione.\nPersonalit\u00e0.\nPaul Phoenix \u00e8 un lottatore americano abile nel corpo a corpo che ama allenarsi ed eseguire le arti marziali. Prima degli avvenimenti di \"Tekken\" ebbe modo di combattere contro Kazuya Mishima, con il quale concluse con un pareggio, da allora lo considera un suo rivale. Il suo obiettivo ricorrente nel corso dei vari capitoli \u00e8 quello di partecipare ai tornei di \"Tekken\" per dimostrare a tutti di essere il migliore ed il pi\u00f9 forte del mondo ottenendo cos\u00ec la gloria a cui ambisce, e proprio per questo motivo non si fa alcun problema nell'affrontare avversari pi\u00f9 o meno allenati di lui. Ha una grande passione per le motociclette, che ama guidare nel tempo libero e non ha un lavoro fisso, difatti quando si ritrova a corto di denaro accetta di buon grado di fare da guardia del corpo o da combattente di strada per ottenere una cifra sufficiente a mantenersi.\nDa bambino rimase affascinato da Willy \"Bear Killer\" Williams, il quale divenne il suo idolo nonch\u00e9 un punto di riferimento che lo ha portato a desiderare di diventare il lottatore pi\u00f9 forte del mondo. Nonostante non sia ancora riuscito pienamente nel suo intento, viene ammirato da molti giovanissimi da ogni parte del globo.\nNel corso dei vari giochi verr\u00e0 mostrato essere il migliore amico di Marshall Law ed avr\u00e0 anche un ottimo rapporto con il figlio Forest.\nStile di combattimento.\nLo stile di combattimento di Paul \u00e8 il judo; le sue mosse sono in gran parte imprevedibili dall'avversario, dato che \u00e8 in grado di sferrare attacchi molto potenti ad una buona velocit\u00e0, rendendolo cos\u00ec uno degli avversari pi\u00f9 difficili da sconfiggere. A partire da \"Tekken 2\" le sue mosse sono state ulteriormente migliorate rendendolo anche uno dei migliori personaggi in grado di sferrare delle ottime prese, in modo da sconfiggere il proprio avversario con una gran celerit\u00e0.\nStoria.\nPaul \u00e8 uno dei lottatori pi\u00f9 forti del mondo che ha vinto numerosi tornei, che si era gi\u00e0 scontrato contro Kazuya Mishima, ma non riusc\u00ec a batterlo. Quando Paul seppe che Kazuya avrebbe partecipato al \"The King of Iron Fist Tournament\", o \"Tekken\", decise di iscriversi per regolare i conti, alla fine per\u00f2 pareggi\u00f2 con Kazuya. Paul riusc\u00ec a sconfiggere un grizzly di nome Kuma, l'orso ammaestrato di Heihachi.\nPaul torna a New York, dove si allena e vince molte lotte di strada. Sentendo parlare del \"The King of Iron Fist Tournament 2\", o \"Tekken 2\", Paul decide di iscriversi. Egli batte molti avversari, ma il giorno in cui si sarebbe battuto contro Kazuya ci fu un incidente stradale che gli imped\u00ec di partecipare all'incontro.\nDopo circa venti anni, Paul ricevette un annuncio del \"The King of Iron Fist Tournament 3\", o \"Tekken 3\", al quale decide di iscriversi. Paul sconfigge tutti gli avversari, notando l'assenza di Kazuya al torneo, e arriva a sconfiggere persino Ogre. Quando Paul torna a New York vittorioso, tuttavia, Ogre muta forma in True Ogre proseguendo l'incontro con Jin Kazama a sua insaputa. Paul perde cos\u00ec il titolo di King of the Iron Fist, per un cavillo, in quanto credendo di aver battuto tutti gli avversari aveva abbandonato il torneo prima di concludere l'ultimo incontro.\nPaul non viene ritenuto quindi il vincitore del \"Tekken 3\" a causa del suo abbandono involontario, e a causa di ci\u00f2 viene schernito da tutti i fan del torneo. Un giorno, un volantino pubblicitario annunciava il \"The King of Iron Fist Tournament 4\", o \"Tekken 4\". Paul decide subito di iscriversi per riguadagnare fama e popolarit\u00e0. Nella sua storia Paul vince il torneo e diventa il capo della Mishima Zaibatsu, ma passa poco tempo in ufficio, lasciando che il Dottor Abel e il resto dello staff della compagnia si occupino della direzione, preferendo giocare d'azzardo e uscendo con belle donne. Diverso tempo dopo, dopo essere uscito da un ristorante, passeggia e vede un dojo nel quale osserva dei ragazzi giovani addestrarsi mentre un poster raffigurante Paul apposto sulla bandiera americana \u00e8 appeso al muro, capendo che \u00e8 diventato una figura d'ispirazione per i ragazzi americani, si commuove e capisce che la vita da imprenditore non fa per lui, quindi Paul si toglie gli occhiali e invece che tornare sulla sua limousine si rimette i suoi vestiti da biker e rispolverata la sua motocicletta, dice \"Ain't my style\" (lett. \"Non \u00e8 il mio stile\") guidando via. Tuttavia nella storia originale della serie, il finale del \"Tekken 4\" \u00e8 ben diverso, infatti questa volta Paul non riesce a vincere il torneo poich\u00e9 viene sconfitto dall'orso Kuma.\nSub-boss di Paul \u00e8 Kuma. Paul \u00e8 sub-boss di stage 7 di Kuma.\nPaul sente parlare del \"The King of Iron Fist Tournament 5\", o \"Tekken 5\", a cui decide di iscriversi. Nella scena finale Paul va in una base spaziale per allenarsi contro gli alieni, dato che la battaglia contro Jinpachi non lo ha accontentato. Nel suo epilogo, avendo sconfitto i guerrieri migliori del mondo al torneo, Paul dopo la vittoria del Tekken 5, continua ancora ad allenarsi molto duramente in un magazzino abbandonato. Infatti, egli intende sfidare anche i possibili combattenti di altri pianeti, ovvero, gli alieni. Grazie alle ricchezze della Mishima Zaibatsu, vinta al torneo, si fa costruire un satellite con il quale lancia un messaggio nello spazio: lui combatter\u00e0 contro qualsiasi alieno in qualsiasi momento. Ricevuto il messaggio una flotta composta da centinaia di migliaia di astronavi aliene, si avvicina minacciosa alla Terra. Il finale reale \u00e8 differente, perch\u00e9 non \u00e8 Paul a vincere il torneo, ma Jin Kazama. Paul riuscir\u00e0 per\u00f2 a prendersi la sua rivincita contro Kuma, sconfiggendolo.\nSub-boss di Paul \u00e8 Kuma. Paul \u00e8 sub-boss di Stage 4 di Marshall Law e Stage 7 di Kuma.\nNella sua rivincita contro Kuma ne esce prode e vittorioso, ma poich\u00e9 esausto, non pu\u00f2 pi\u00f9 partecipare al \"Tekken 6\" ed ora si trova sommerso di debiti vertiginosi. Pensando che vincendo il prossimo \"Tekken\" direbbe addio ai suoi debiti cerca un modo per incrementare le sue possibilit\u00e0 di vittoria, cos\u00ec si reca dal suo miglior amico, Marshall Law, per discutere del fatto. I due amici decidono cos\u00ec di iscriversi al torneo in accordo con Steve Fox, e di spartirsi il premio in caso di vittoria.\nSub-boss di Paul sono Leo Kliesen e Kazuya Mishima.\nAltre apparizioni.\nNonostante non compaia mai nel film, Paul viene citato dai commentatori del torneo, i quali dicono che fu battuto da Law in 28 secondi nel torneo precedente.\n\u00c8 apparso come personaggio giocabile in \"Urban Reign\" ed in \"Street Fighter X Tekken\"."}
{"id": "2683982", "revid": "93556", "url": "https://it.wikipedia.org/wiki?curid=2683982", "title": "Partito Socialista Brasiliano", "text": "Il Partito Socialista Brasiliano (Partido Socialista Brasileiro, PSB) \u00e8 un partito politico del Brasile.\nIl PSB \u00e8 un partito socialista democratico, fondato nel 1946, come \"Partito della Sinistra Democratica\", sciolto nel 1965 dalla giunta militare, ricreato nel 1986. Il partito assunse il nome attuale nel 1947.\nStoria.\nIl primo PSB (1947-1965).\nAlle elezioni presidenziali del 1952 il PSB present\u00f2 un suo candidato, Jo\u00e3o Mangabeira, che ottenne, per\u00f2 appena l'1% dei voti. Constatato l'insuccesso elettorale alle elezioni del 1954 (l'1,8% dei voti e 3 deputati), Il PSB decise, alle elezioni legislative del 1958, di presentare candidati comuni con il Partito Laburista Brasiliano (PTB) (omonimo dell'attuale PTB ma di centro-sinistra, mentre l'attuale \u00e8 conservatore). Il PTB increment\u00f2 i voti di appena lo 0,6% (dal 15,2 al 15,8), ma riusc\u00ec, grazie all'accordo con i socialisti, ad eleggere dieci seggi in pi\u00f9 (66 anzich\u00e9 56). Alle elezioni del 1962, il PSB si ripresent\u00f2 da solo, ma ottenne appena lo 0,2% dei voti, anche se elesse 5 deputati. Questa legislatura fu caratterizzata dal tentativo dei partiti democratici di bloccare l'avvento della dittatura militare, sforzo inutile perch\u00e9 nel 1964 i militari presero il potere e sciolsero, l'anno successivo, i partiti politici, compreso il PSB.\nIl Regime Militare.\nAlle elezioni tra il 1966 ed il 1978, si poterono presentare solo due partiti, l\"'ARENA\" filo-militare ed il \"Movimento Democratico Brasiliano\", che raccoglieva tutti gli oppositori. Anche i socialisti si impegnarono all'interno di MDB, ma accompagnarono all'impegno parlamentare quello clandestino di opposizione al regime. Col passar del tempo i militari persero sempre pi\u00f9 terreno, tanto che alle elezioni del 1974 MDB ottenne il 48% dei voti, non riuscendo a vincere solo grazie ai brogli elettorali dei filo-militari.\nLe elezioni del 1982 furono le prime pluripartitiche, anche se non ancora pienamente democratiche. Il PSB non si era ancora riorganizzato e molti socialisti sostennero il Partito del Movimento Democratico Brasiliano (PDMB), nato da MDB, altri il PDT (Partito Democratico Laburista).\nIl secondo PSB.\nNel 1986 il PSB venne ricostituito e scelse come proprio presidente Jamil Haddad. Alle elezioni dello stesso anno il PSB ottenne appena lo 0,9% dei voti ed elesse un solo deputato. Nel 1990 Miguel Arraes venne eletto presidente del partito. Alle legislative del 1990 il PSB non miglior\u00f2 di molto i propri consensi, ma Haddad fu nominato Ministro della Salute nel goverdo di Itamar Franco. Lo scontro sulle politiche sociali del governo port\u00f2, per\u00f2, dopo nove mesi alle dimissioni di Haddad.\nAlle politiche del 1994, il PSB sal\u00ec al 2,2% dei voti ed elesse 15 deputati. Le elezioni municipali del 1996 premiarono il partito, che alle politiche del 1998 sal\u00ec al 3,1% dei voti ed a 19 seggi. Tra il 1994 ed il 2002, il PSB fu all'opposizione dei governi moderati di Fernando Henrique Cardoso del Partito della Social Democrazia Brasiliana (PSDB), sostenuti anche dal PMDB e dal Partito del Fronte Liberale.\nAlle presidenziali del 2002, il PSB sostenne Luiz In\u00e1cio Lula da Silva, leader del Partito dei Lavoratori (PT), che sconfisse al ballottaggio Jos\u00e8 Serra del PSDB. Roberto Amaral divenne Ministro Della Scienza e della Tecnologia. Alle legislative dello stesso anno il PSB ottenne il suo miglior risultato si sempre eleggendo 22 deputati ed arrivando al 4% dei voti.\nAlle elezioni del 2006 il PSB ha ottenuto il 6,2% dei voti e 27 deputati sui 513 alla Camera, oltre ad un senatore (confermando i 4 totali su 81).\nAlle elezioni del 2010 il partito socialista ha continuato la propria crescita superando il 7% e ottenendo 34 deputati, contribuendo alla vittoria della coalizione Per un Brasile che continui a cambiare e all'elezione di Dilma Rousseff. Inoltre ha eletto anche sei governatori.\nIn occasione delle elezioni 2014 aveva deciso di non sostenere pi\u00f9 Dilma Rousseff ma di concorrere con il proprio leader, l'ex governatore dello stato di Pernambuco, Eduardo Campos che per\u00f2 \u00e8 perito tragicamente in un incidente aereo il 13 agosto."}
{"id": "2683983", "revid": "72811", "url": "https://it.wikipedia.org/wiki?curid=2683983", "title": "Wang Jinrei", "text": ""}
{"id": "2683989", "revid": "2161976", "url": "https://it.wikipedia.org/wiki?curid=2683989", "title": "Alabama Song", "text": "Alabama Song (conosciuta anche come Whisky Bar, Moon over Alabama o Moon of Alabama) \u00e8 una canzone, originariamente pubblicata dal poeta e drammaturgo tedesco Bertolt Brecht nella raccolta di poesie \"Hauspostille\" (\"Libro di devozioni domestiche\", 1927), precisamente nella quarta parte (\"Vierte Lektion: Psalmen und Mahagonnyges\u00e4nge\"). \"The Alabama Song\", insieme a \"The Benares Song\", appaiono nelle versioni inglesi composte da Elisabeth Hauptmann, allora collaboratrice di Brecht (non \u00e8 chiaro se i testi siano traduzioni da Brecht o opere originali della Hauptmann). La musica originale fu composta da Brecht, in collaborazione con Franz Servatius Bruinier.\nLa musica fu modificata, in particolare il ritornello, da Kurt Weill, per l'opera \"Mahagonny: Ein Songspiel nach Texten von Bertolt Brecht\", andata in scena per la prima volta a Baden-Baden, per il festival Deutsche Kammermusik, il 17 luglio 1927. \"Alabama Song\" fu poi riutilizzata per l'opera \"Ascesa e caduta della citt\u00e0 di Mahagonny\", che debutt\u00f2 a Lipsia il 9 marzo 1930.\nNello stesso anno fu incisa dalla cantante austriaca Lotte Lenya su 78 giri e pubblicato in Germania e in Francia.\nIl brano verr\u00e0 successivamente ripreso da molti altri autori, tra cui The Doors e David Bowie.\nLa versione dei Doors.\nI Doors fecero una cover nel 1967, inserita nel loro primo album \"The Doors\", ma il cantante della band, Jim Morrison, attu\u00f2 un lieve cambiamento al secondo verso: \"\u00abShow us the way to the next pretty boy\u00bb\" divenne \"\u00abShow me the way to the next little girl\u00bb\".\nNel 1970 venne inserita nell'album dal vivo \"Absolutely Live\", con il titolo \"Alabama Song (Whiskey Bar)\"; un'altra versione live fu inserita nella ristampa del 2012 di \"Live at the Hollywood Bowl\".\nIn Germania venne pubblicata una raccolta del gruppo con lo stesso titolo.\nLa versione di David Bowie.\nBowie, un fan di Brecht, incorpor\u00f2 la canzone nel suo spettacolo dal vivo durante il tour mondiale del 1978. Nel 1980 la pubblic\u00f2 come singolo con la RCA (sul retro una ristampa di \"Space Oddity\") e lo incluse nella riedizione del 1992 dell'album \"Scary Monsters (and Super Creeps)\".\nVersioni dal vivo.\nUna versione dal vivo fu registrata a Filadelfia nell'aprile del 1978, che fu inserita nell'album dal vivo \"Stage\".\nAltre versioni.\nLa canzone \u00e8 stata interpretata da molti musicisti, tra cui:"}
{"id": "2683995", "revid": "117149295", "url": "https://it.wikipedia.org/wiki?curid=2683995", "title": "Sistema monoclino", "text": "Il sistema monoclino \u00e8 uno dei sistemi utilizzati per la classificazione dei minerali in base al loro grado di simmetria.\nIl sistema monoclino \u00e8 caratterizzato dall'avere un solo asse binario ed un solo piano di simmetria. La croce assiale \u00e8 formata da assi di lunghezza diversa, un asse \u00e8 perpendicolare al piano formato dagli altri due che tra loro formano angoli diversi da 90\u00b0. Al sistema monoclino appartengono le classi 2, m e 2/m."}
