{"id": "2747209", "revid": "271907", "url": "https://it.wikipedia.org/wiki?curid=2747209", "title": "Egidio da Sansepolcro", "text": "Agiografia.\nSecondo una tradizione, scritta a partire dal 1418, insieme al compagno Arcano, \u00e8 uno dei due pellegrini che alla fine del X secolo fondarono, in localit\u00e0 Noceati (nel territorio di Citt\u00e0 di Castello), un oratorio per custodire reliquie del Santo Sepolcro e di altri luoghi della Terra Santa. Attorno a questo primitivo oratorio \u00e8 poi sorta un'abbazia benedettina, documentata a partire dall'anno 1012.\nIl borgo sviluppatosi attorno all'abbazia nel corso dell'XI secolo \u00e8 l'attuale citt\u00e0 di Sansepolcro.\nI santi Egidio e Arcano sono venerati come fondatori della citt\u00e0 di Sansepolcro e per questo sono stati oggetto di un culto civico per tutto il Medioevo e l'et\u00e0 moderna. Pur non essendo patroni della citt\u00e0, i santi Egidio e Arcano sono assurti a elemento identificativo del Borgo e dei suoi abitanti. Per questo motivo la festa cittadina veniva celebrata in passato il giorno 1\u00ba settembre e non il 27 dicembre, festa del patrono san Giovanni Evangelista.\nCos\u00ec, nel 1418 Francesco Largi, aprendo il registro dell'amministrazione del Comune di Sansepolcro, narra il mito delle origini della citt\u00e0:\nCulto.\nLa devozione al Santo Sepolcro \u00e8 rafforzata anche dal fatto che nel giorno della dedicazione dell'abbazia (1\u00ba settembre 1049, secondo la data tradizionale) si celebra la festa cittadina, cio\u00e8 la festa del Santo Sepolcro: gli statuti comunali del 1441 prescrivono che otto giorni prima della festa il capitano fiorentino faccia bandire l'obbligo per i sindaci delle ville e ciascun componente del consiglio dei Venti di preparare un cero del valore di un bolognino da offrire all'Opera dell'abbazia il 1\u00ba settembre. Anche lo statuto del 1571 manterr\u00e0 questa disposizione, riservando l'obbligo dell'offerta della cera alla cattedrale (l'antica abbazia era diventata cattedrale nel 1520) ai magistrati delle arti. Un legame talmente stretto quello tra il Borgo e la sua abbazia, tra il popolo e il suo mito di fondazione che lo statuto dell'Arte dei Calzolai del 1378 prescriver\u00e0 il riposo festivo per il \u00abd\u00ec primo de septembre sancti Gilio e Sepolcro\u00bb.\nIl 14 luglio 2012 al nome suo, e a quello del compagno Arcano \u00e8 stato intitolato il largo retrostante l'abside della Basilica Cattedrale di Sansepolcro .\nLa Societ\u00e0 Balestrieri di Sansepolcro, onora il Santo Fondatore il 1\u00ba settembre gareggiando il Palio di Sant'Egidio, antichissima competizione di tiro con la balestra che affonda le sue radici nel XV secolo, alla quale possono partecipare tutti i borghesi purch\u00e9 muniti di balestra atta al tiro.\nIconografia.\nI due santi sono raffigurati con l'abito del pellegrino e il bastone; entrambi barbuti, di et\u00e0 adulta ma non vecchi; Arcano ha barba bipartita e tiene in mano il contenitore delle reliquie.\nI santi pellegrini Egidio e Arcano sono raffigurati in varie opere d'arte, tra cui il Polittico della Misericordia di Piero della Francesca (Museo Civico di Sansepolcro), il trittico di Matteo di Giovanni (Museo Civico di Sansepolcro), le porte cinquecentesche della Basilica Cattedrale di Sansepolcro.\nLa prima attestazione iconografica dei santi Egidio e Arcano risale al 1380, quando Giacomo di Balduccio dipinge le storie dei santi nella cappella delle reliquie presso l'altare maggiore dell'abbazia (oggi cattedrale). Non \u00e8 certo se il ciclo pittorico, commissionato al pittore dall'abate Bartolomeo il 18 giugno 1380, accolga una tradizione orale o si basi su un testo scritto oggi perduto, ma la realizzazione delle pitture indica l'esistenza di una tradizione mitica della fondazione della citt\u00e0 e la sua ampia diffusione. Stando al contratto, Giacomo di Balduccio deve dipingere le storie dei santi Egidio e Arcano, secondo il bozzetto posseduto dall'abate, tutto intorno alla cappella delle reliquie, che si trova presso l'altare maggiore, oltre il coro. Il lavoro dovr\u00e0 terminare entro il mese di agosto, dovr\u00e0 essere eseguito bene e diligentemente, con buoni colori e sar\u00e0 pagato otto fiorini e mezzo.\nQuesto il testo del documento:\nI santi Egidio e Arcano sono sempre raffigurati insieme, o nella stessa pittura o in parti diverse dello stesso polittico o altra opera. Andato perduto il ciclo di affreschi con episodi della loro vita realizzato nel 1380 nell'abbazia di Sansepolcro (l'odierna cattedrale), attualmente si conoscono le seguenti immagini:\nVanno ricordate anche due statuette del XVI secolo trafugate dalla cappella di San Leonardo il 19 giugno 1971."}
{"id": "2747210", "revid": "767487", "url": "https://it.wikipedia.org/wiki?curid=2747210", "title": "Assassination Tango", "text": "Assassination Tango \u00e8 un film del 2002 scritto, diretto, prodotto e interpretato da Robert Duvall.\nTrama.\nJohn J. Anderson, un killer newyorkese viene mandato in Argentina a commettere un omicidio. L'obiettivo \u00e8 un vecchio generale dell'esercito argentino in pensione che si \u00e8 macchiato di crimini orribili verso il suo popolo. Una volta l\u00ec, scopre che il generale ha avuto un piccolo incidente stradale e ritarda l'attentato e il suo ritorno a New York. Passa il tempo con la ballerina Manuela che diventa la sua insegnante di Tango. Inoltre scopre che qualcuno lo vuole eliminare e prima o poi dovr\u00e0 affrontarli."}
{"id": "2747213", "revid": "996969", "url": "https://it.wikipedia.org/wiki?curid=2747213", "title": "Riccardo Parigi", "text": "Biografia.\nScrive libri gialli insieme a Massimo Sozzi, con il quale ha vinto alcuni premi: la VI e la VII edizione del premio Ghostbusters/Bertoldo, indetto dall'Associazione italiana delle biblioteche dell'Emilia-Romagna, la XXIII edizione del Premio Gran Giallo Citt\u00e0 di Cattolica e la IV edizione di Orme gialle a Pontedera. Hanno esordito nel 1999 nel giallo con il romanzo \"Il caso Appiani\", in cui compare Cassandra Cecchi, personaggio che torner\u00e0 in altri loro libri. Si sono occupati anche di letteratura gialla per ragazzi e hanno curato alcune antologie. Loro racconti compaiono nella rivista \"Delitti di carta\" e in diverse antologie, fra le quali: \"Cronache di delitti lontani\" (Hobby &amp; Work, 2002), \"Giallo a Cattolica\" (Guaraldi, 2003), \"Le ombre della citt\u00e0\" (Arnoldo Mondadori Editore, 2005), \"V. I migliori giallisti toscani raccontano amore e morte in Versilia\" (Del Bucchia, 2005), \"Le ombre della citt\u00e0\" (Casa Editrice Perdisa, 2007), \"Delitti di vino\" (Todaro Editore, 2008), \"Riso nero\" (Delos Books, 2010), \"Ribelli\" (Robin Edizioni, 2011), \"Toscana in giallo\" (Fratelli Frilli Editori, 2012), \"NeroNovecento\" (Cordero Editore, 2013), \"Firenze capitale noir\" (Carmignani Editrice, 2015), \"Grazie Graziano\" (Carmignani Editrice, 2016), \"Passata \u00e8 la tempesta\" (Carmignani Editrice, 2017), \"Un'idea di giallo. O di noir\" (Carmignani Editrice, 2018), \"Il giallo, il noir e Marilyn\" (Carmignani Editrice 2019) e \"A modo nostro. Il giallo, il noir, secondo noi\" (Carmignani Editrice, 2020)."}
{"id": "2747216", "revid": "288031", "url": "https://it.wikipedia.org/wiki?curid=2747216", "title": "Aviation navale", "text": ""}
{"id": "2747219", "revid": "1543377", "url": "https://it.wikipedia.org/wiki?curid=2747219", "title": "Oggetto di Sakurai", "text": "L'Oggetto di Sakurai (V4334 Sagittarii / V4434 Sgr) \u00e8 una stella variabile visibile nella costellazione del Sagittario.\nScoperta.\nLa variabilit\u00e0 della stella, inizialmente ritenuta una nova, \u00e8 stata scoperta il 20 febbraio 1996 da Yukio Sakurai, un astrofilo giapponese: dopo l'annuncio sono state rintracciate molte immagini di prescoperta tra cui quelle riprese da Kesao Takamizawa.\nCaratteristiche.\nMolto spesso ci si riferisce alla V4334 Sagittarii col nome di Oggetto di Sakurai in quanto per anni non si \u00e8 capito bene di che oggetto si trattava esattamente e ancora oggi non conosciamo bene i processi fisici che ha subito negli ultimi 20 anni e quale sar\u00e0 la sua evoluzione futura.\nLa stella, di magnitudine apparente 21-21,5, dopo aver raggiunto il ramo asintotico delle giganti \u00e8 entrata nella fase \"VLTP\" con un evento \"flash dell'elio\".\nLa stella sarebbe attualmente una supergigante di tipo spettrale F2 di magnitudine assoluta -4,1, presentando una sottoabbondanza di idrogeno e una sovrabbondanza di carbonio e ossigeno. Dopo l'esplosione \u00e8 cominciata ad apparire una nebulosa planetaria, di forma simmetrica, in espansione alla velocit\u00e0 di 25 km/s, la cui formazione era gi\u00e0 iniziata migliaia di anni fa. Oltre alla nebulosa \u00e8 stato scoperto un disco di polveri di circa 50 U.A. di diametro, con un'alta inclinazione e una massa stimata a 1/20.000 di massa solare, alcune caratteristiche del disco portano a pensare che la stella possa far parte di un sistema binario.\nDistanza.\nNon si conosce con certezza la distanza della stella, le stime variano notevolmente tra di loro, da circa 1,1 a 8,0 kpc, alcuni indicano una distanza di 1,1 kpc, altri danno un intervallo di valori tra 1,8 e 5 kpc, altri ancora 7 kpc: il valore ritenuto pi\u00f9 attendibile \u00e8 di 5,5 kpc.\nClasse di appartenenza.\nL'esistenza di altri oggetti dalle caratteristiche e dal comportamento simili a V4334 Sagittarii fanno considerare sempre pi\u00f9 V4334 Sagittarii come il capostipite di una nuova classe di oggetti, a cui apparterrebbero oggetti esplosi prima e dopo di V4334 Sagittarii. La lista di oggetti appartenenti a questa nuova classe comprenderebbe oltre a V4334 Sagittarii:"}
{"id": "2747221", "revid": "43204", "url": "https://it.wikipedia.org/wiki?curid=2747221", "title": "Urania Gen\u00e8ve Sports", "text": ""}
{"id": "2747222", "revid": "288031", "url": "https://it.wikipedia.org/wiki?curid=2747222", "title": "San Luis de Sinc\u00e9", "text": ""}
{"id": "2747225", "revid": "79968", "url": "https://it.wikipedia.org/wiki?curid=2747225", "title": "Divulgazione", "text": "Divulgazione \u00e8 la diffusione dell'informazione a una pi\u00f9 ampia platea di destinatari, anche attraverso una riformulazione dei contenuti e l'adattamento del codice linguistico. Nei vari ambiti, si pu\u00f2 avere:"}
{"id": "2747229", "revid": "367445", "url": "https://it.wikipedia.org/wiki?curid=2747229", "title": "Curriculum", "text": "Curriculum (pi\u00f9 raramente curricolo, plurale: comunemente indeclinato, \"curriculum\") nel campo dell'istruzione indica l'insieme dei corsi e dei loro contenuti, offerti da una istituzione quale una scuola o un'universit\u00e0.\n\u00c8 una parola latina acquisita nella lingua italiana, derivata da \"currere\", \"correre\".\nPlurale.\nLa forma plurale \"curricula\" si deve alla desinenza in -a dei sostantivi neutri plurali della seconda declinazione della lingua latina. Tuttavia in italiano il plurale di parole acquisite da una lingua straniera mantiene, in genere, la stessa forma del singolare, senza che avvenga la declinazione, in quanto essa sarebbe morfologicamente estranea al sistema dell'italiano. Nel caso di \"curricula\", il suo uso richiede la conoscenza, da parte dell'interlocutore, di questa regola morfologica della declinazione latina.\nLa forma del plurale di \"curriculum\", quindi, resterebbe \"curriculum\", secondo l'argomentazione che \"curriculum\" debba essere considerato un sostantivo invariante alla stregua di tutti gli altri latinismi radicati nella lingua italiana. Alla luce di tale regola, infatti, in lingua italiana non si adotta comunemente il plurale latino per le parole \"forum\" (\"fora\"), \"referendum\" (\"referenda\"), \"post scriptum\", \"virus\" (singularia tantum), \"humus\", \"alibi\", \"lapsus\" (della quarta declinazione, con singolare identico al plurale), \"deficit\" (verbo), \"raptus\" (verbo), \"bonus\", \"alter ego\", \"senior\" (seniores \u00e8 largamento usato, come anche juniores, nei campionati sportivi), \"habitat\" (verbo), e cos\u00ec via.\nChi sostiene la correttezza del plurale latino generalmente argomenta che, data la derivazione della lingua italiana dal latino, quest'ultimo non si possa propriamente considerare come lingua straniera. In lingua latina, il plurale di \"curriculum vitae\" \u00e8 \"curricula vitae\". \"Vitae\", infatti, rappresenta un complemento di specificazione (genitivo) che si riferisce a \"curriculum/a\".\nEntrambe le soluzioni sono attualmente in uso."}
{"id": "2747230", "revid": "1543377", "url": "https://it.wikipedia.org/wiki?curid=2747230", "title": "Staten Island Ferry", "text": "Lo Staten Island Ferry, ovvero il Traghetto per Staten Island (da e verso la citt\u00e0 di New York) \u00e8 un servizio gratuito in funzione 24/7 per il trasporto di passeggeri (in \"ferryboat\"), che attualmente \u00e8 operato dal New York City Department of Transportation, e che si svolge tra l'isola di Manhattan e Staten Island. Il traghetto parte da Lower Manhattan nel molo South Ferry, vicino a Whitehall Circle, nella punta pi\u00f9 meridionale di Manhattan nei pressi di Battery Park. Sull'isola di Staten Island, il ferry approda al St. George Ferry Terminal su Richmond Terrace, vicino al Richmond County Borough Hall e alla corte suprema di Richmond County.\nIl viaggio, lungo circa 8,4\u00a0km, necessita di 25 minuti per l'andata e altrettanto per il ritorno. Attualmente il traghetto per Staten Island \u00e8 gratuito, anche se i passeggeri devono sbarcare ad ogni terminale e rientrare attraverso l'edificio del terminale per un viaggio andata/ritorno, in modo da rispettare le regolazioni della Guardia Costiera USA riguardo alla capacit\u00e0 delle navi e la sistemazione di tornelli ottici ad entrambi i terminali. Anche le biciclette possono essere portate sul ponte inferiore del traghetto senza dover pagare alcuna tariffa. Nel passato, i traghetti erano attrezzati per il trasporto di veicoli, al costo di 3 dollari per automobile, ma i veicoli non sono stati pi\u00f9 ammessi a bordo del traghetto in seguito agli attentati dell'11 settembre 2001.\nCollegamenti.\nA Staten Island esiste un parcheggio per pendolari (commuter parking) al St George Ferry terminal, che \u00e8 anche il capolinea della Staten Island Railway. Sul lato di Manhattan il terminale ha un facile accesso alle linee di bus della MTA, ai NYCT Bus (M1, M6, M9, M15, X90) e per la Metropolitana di New York, linee 1, N, R, W che si trovano nella stazione South Ferry\u00a0\u2013 Whitehall Street e alle linee 4, 5 della stazione Bowling Green a cui \u00e8 connessa con un sottopassaggio.\nServizio gratuito, aperto 24/24 ore, 7/7 giorni.\nPer la maggior parte del XX secolo, il ferry era famoso come la pi\u00f9 conveniente offerta dell'intera New York City. La tariffa era di cinque centesimi, quello che una volta costava il New York Subway ma il biglietto del ferry rimase pari ad una moneta di un \"nickel\", quando la tariffa della metropolitana aument\u00f2 a 10 cent nel 1948. Nel 1970 il sindaco di N.Y.C. dell'epoca John Lindsay propose l'aumento della tariffa a 25 cent, indicando che le spese sostenute per ogni passeggero trasportato erano di 50 cent, l'equivalente di dieci volte la tariffa applicata. Il 4 agosto del 1975, la \"nickel fare\" venne abolita e si cominci\u00f2 a riscuotere 25 cent (un \"quarter dollar\") per il viaggio di andata e ritorno, con la riscossione del quarter soltanto in una direzione. La tariffa di andata/ritorno venne portata a cinquanta cent nel 1990, ma nel 1997 venne abolita.\nLa navigazione e la vista dal traghetto di Staten Island costituisce una delle attrazioni preferite dai turisti che visitano New York poich\u00e9 fornisce eccellenti visuali dello skyline di Lower Manhattan e della Statua della Libert\u00e0. Il ferry, allo stesso modo del sistema ferroviario metropolitano (Subway), \u00e8 attivo 24 ore al giorno, 365 giorni l'anno.\nTraghetto per l'isola \"degli italiani\".\nPer gli italiani, Staten Island ha di per s\u00e9 una certa rilevanza, dal momento che costitu\u00ec uno dei luoghi principali di insediamento degli immigrati italiani tra il 1800 (dopo le Guerre napoleoniche) e la seconda guerra mondiale. Circa il 40%-50% dei cognomi sono italiani, esiste una zona con interessante edilizia a villette di legno di due-tre piani, e tra le curiosit\u00e0 si segnalano la casa abitata prima da Giuseppe Garibaldi e poi da Antonio Meucci, attuale sede del Garibaldi-Meucci Museum.\nOperativit\u00e0 attuale.\nAttualmente la linea di traghetti \"Staten Island Ferry\" trasporta pi\u00f9 di 19 milioni di passeggeri/anno su un tragitto di 8,4\u00a0km (5,2 miglia) che richiede circa 25 minuti in ogni direzione. Il servizio \u00e8 fornito 24 ore al giorno, ogni giorno. Ogni giorno circa attorno a cinque navi trasportano una media di 75.000 passeggeri in 104 traversate. Si eseguono pi\u00f9 di 33.000 viaggi ogni anno.\nDurante le ore di punta, i traghetti partono ad intervalli di 15 o 20 minuti, intervalli che aumentano a 30 minuti a met\u00e0 giornata e nel pomeriggio. Dal 1\u00ba ottobre 2015, dopo la mezzanotte e nelle prime ore del mattino parte un ferry ogni 30 minuti. Nei fine settimana il tragitto avviene ogni 30 minuti. Dal novembre 2006, sono state aggiunte delle partenze addizionali ogni 30 minuti (nelle ore mattutine del \"weekend\") - questo \u00e8 stato il cambiamento pi\u00f9 significativo negli orari dei traghetti (ferry schedule) negli ultimi tre decenni.\nTipi di Ferryboat nella tratta Manhattan-Staten Island.\nEsistono 8 ferryboat in 4 classi di navi, attualmente in servizio:\nClasse Kennedy.\nCostruita nel 1965, attualmente \u00e8 formata soltanto dal MV John F. Kennedy (le navi MV American Legion e MV Governor Herbert H. Lehman sono state demolite). La classe Kennedy trasporta 3.500 passeggeri e 40 veicoli, lunga 91\u00a0m, larga 21,3\u00a0m. con un pescaggio di 4,1\u00a0m e peso di 2.109 gross tons. La velocit\u00e0 \u00e8 di 16 nodi (30\u00a0km/h), grazie a motori di 6.500 cavalli (4.8\u00a0MW). I traghetti \"American Legion\" e \"Herbert H. Lehman\" sono stati ritirati dopo 40 anni di servizio dopo l'acquisto dei traghetti della classe \"Molinari\". Il traghetto \"John F. Kennedy\" rimane tuttora in servizio.\nClasse Barberi.\nFormata dal MV Andrew J. Barberi e dal MV Samuel I. Newhouse, costruiti nel 1981-1982 rispettivamente. Ciascuno porta 6.000 passeggeri, senza auto. Sono lunghi 94\u00a0m. larghi 21,3\u00a0m. con un pescaggio di 4,1\u00a0m., peso di 3.335 gross tons, velocit\u00e0 di crociera di 16 nodi (30\u00a0km/h) grazie a motori da 7.000 cavalli (5,2\u00a0MW).\nClasse Austen.\nFormata dal MV Alice Austen e dal MV John A. Noble (noti anche come i \"Mini Barberis\") costruiti nel 1986. Ognuno porta 1.280 passeggeri, senza auto. Sono lunghi 63\u00a0m, larghi 12,2\u00a0m, con un pescaggio di 2,6\u00a0m, peso di 499 gross tons, velocit\u00e0 di servizio di 16 nodi (30\u00a0km/h) grazie a motori da 3.200 cavalli (2,4\u00a0MW).\nClasse Molinari.\nFormata dai battelli MV Guy V. Molinari, MV Senator John J. Marchi e dallo MV Spirit of America, portano un massimo di 4.500 passeggeri e fino a 40 veicoli. Costruite dallo Manitowoc Marine Group di Marinette nel Wisconsin, sono stati progettati con un gusto r\u00e9tro che ricorda aspetto e ambiente de classici ferryboat di New York. Sono entrati in servizio tra il 2004 e il 2006.\nLo Staten Island Ferry nel cinema e televisione.\nIl traghetto, una delle icone della citt\u00e0, appare spesso in programmi televisivi ambientati a New York City, come \"Sex and the City\", nei titoli di apertura di \"Late Night\" e di \"Late Show with David Letterman\". Il ferry \u00e8 stato tramandato alla storia nel film \"Una donna in carriera\". Nel 2003, il ferry era il soggetto del documentario \"Ferry Tales\", che seguiva le conversazioni delle donne durante il pendolarismo diurno."}
{"id": "2747233", "revid": "339392", "url": "https://it.wikipedia.org/wiki?curid=2747233", "title": "Georgia americana", "text": ""}
{"id": "2747239", "revid": "757396", "url": "https://it.wikipedia.org/wiki?curid=2747239", "title": "Episodi di Tre cuori in affitto (quarta stagione)", "text": "La quarta stagione della sitcom Tre cuori in affitto \u00e8 stata trasmessa negli Stati Uniti dall'11 settembre 1979 al 6 maggio 1980. Richard Kline, Don Knotts ed Ann Wedgeworth entrano nel cast principale e vengono inseriti nella sigla iniziale.\nTra vestiti diversi.\nTrama.\nJack finge di essere Chrissy poich\u00e9 pensa che l'FBI lo stia inseguendo.\nAma il prossimo tuo.\nTrama.\nJack ha un disperato bisogno di soldi e accetta di sostituire Larry in qualit\u00e0 di accompagnatore di una donna di passaggio in citt\u00e0. La donna in questione \u00e8 Lana Shields, la quale corteggia ossessivamente Jack e diventa vicina di casa dei ragazzi.\nLa voce del padrone.\nTrama.\nI ragazzi accidentalmente vendono i mobili del signor Furley, il nuovo amministratore dell'edificio, pensando fossero i vecchi mobili dei Roper. Furley vorrebbe sfrattare il trio finch\u00e9 non incontra Lana, la quale lo convince a non fare nulla.\nStrip poker.\nTrama.\nChrissy prova a vendere prodotti cosmetici porta a porta. Nel frattempo, a casa del signor Furley si tiene una partita di strip poker.\nCani e matti.\nTrama.\nJack si rivolge ad uno psicologo per rendere pi\u00f9 forte la sua personalit\u00e0.\nScrocco rock.\nTrama.\nIn un ristorante, Jack salva un uomo dal soffocamento e questi gli promette un appartamento proprio nel giorno in cui il signor Furley ha deciso di sfrattare i ragazzi.\nTenero \u00e8 bello.\nTrama.\nI ragazzi si sentono in dovere di dare ospitalit\u00e0 ad un uomo anziano che \u00e8 rimasto senza casa. \nPetting camping.\nTrama.\nLarry invita una ragazza in montagna ma per convincerla \u00e8 costretto ad invitare anche Jack. Per una serie di coincidenze, anche Janet, Chrissy, il signor Furley e Lana si ritrovano in montagna.\nRidendo e scherzando.\nTrama.\nJack e Janet temono il peggio quando Chrissy viene ricoverata in ospedale dopo aver battuto la testa.\nSquali e scampi.\nTrama.\nPer sdebitarsi, Jack deve dare lezioni di cucina alla moglie di un usuraio.\nCrociera e delizia.\nTrama.\nJack ha la possibilit\u00e0 di partecipare ad una crociera e pu\u00f2 portare un'altra persona. Janet e Chrissy si scontrano su chi debba partire.\nLui braccio, lei mente.\nTrama.\nPer impressionare un suo vecchio rivale, il signor Furley racconta varie frottole, tra cui quella di essere sposato con Chrissy.\nUna lettera esplosiva.\nTrama.\nDopo aver letto una lettera su un giornale, Lana si convince che Jack abbia una relazione con una delle sue coinquiline.\nIl reverendo padre.\nTrama.\nIl padre di Chrissy ha la possibilit\u00e0 di trasferirsi a Santa Monica ed intende richiamare la figlia a vivere in famiglia.\nScappa, Larry !\nLarry crede che Janet sia innamorata di lui dopo che questa lo ha consolato a causa di un appuntamento andato male.\nAmore e ginnastica.\nTrama.\nJack vuole fare colpo sull'istruttrice della sua palestra ma il titolare, fratello dell'istruttrice, \u00e8 molto protettivo nei confronti della sorella.\nLezione di sesso.\nTrama.\nIl signor Furley si offre di insegnare a Jack ad essere un vero uomo.\nPolso di ferro.\nTrama.\nIl cugino di Chrissy, un poliziotto, dimentica un paio di manette e Jack e Chrissy, giocandoci, rimangono ammanettati.\nUn padre in affitto.\nTrama.\nJanet vuole rinnovare la sua camera e pubblica un annuncio, ma Jack e Chrissy credono che stia cercando un partner per concepire un figlio.\nL'apprendista padrone.\nTrama.\nI ragazzi trovano nel loro appartamento un bambino che dichiara di essere orfano. Janet e Chrissy si prendono cura di lui ma Jack \u00e8 sospettoso.\nIl grande fratello.\nTrama.\nA far visita ai ragazzi arriva il fratello maggiore di Jack, Lee. Jack sente di non poter competere con la bravura del fratello.\nCollera e dollari.\nTrama.\nI tre ragazzi vincono una grossa somma di denaro scommettendo sulle corse dei cavalli. L'utilizzo che ciascuno di loro progetta per i soldi porta continui litigi che si risolvono solo ricorrendo ad uno psicologo.\nNoi goffi.\nTrama.\nDopo aver ricevuto diversi biglietti da un ammiratore segreto, Chrissy decide di organizzare un incontro con l'uomo.\nL'aspirante suicida.\nTrama.\nIl signor Furley attraversa un periodo di depressione ma i ragazzi hanno paura che voglia togliersi la vita, cos\u00ec lo trattano con ogni cura.\nIl cuoco artificiale.\nTrama.\nJack deve affrontare l'ultimo esame alla scuola di cucina ma viene ingannato da un compagno di corso che scambia il proprio piatto con il suo."}
{"id": "2747241", "revid": "1543377", "url": "https://it.wikipedia.org/wiki?curid=2747241", "title": "Lingua kavalan", "text": "La lingua kavalan \u00e8 una lingua formosana orientale parlata a Taiwan\nDistribuzione geografica.\n\u00c8 una lingua parlata dal popolo Kavalan (\u5676\u746a\u862d/kebalan/kbalan) sulla costa nordorientale di Taiwan. Fa parte della famiglia delle lingue austronesiane.\nIl Kavalan non \u00e8 pi\u00f9 parlato nell'area in cui ha avuto origine. Negli anni '30 era ancora parlato come dialetto nelle case, mentre nel 1987 si sentiva parlare nei territori abitati dal popolo Atayal. Ai giorni nostri \u00e8 considerata una lingua in pericolo, con un totale di 24 parlanti."}
{"id": "2747249", "revid": "31360", "url": "https://it.wikipedia.org/wiki?curid=2747249", "title": "Traghetto per Staten Island", "text": ""}
{"id": "2747251", "revid": "322321", "url": "https://it.wikipedia.org/wiki?curid=2747251", "title": "Girolamo Simoncelli (cardinale)", "text": "Biografia.\nFiglio di Antonio, conte di Castel Piero e pronipote del cardinale Giovanni Maria Ciocchi Del Monte, futuro Giulio III (la madre di Girolamo, Cristofora, era figlia di Baldovino Ciocchi del Monte, luogotenente dell'Umbria). Venne proclamato cardinale diacono dei Santi Cosma e Damiano all'et\u00e0 di soli 31 anni nel Concistoro del 22 dicembre 1553; fu poi cardinale prete di Santa Prassede e, nel 1598, di Santa Maria in Trastevere. Essendo stato creato cardinale in giovane et\u00e0, ed avendo avuto una vita relativamente lunga, Simoncelli fu cardinale per 52 anni; fu pertanto \u00abprotopresbitero\u00bb, cio\u00e8 il cardinale presbitero nominato da pi\u00f9 tempo, e condivide con il cardinale Giacinto di Pietro di Bobone (Cardinal Orsini) il singolare record di partecipazione a conclavi (ben dieci, per le elezioni di papa Marcello II, papa Paolo IV, papa Pio IV, papa Pio V, papa Gregorio XIII, papa Sisto V, papa Urbano VII, papa Gregorio XIV, papa Innocenzo IX e papa Clemente VIII).\nSempre Giulio III il 25 giugno 1554 lo nomin\u00f2 vescovo di Orvieto, sua citt\u00e0 natale; dimessosi nel 1562, ne riprese in seguito il governo come amministratore, e lo mantenne fino alla morte. Il 21 febbraio 1600 divenne vescovo della sede suburbicaria di Albano, dalla quale poco tempo dopo (24 aprile 1600) fu trasferito alla sede suburbicaria di Frascati, da cui il 16 giugno 1603 pass\u00f2 alla sede suburbicaria di Porto e Santa Rufina.\nLa storia tramanda alcuni dati biografici sconcertanti su Girolamo Simoncelli. Francesco Cancellieri riferisce dell'abitudine del Simoncelli di far incendiare di nascosto i carri di fieno, \u00abper impaurire i villani\u00bb, per poi pagare i danni causati. L'ambizione del Simoncelli, desideroso evidentemente di ascendere al soglio pontificio, \u00e8 alla base del falso noto come \u00abProfezia sui papi\u00bb attribuito a San Malachia ma redatto invece dai partigiani del Simoncelli attorno al 1590. Nel testo \"profetico\" 111 pontefici, a partire da papa Celestino II (XII secolo), sono designati con un breve motto. Quello del pontefice successore di papa Urbano VII (pontefice per soli 13 giorni nel 1590) avrebbe dovuto essere \"De antiquitate Urbis\", con allusione a Orvieto, citt\u00e0 natale del Simoncelli detta in latino \u00ab\"Urbs Vetus\"\u00bb.\nNel 1559 fu nominato governatore a vita della Terra di Montefalco (nel Ducato di Spoleto) dove invi\u00f2 il nipote Giulio (che dar\u00e0 origine alla famiglia Moncelli) e il suo luogotenente Girolamo Magoni; nel 1560 a seguito di pesanti rimostranze degli abitanti del luogo cess\u00f2 tale incarico.\nGenealogia episcopale.\nLa genealogia episcopale \u00e8:"}
{"id": "2747268", "revid": "6923", "url": "https://it.wikipedia.org/wiki?curid=2747268", "title": "Congedo Editore", "text": "Congedo Editore \u00e8 una casa editrice del Salento, con sede a Galatina, fondata nel 1968 da Mario Congedo, dopo un'iniziale carriera giornalistica.\nIl nome originario, \"Edizioni dell'Almanacco Salentino\", \u00e8 stato mutato in quello attuale poco dopo la fondazione, nel 1970.\nAttivit\u00e0 editoriali.\nLe attivit\u00e0 della casa editrice, fin dalla fondazione, sono state orientate all'editoria culturale, in rapporto di collaborazione instauratosi dapprima con le locali universit\u00e0 di Lecce e di Bari ed estesosi in seguito ad altre istituzioni accademiche italiane.\nHa all'attivo circa 3400 pubblicazioni in 50 anni di attivit\u00e0, qualificandosi come grande editore.\nLe opere di notoriet\u00e0 internazionale includono i saggi di linguistica e glottologia di Gerhard Rohlfs, gli \"Statuta et capitula florentissimae civitatis Litii\" di Maria d'Enghien, il filosofo Ernesto Grassi."}
{"id": "2747270", "revid": "29152567", "url": "https://it.wikipedia.org/wiki?curid=2747270", "title": "Congedo editore", "text": ""}
{"id": "2747287", "revid": "86599", "url": "https://it.wikipedia.org/wiki?curid=2747287", "title": "Cratere De Vico", "text": "De Vico \u00e8 il nome di un piccolo cratere lunare da impatto intitolato all'astronomo italiano Francesco de Vico situato nella porzione sudoccidentale della faccia della Luna visibile da Terra, a sud del cratere Sirsalis. Ad ovest-nordovest si trova il cratere Cr\u00fcger. De Vico \u00e8 circolare ed ha la caratteristica forma a tazza degli impatti minori, con un minuscolo pianoro centrale. A nord-ovest vi sono i resti del cratere \"De Vico T\", invaso dalla lava, e pi\u00f9 oltre si incontra una rima, denominata Rimae Sirsalis che si estende verso nordest fino al cratere Sirsalis.\nCrateri correlati.\nAlcuni crateri minori situati in prossimit\u00e0 di De Vico sono convenzionalmente identificati, sulle mappe lunari, attraverso una lettera associata al nome."}
{"id": "2747292", "revid": "767487", "url": "https://it.wikipedia.org/wiki?curid=2747292", "title": "Eggishorn", "text": "L'Eggishorn (2.934\u00a0) \u00e8 una montagna delle Alpi Bernesi.\nDescrizione.\nSi trova nel Canton Vallese (Distretto di Goms) nei pressi del Ghiacciaio dell'Aletsch. Una funivia raggiunge la sua vetta.\nLa vetta si gode di un ampio panorama sul Ghiacciaio dell'Aletsch e sulle Alpi Bernesi."}
{"id": "2747294", "revid": "767487", "url": "https://it.wikipedia.org/wiki?curid=2747294", "title": "Katar\u00edna Knechtov\u00e1", "text": "Biografia.\nHa iniziato la sua carriera musicale entrando a far parte del gruppo IMT Smile, il cui leader era leader Ivan T\u00e1sler. Dopo lo scioglimento del gruppo, avvenuto nel 1997, Katar\u00edna \u00e8 entrata a far parte del gruppo Peha insieme al batterista Martin Miga\u0161 che gi\u00e0 faceva parte degli IMT Smile.\nNel 1999 il gruppo Peha ha ricevuto il premio come rivelazione dell'anno, e nel 2001 e nel 2005 Katka ha ricevuto il premio come miglior cantante slovacca. Ha ricevuto altri premi nel 2006 e nel 2007 in qualit\u00e0 di cantante dell'anno. Nel 2008, ha deciso di lasciare la band Peha per intraprendere una carriera da solista.\nIl 1\u00ba dicembre 2008 ha pubblicato il suo primo album di studio da solista, \"Zodiak\", che \u00e8 stato certificato disco di platino in Slovacchia per aver venduto pi\u00f9 di 13.000 copie. Il singolo promozionale che ha preceduto l'album \u00e8 stato \"Vo svetle \u017eiariacich hviezd\" (letteralmente, \"alla luce delle stelle luccicanti\"), e ha passato 12 settimane alla posizione #1 nella classifica ufficiale slovacca. Dall'album sono stati pubblicati altri tre singoli: \"V tichu\", \"V krajine z\u00e1zrakov\" e \"V\u0161etko inak vyzer\u00e1\". Ha inoltre registrato altre tre canzoni, due prima dell'uscita dell'album di debutto (\"Do bat\u00f4\u017eka\" e \"M\u00f4j Bo\u017ee\") e una per il campionato mondiale di calcio 2010, \"Slovensko na nohy\"."}
{"id": "2747295", "revid": "287204", "url": "https://it.wikipedia.org/wiki?curid=2747295", "title": "Katarina Knechtova", "text": ""}
{"id": "2747297", "revid": "287204", "url": "https://it.wikipedia.org/wiki?curid=2747297", "title": "Katka Knechtova", "text": ""}
{"id": "2747298", "revid": "1305772", "url": "https://it.wikipedia.org/wiki?curid=2747298", "title": "Francesco Sozzi", "text": "Biografia.\nFiglio di Olivio Sozzi e Caterina Cappello, fu allievo del padre che lo introdusse negli ambienti palermitani.\nSegu\u00ec per\u00f2 lo stile del cognato Vito D'Anna che, intorno al 1751, tornando dal suo viaggio a Roma, aveva importato in Sicilia i modi cromatici e compositivi rococ\u00f2 di Corrado Giaquinto.\nEbbe ruoli di compartecipe alle commissioni sia del padre che del cognato, le cui botteghe operavano in Sicilia.\nNel 1765 nacque il figlio Agatino.\nMor\u00ec a circa 63 anni, e fu sepolto nella chiesa dell'Altarello alla Baida a Palermo.\nOpere.\nFrancesco Sozzi si distingue per la sua maniera delicata, sofisticata ed elegante.\nLe sue opere principali sono \"Le Quattro Stagioni\", ciclo di affreschi a Palazzo Isnello, e l\"'Allegoria della Saggezza\", nella Biblioteca di Palazzo Alliata di Pietratagliata."}
{"id": "2747299", "revid": "29153029", "url": "https://it.wikipedia.org/wiki?curid=2747299", "title": "Katka Knechtov\u00e1", "text": ""}
{"id": "2747306", "revid": "22475", "url": "https://it.wikipedia.org/wiki?curid=2747306", "title": "La fine di un Regno", "text": "La fine di un Regno \u00e8 un saggio storico di Raffaele de Cesare la cui prima edizione in volume apparve a Citt\u00e0 di Castello nel 1895 edita da Lapi.\nStoria.\nIl saggio \u2013 una cronaca minuziosa della vita politica, economica, culturale degli anni immediatamente precedenti il crollo del Regno delle Due Sicilie \u2013 apparve dapprima a puntate sul \"Corriere di Napoli\" nel 1894. Fu poi ampliato e raccolto in un volume per l'editore Lapi di Citt\u00e0 di Castello nel 1895. La prima edizione a stampa riguardava il periodo compreso fra l'ottobre 1854 (la rinuncia di Carlo Filangieri alla luogotenenza siciliana) al 6 settembre 1860 (vigilia dell'arrivo a Napoli di Garibaldi).\nUna seconda edizione in due volumi apparve nel 1900. Dedicata alla duchessa Teresa Ravaschieri Fieschi, figlia del generale Filangieri, riguardava il periodo compreso fra il ripristino della luogotenenza di Sicilia, affidata al generale Filangieri (27 settembre 1849), e il 7 settembre 1860 (ingresso di Garibaldi a Napoli). Il primo volume riguardava il regno di Ferdinando II di Borbone, mentre il secondo volume era dedicato al regno di Francesco II.\nUna terza edizione, che terminava con la partenza di Garibaldi da Napoli il 9 novembre 1860, due giorni dopo l'arrivo a Napoli di Vittorio Emanuele II, presentava una terza parte contenente documenti inediti, provenienti soprattutto dai discendenti del ministro delle Due Sicilie a Parigi Emidio Antonini, e un indice dei nomi."}
{"id": "2747310", "revid": "1543377", "url": "https://it.wikipedia.org/wiki?curid=2747310", "title": "Societ\u00e0 Sportiva Lazio 2009-2010", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 2009-2010.\nStagione.\nL'8 agosto 2009, allo Stadio Nazionale di Pechino, la squadra vince la Supercoppa italiana battendo l'Inter per 2-1.\nDurante la stagione 2009-2010, la Societ\u00e0 Sportiva Lazio disputa la sua settantesima stagione in Serie A.\nLa squadra partecipa inoltre alla Supercoppa italiana per la quarta volta nella sua storia e per la prima volta nella nuova Europa League (ex Coppa UEFA).\nOltre a ci\u00f2, disputa la Coppa Italia come squadra detentrice del torneo.\nPoco dopo la fine della stagione 2008-2009, il tecnico Delio Rossi ha annunciato l'addio dalla panchina a sei mesi dalla scadenza del contratto, ed il presidente Claudio Lotito lo ha sostituito con Davide Ballardini, ex allenatore del Palermo, annunciato il 15 giugno 2009.\nCome l'anno precedente, la squadra ha svolto il ritiro estivo ad Auronzo di Cadore, in Veneto, dal 10 al 30 luglio. Arrivata con trentadue giocatori a causa del calciomercato in uscita ancora fermo, ha disputato la prima amichevole contro i dilettanti dello stesso Auronzo di Cadore, vinta per 10-0. Successivamente ha pareggiato 1-1 contro l'Universitatea Craiova, vinto 2-1 contro la e infine pareggiato 2-2 contro la .\nCome vincitore della Coppa Italia 2008-2009, ha avuto il diritto di disputare come primo trofeo della stagione la ventiduesima Supercoppa italiana contro l'Inter, campione d'Italia 2008-2009.\nLa partita \u00e8 stata giocata l'8 agosto allo Stadio nazionale di Pechino, il famoso Bird's Nest (it. Nido d'Uccello) che esattamente un anno prima aveva ospitato la cerimonia d'apertura dei Giochi olimpici.\nTerminato il ritiro in Veneto, la squadra si \u00e8 spostata in Cina gi\u00e0 il 2 agosto, per iniziare la preparazione una settimana prima e far abituare i calciatori al fuso orario e al torrido clima pechinese.\nLa partita \u00e8 stata vinta per 2-1 dai biancocelesti, con le reti di Matuzal\u00e9m e di capitan Rocchi, oltre alla marcatura messa a segno nel finale di gara dal centravanti interista Eto'o.\nNonostante una posizione in campionato a maggio 2009 non sufficiente per accedere alle competizioni europee, grazie nuovamente alla vittoria della Coppa Italia, parteciper\u00e0 alla nuova Europa League.\nIniziando dai play-off, la squadra capitolina ha trovato nel sorteggio di Nyon del 7 agosto gli svedesi dell'.\nIl 20 agosto 2009 la squadra di Davide Ballardini sconfigge all'Olimpico la formazione svedese con un secco 3-0 grazie alle reti di Kolarov, Z\u00e1rate e Mauri.\nNel match di ritorno \u00e8 la formazione scandinava a imporsi per 1-0, ma \u00e8 la Lazio ad approdare alla fase a gironi della competizione.\nNella fase a gironi, la Lazio \u00e8 sorteggiata nel gruppo G insieme agli spagnoli del Villarreal, ai bulgari del Levski Sofia e agli austriaci del Salisburgo.\nLa Lazio perde 2-1 in casa con il Salisburgo, subendo i due gol degli ospiti negli ultimi minuti, dopo essere stati in vantaggio per quasi tutta la partita.\nPoi si impone per 4-0 contro il Levski Sofia fuori casa e sconfigge per 2-1 in casa il Villarreal.\nCon la sconfitta prima per 4-1 dal Villarreal in terra di Spagna e successivamente per 2-1 dal Salisburgo in Austria, la Lazio viene matematicamente eliminata dalla competizione.\nLa Lazio saluta l'Europa con un'altra sconfitta (0-1), questa volta in casa, da parte del Levski Sofia, ultimo classificato nel gruppo G.\nTra le varie amichevoli estive disputate dalla Lazio, la compagine biancoceleste si aggiudica anche 2 trofei minori: prima il Trofeo Sky vinto contro l'Osasuna per 5-4 (dcr) nella gara di presentazione allo Stadio Olimpico, e successivamente il 39\u00ba Trofeo Citt\u00e0 di Saragozza Carlos Lapetra contro i padroni di casa del Real Saragozza, sconfitti per 2-0, grazie a un rigore di Foggia e ad un gol di Z\u00e1rate.\nIl 7 ottobre 2009 la Lazio disputa a Ravenna una gara amichevole a scopo benefico per ricordare la scomparsa prematura del giovane attaccante albanese del Brian Filipi, morto in seguito a un incidente stradale.\nL'incontro, il cui incasso \u00e8 stato devoluto alla famiglia del calciatore, si \u00e8 concluso con la vittoria della squadra biancoceleste grazie a una rete di Foggia.\nIn campionato la squadra parte bene, con due vittorie ai danni dell'Atalanta e del Chievo, ma dopo la sconfitta casalinga con la Juventus la Lazio comincia una crisi che si protrae per 13 giornate, in cui ottiene 7 pareggi e 5 sconfitte, perdendo anche il derby.\nAlla sedicesima giornata arriva una vittoria, contro il Genoa, grazie a un gol del serbo Kolarov.\nL'anno si conclude con la sconfitta contro l'Inter in quel di San Siro.\nAl ritorno in campo la Lazio sconfigge per 4-1 il Livorno in casa, poi pareggia in trasferta con l'Udinese, a cui segue la sconfitta esterna per 3-0 ad opera dell'Atalanta.\nDopo la sconfitta interna per 1-0 ad opera del Catania, che porta i laziali al terz'ultimo posto in classifica, quindi in zona retrocessione, il tecnico romagnolo viene esonerato e il 10 febbraio viene assunto l'ex tecnico del Napoli, Edoardo Reja, il cui debutto \u00e8 segnato dalla vittoria per 2-0 contro il fuori casa.\nNelle seguenti quattro partite la Lazio ottiene un punto, frutto del pareggio casalingo per 1-1 con la Fiorentina.\nA seguito della vittoria esterna sul Cagliari (2-0), i biancocelesti si riscattano, e dopo aver vinto sul per 2-0, ottiene due pareggi, entrambi per 1-1, con il Milan a Milano e con il Napoli in casa.\nBattuto in rimonta il Bologna per 3-2, dopo essere passati in svantaggio di due reti, la Lazio perde il derby di ritorno per 2-1, dopo che si era trovata in vantaggio.\nLa partita seguente, comunque, vede le Aquile tornare alla vittoria sul Genoa, per 2-1 fuori casa.\nLa settimana seguente, i biancocelesti perdono 2-0 in casa con l'Inter che, grazie a questa vittoria, torna in vetta alla classifica a discapito proprio dei rivali romanisti.\nQuesta partita causer\u00e0 molte critiche, con addirittura un'interrogazione parlamentare, poich\u00e9, per tutta la partita, gli stessi tifosi della Lazio avevano tifato contro la propria squadra.\nL'accusa lanciata verso il tifo laziale \u00e8 stata quella di avere invocato il cosiddetto biscotto, ossia di perdere appositamente per lasciare i rivali della Roma al secondo posto, proprio alle spalle dell'Inter, la cui tifoseria \u00e8 gemellata con quella biancazzurra.\nLa stagione si conclude con la vittoria casalinga per 3-1 sull'Udinese, in uno stadio dove i cori da stadio sono in gran parte rivolti contro il presidente Claudio Lotito.\nLa Lazio chiude il campionato al 12\u00ba posto con 46 punti.\nSergio Floccari, con 8 reti, segnate tutte nel girone di ritorno, \u00e8 il capocannoniere laziale in campionato, mentre, considerando le altre competizioni, il capocannoniere \u00e8 il capitano Tommaso Rocchi, autore di 10 gol (6 in campionato, 2 in Coppa Italia e 2 in Europa League).\nIn Coppa Italia, la Lazio, detentrice del trofeo, parte dagli Ottavi di finale battendo 2-0 all'Olimpico il Palermo dell'ex allenatore Delio Rossi.\nLa squadra viene poi estromessa dalla competizione ai Quarti di finale per mano della Fiorentina, vittoriosa al Franchi per 3-2.\nMaglie e sponsor.\nLe maglie da gara sono state presentate l'8 luglio presso il Lazio Style 1900 di Parco Leonardo, a Fiumicino, alla presenza del nuovo tecnico Davide Ballardini e dei giocatori Tommaso Rocchi, Modibo Diakit\u00e9 e Fernando Muslera.\nLe nuove maglie presentano rispetto alle precedenti il nuovo stile v Konstrukt della Puma, sponsor tecnico della squadra romana.\nPer questo motivo, la prima divisa porta una V marmorea sul al petto e un'altra V meno nitida e di colore azzurro \u00e8 impressa su quella da trasferta.\nQuest'ultima, di colore giallo l'anno precedente, \u00e8 stata sostituita da quella che nel 2008-2009 era la terza (ovvero di colore blu notte).\nLe divise dei portieri sono cambiate invece radicalmente rispetto alla stagione precedente: quella casalinga \u00e8 gialla, fucsia quella da trasferta.\nOvviamente tutti i kit esibiscono la Coccarda Italia sopra lo stemma, per indicare la vittoria della Coppa Italia 2008-2009.\nLo sponsor ufficiale per la stagione 2009-2010 era inizialmente assente dalla maglia laziale; in occasione della finale di Supercoppa italiana a Pechino, il club capitolino era sponsorizzato dalla Regione Lazio, il cui logo sulla casacca biancoceleste era rappresentato dalla figura stilizzata del Colosseo sormontata dalla scritta \u201cRoma ti aspetta\u201d in logogrammi cinesi.\nPer gli incontri di campionato del 20 settembre e dell'8 novembre disputati rispettivamente contro e campeggiava sulla maglia biancoceleste il logo della clinica Paideia, struttura sanitaria di riferimento della societ\u00e0 capitolina, mentre per gli incontri di campionato del 12 settembre e del 22 novembre disputati rispettivamente contro e e poi dalla 17\u00aa giornata fino al termine della stagione (comprese anche le partite di Coppa Italia) vi \u00e8 stato quello della Edileuropa, una delle aziende leader nel campo edile, a sponsorizzare la squadra biancoceleste, cos\u00ec come avvenuto due anni prima in occasione di alcune gare di campionato e Coppa Italia.\nAttualmente, per la stagione 2009-2010, la divisa della S.S. Lazio \u00e8 per l'undicesimo anno consecutivo prodotta dall'azienda tedesca della Puma. La composizione delle divise \u00e8 la seguente:.\nDalla 18\u00aa giornata fino alla fine del campionato la Lazio, per celebrare il centodecennale, indosser\u00e0 una divisa dedicata (denominata Centodieci), composta da una maglia bianca con al centro una larga banda a decorso verticale di colore celeste, con pantaloncini e calzettoni bianchi o celesti a seconda delle gare.\nTuttavia, va ricordato che a seconda dei colori della squadra avversaria, i pantaloncini e i calzettoni possono essere abbinati in modo differente.\nOrganigramma societario.\nArea direttiva\nArea organizzativa\nArea marketing\nArea comunicazione\nArea tecnica\nArea sanitaria\nStatistiche.\n\"Statistiche aggiornate al 15 maggio 2010\"."}
{"id": "2747312", "revid": "287204", "url": "https://it.wikipedia.org/wiki?curid=2747312", "title": "Prima Lega 1930-1931", "text": "L'edizione 1930-1931 della Prima Lega vide la vittoria finale del Grasshopper Club Z\u00fcrich.\nCambia il calcio svizzero.\n\u00c8 grande crisi in atto nel calcio svizzero. I dissidi coinvolgono le societ\u00e0 piccole e quelle grandi: quelle piccole vogliono la promozione diretta senza passare dagli spareggi, mentre le grandi chiedono di scremare il campionato dalle squadre piccole cos\u00ec come attuato nel 1922 in Italia.\nDopo varie discussioni si arriva ad un compromesso che \u00e8 al di fuori da ogni logica sportiva. Nasce la nuova \"Prima Lega\" e le vecchie \"Promozione\" e \"Serie B\" diventano Seconda e Terza Lega.\nIl nuovo regolamento campionati prevede che alla fine del girone di andata di ogni categoria le prime due classificate vadano a disputare i gironi di ritorno della serie superiore. Oltre alle prime classificate vengono promosse anche le squadre campioni che la stagione precedente non erano state promosse.\nAl termine del campionato vengono stilate due classifiche: per le squadre impegnate all'aggiudicazione del titolo vengono conteggiate tutte le gare sia di andata che quelle di ritorno. Per la retrocessione vengono conteggiate solo quelle del ritorno.\nClassifiche gironi.\nLe prime 2 classificate di ogni girone si qualificano al girone finale per il titolo e accedono al campionato di \"Lega Nazionale 1931-1932\".\nLe classificate dal 3\u00ba al 6\u00ba posto di ogni girone accedono al torneo di \"Lega Nazionale 1931-1932\".\nTutte le altre squadre sono retrocesse in \"Prima Lega 1931-1932\"\nGirone ovest.\nClassifica finale.\nLegenda:\nNote:\nCalendario.\n31 agosto 1930\nGirone centro.\nClassifica finale.\nLegenda:\nNote:\nGirone est.\nClassifica finale.\nLegenda:\nNote:\nGirone finale.\nClassifica finale.\nLegenda:\nNote:\nBibliografia.\nGiornali\nLibri"}
{"id": "2747313", "revid": "43204", "url": "https://it.wikipedia.org/wiki?curid=2747313", "title": "Concordia Basel", "text": ""}
{"id": "2747322", "revid": "767487", "url": "https://it.wikipedia.org/wiki?curid=2747322", "title": "Internationaux de Nouvelle-Cal\u00e9donie 2006", "text": "Gli Internationaux de Nouvelle-Cal\u00e9donie 2006 sono stati un torneo di tennis giocato nel 2006 sul cemento con palline Slazenger. Il torneo faceva parte della categoria ATP Challenger Series nell'ambito dell'ATP Challenger Series 2006. Il torneo si \u00e8 giocato a Noum\u00e9a in Nuova Caledonia, dal 2 all'8 gennaio 2006. Il montepremi previsto era di $75,000+H.\nCampioni.\nSingolare.\n Gilles Simon contro Rik De Voest 6-2, 5-7, 6-2\nDoppio.\n Alex Bogomolov, Jr. / Todd Widom contro Lars Burgsm\u00fcller / Denis Gremelmayr 3-6, 6-2, [10-6]"}
{"id": "2747323", "revid": "43204", "url": "https://it.wikipedia.org/wiki?curid=2747323", "title": "FC Monthey", "text": ""}
{"id": "2747325", "revid": "29153341", "url": "https://it.wikipedia.org/wiki?curid=2747325", "title": "Mario Congedo editore", "text": ""}
{"id": "2747327", "revid": "29153345", "url": "https://it.wikipedia.org/wiki?curid=2747327", "title": "Ars Amatoria", "text": ""}
{"id": "2747330", "revid": "38120", "url": "https://it.wikipedia.org/wiki?curid=2747330", "title": "Zodiak (Katar\u00edna Knechtov\u00e1)", "text": "Zodiak \u00e8 l'album di debutto da solista della cantante pop rock slovacca Katar\u00edna Knechtov\u00e1. L'album \u00e8 stato registrato nel corso del 2008 nei pressi di Praga; tutte le canzoni sono state scritte dalla cantante.\n\"Zodiak\" avrebbe dovuto uscire l'11 marzo 2009, ma dato il grande successo del primo singolo promozionale lanciato dall'album, la sua uscita \u00e8 stata anticipata al 1\u00ba dicembre 2008. L'album ha debuttato al #1 nella classifica degli album della Slovacchia, dove ha venduto pi\u00f9 di 13.000 copie ed \u00e8 stato certificato disco di platino.\nNell'ottobre del 2008 \u00e8 uscita come singolo antecedente l'uscita dell'album la canzone \"Vo svetle \u017eiariacich hviezd\", che ha ottenuto un grande successo: \u00e8 rimasto per 12 settimane al #1 della classifica dei singoli slovacca, favorendo all'album molte vendite. La canzone \"M\u00f4j Bo\u017ee\" \u00e8 stata inoltre inserita nella colonna sonora del film slovacco \"Bathory\"."}
{"id": "2747332", "revid": "38120", "url": "https://it.wikipedia.org/wiki?curid=2747332", "title": "Vo svetle \u017eiariacich hviezd", "text": "Vo svetle \u017eiariacich hviezd (letteralmente \"sotto la luce delle stelle luccicanti\") \u00e8 il singolo di debutto da solista della cantante pop rock slovacca Katar\u00edna Knechtov\u00e1. Il singolo \u00e8 stato pubblicato nell'ottobre del 2008 dall'album \"Zodiak\" e ha ottenuto un grande successo in Slovacchia, restando al numero 2 della classifica ufficiale dei singoli di cantanti locali del Paese per 9 settimane. \u00c8 rimasto in classifica per 44 settimane in totale.\nIl video musicale del singolo \u00e8 stato filmato il 26 e il 27 dicembre 2008 a Pre\u0161ov ed \u00e8 stato pubblicato il 24 gennaio 2009. Il video non \u00e8 molto coerente al testo della canzone: infatti, si svolge in una stanza dove delle persone ubriache fanno varie cose. Nonostante questo, \u00e8 stato accolto positivamente dai critici, che lo hanno ritenuto uno dei migliori video di canzoni domestiche degli ultimi anni."}
{"id": "2747333", "revid": "767487", "url": "https://it.wikipedia.org/wiki?curid=2747333", "title": "Internationaux de Nouvelle-Cal\u00e9donie 2005", "text": "Gli Internationaux de Nouvelle-Cal\u00e9donie 2005 sono stati un torneo di tennis giocato nel 2005 sul cemento con palline Slazenger. Il torneo faceva parte della categoria ATP Challenger Series nell'ambito dell'ATP Challenger Series 2005. Il torneo si \u00e8 giocato a Noum\u00e9a in Nuova Caledonia, dal 3 al 9 gennaio 2005. Il montepremi previsto era di $75,000+H.\nCampioni.\nSingolare.\n Gilles Simon ha battuto in finale Bj\u00f6rn Phau 6-3, 6-0\nDoppio.\n Stephen Huss / Wesley Moodie hanno battuto in finale J\u00e9r\u00f4me Golmard / Harel Levy 6-3, 6-0"}
{"id": "2747334", "revid": "767487", "url": "https://it.wikipedia.org/wiki?curid=2747334", "title": "Asterix contro Cesare", "text": "Asterix contro Cesare (\"Ast\u00e9rix et la surprise de C\u00e9sar\") \u00e8 un film del 1985 diretto da Ga\u00ebtan e Paul Brizzi. \u00c8 il quarto film d'animazione tratto dalla serie a fumetti \"Asterix\" di Ren\u00e9 Goscinny e Albert Uderzo, e il primo prodotto dalla Gaumont. La sceneggiatura \u00e8 un adattamento degli albi \"Asterix gladiatore\" (1964) e \"Asterix legionario\" (1967). \u00c8 stato distribuito in home video col titolo Asterix e la sorpresa di Cesare, utilizzato anche da Arnoldo Mondadori Editore nel 1986 per la pubblicazione dell'albo illustrato tratto dal film.\nTrama.\nPer onorare le vittoriose campagne di conquista di Giulio Cesare, a Roma vengono portati doni da tutto l'Impero romano. Cercando di cementare le celebrazioni, Cesare ordina a Caius Obtus, capo di un'importante scuola di gladiatori, di offrirgli un grande spettacolo, promettendo di renderlo l'attrazione principale se fallisce. Intanto, nel piccolo villaggio della Gallia che si oppone ai romani, Asterix nota che il suo amico Obelix si comporta in modo strano. Il druido Panoramix rivela presto che egli si \u00e8 innamorato di Falbal\u00e0, la nipote del capo Abraracourcix, appena tornata al villaggio. Mentre tenta di conquistare il suo affetto, Obelix \u00e8 sconvolto quando ella si riunisce con Tragicomix, un uomo molto pi\u00f9 giovane e bello che intende sposarla. Cercando di trascorrere del tempo insieme, i due innamorati si avventurano nei boschi vicini, venendo attaccati da un gruppo di romani guidati dal decurione Superbus, che spera di fare buona impressione al centurione di una vicina guarnigione.\nQuando Asterix e Obelix scoprono cosa \u00e8 successo, informano il villaggio, che procede all'attacco della guarnigione. Il centurione viene quindi interrogato, rivelando di aver ordinato con rabbia a Superbus di andare con i prigionieri alla legione straniera di Condate, sapendo le conseguenze che le sue azioni avrebbero portato. Asterix e Obelix, insieme a Idefix, si recano a Condate e apprendono che Superbus, Falbal\u00e0 e Tragicomix sono stati inviati in un lontano avamposto nel Sahara, quindi si uniscono all'esercito per seguirli. Arrivati all'avamposto, i due scoprono che Falbal\u00e0 e Tragicomix sono fuggiti dai romani e sono entrati nel deserto. Asterix e Obelix procedono nella stessa direzione e si imbattono in una banda di mercanti di schiavi, che rivelano di aver venduto la coppia al porto, quindi vanno a cercarli a Roma.\nAlla capitale, Asterix e Obelix scoprono che Falbal\u00e0 e Tragicomix sono stati acquistati da Caius. Il duo tenta di incontrarlo in uno stabilimento termale, costringendo Caius a vederli sconfiggere facilmente le sue guardie del corpo. Impressionato, ordina ai suoi uomini di catturarli per il suo spettacolo. A seguito di un piccolo litigio con Obelix che gli fa smarrire la sua pozione magica, Asterix viene arrestato dagli uomini di Caius. Quando Obelix scopre che l'amico \u00e8 scomparso, si mette a cercarlo, salvandolo da una cella allagata. Tuttavia Idefix scompare dopo essere corso nelle fogne della citt\u00e0 per recuperare la pozione magica. Senza entrambi, la coppia continua a cercare Falbal\u00e0 e Tragicomix e apprende rapidamente che, su ordine di Cesare, Caius li ha inseriti nello spettacolo dell'imperatore al Colosseo come gran finale.\nNel tentativo di seguirli, i due vanno alla scuola di Caius e si assicurano il posto come gladiatori il giorno successivo. I Galli rovinano rapidamente lo spettacolo, vincendo una corsa delle bighe e sconfiggendo facilmente un gran numero di gladiatori. Mentre i leoni vengono scatenati per attaccarli, insieme a Tragicomix e Falbal\u00e0, Idefix arriva con la pozione magica. Il gruppo sconfigge i leoni con la pozione, mentre Obelix, distratto da Falbal\u00e0, frantuma accidentalmente un terzo del Colosseo. Impressionato dallo spettacolo, Cesare concede ai Galli la loro libert\u00e0. Quando il gruppo ritorna al villaggio si tiene il tradizionale banchetto in loro onore, ma mentre gli altri abitanti festeggiano, Asterix siede da solo su un albero essendosi a sua volta invaghito di Falbal\u00e0 dopo che la ragazza lo ha baciato.\nDistribuzione.\nData di uscita.\nLe date di uscita internazionali sono state:\nEdizione italiana.\nL'edizione italiana del film non tiene conto della traduzione degli albi, cambiando nomi a Idefix (che diventa Ideafix), Caius Obtus (che diventa Caio Ottuso) e Perdigiornus (che diventa Rompistincus). Inoltre il doppiaggio presenta un esteso utilizzo di dialetti: Cesare e Superbus sono gli unici romani a parlare in italiano, mentre quasi tutti gli altri parlano in romanesco. Fa eccezione un oste che parla in siciliano. Il cast vocale fu completamente rinnovato rispetto ai film precedenti.\nEdizioni home video.\nIn Italia il film fu distribuito in VHS nell'aprile 1989 dalla Panarecord e nel 1995 dalla Fox Video. Il 3 ottobre 2001 fu ripubblicato in VHS e DVD-Video dalla Eagle Pictures. Il DVD, che presenta il film in formato pan and scan, non include l'audio originale francese, e i titoli di testa e di coda sono quelli dell'edizione in inglese. Il 20 ottobre 2005 usc\u00ec una nuova edizione DVD distribuita da DNC Entertainment, stavolta in e contenente la traccia audio originale."}
{"id": "2747338", "revid": "29153569", "url": "https://it.wikipedia.org/wiki?curid=2747338", "title": "F.C. Echallens", "text": ""}
{"id": "2747340", "revid": "131358", "url": "https://it.wikipedia.org/wiki?curid=2747340", "title": "E.S. Malley", "text": ""}
{"id": "2747342", "revid": "123250526", "url": "https://it.wikipedia.org/wiki?curid=2747342", "title": "Moby Corse", "text": "Moby Corse \u00e8 una nave traghetto appartenente alla compagnia di navigazione Moby Lines dal 2009.\nServizio.\nVarata nel 1978 con il nome di \"Dana Anglia\" agli Aalborg V\u00e6erft per conto della DFDS Seaways, fu immessa sul collegamento tra Esbjerg e Harwich, rimanendovi con qualche interruzione fino al 2002. Nel 1993 la nave fu sottoposta a lavori di ammodernamento in Germania, mentre nel 2000 fu dotata di controcarene per migliorarne la stabilit\u00e0. Nel 2002 fu rinominata \"Duke of Scandinavia\", venendo introdotta su una linea tra Copenaghen, Danzica e Trelleborg, per poi venire spostata sul collegamento Newcastle - Ijmuiden l'anno successivo.\nNel 2006 fu noleggiata alla Brittany Ferries, prendendo il nome di \"Pont l'Abbe\" e venendo impiegata tra Portsmouth e Cherbourg. Venduta a titolo definitivo alla compagnia francese nel 2007, nel novembre 2008 fu posta in disarmo a Saint-Nazaire e messa in vendita.\nNel dicembre 2009 fu acquistata dalla Moby S.p.A. che, dopo importanti lavori di ristrutturazione svolti a Napoli, la impieg\u00f2 sul collegamento Tolone - Bastia, con il nome di \"Moby Corse\".\nNella stagione estiva 2011 la nave fu impiegata sulla rotta Civitavecchia - Olbia in sostituzione della \"Moby Fantasy\". L'anno seguente la nave prese servizio sulla Genova - Porto Torres, effettuando anche sporadici viaggi verso Bastia nel mese di giugno. \nA fine giugno 2012 sostitu\u00ec la \"Moby Drea\" sulla Genova-Olbia per un giorno a causa di un guasto ai generatori della \"Drea\".\nNelle stagioni estive 2013 e 2014 la nave fu impiegata stabilmente sul collegamento tra Genova e Bastia. Nel 2014 la nave serv\u00ec assieme alla \"Moby Vincent\" per sostituire temporaneamente la \"Moby Aki\", avendo quest'ultima subito un'avaria ai motori ed essendo stata costretta alle riparazioni a Genova, sulla rotta Civitavecchia - Olbia - Livorno.\nNel settembre 2014 la nave fu noleggiata alla compagnia svedese SweOffshore, che la impieg\u00f2 come nave-hotel ormeggiata a Esbjerg per i lavoratori alla wind-farm di Butendiek, costruita da Siemens Wind Power. La nave fu consegnata a Siemens il 3 ottobre e torn\u00f2 in Italia nel maggio dell'anno seguente, riprendendo i collegamenti tra Genova e Bastia nella stagione estiva.\nNel 2017 la nave fu in servizio tra Genova, Nizza, Livorno e Bastia. Noleggiata dal gennaio 2018 al marzo 2018 alla Tirrenia Cin sulla tratta Civitavecchia - Arbatax - Cagliari e viceversa, nella stagione estiva 2018 la \"Moby Corse\" fu in servizio sulla rotta Genova - Bastia in coppia con la \"Moby Zaz\u00e0\" mentre ad ottobre e novembre 2018 ha operato in notturna sulla Piombino-Olbia.Nel 2019 effettua nuovamente la Genova-Bastia. La nave al settembre 2020 \u00e8 attualmente in disarmo nel porto di Livorno. Nel 20 Dicembre 2020 entra sulla Civitavecchia - Arbatax - Cagliari per conto di Tirrenia \u2013 Compagnia Italiana di Navigazione in coppia con la Moby Dada. IL 29 Dicembre 2020 a causa del termine del noleggio della nave Ariadne (tornata in Grecia poco dopo) viene spostata sulla Napoli - Cagliari - Palermo.\nIl 31 maggio 2021 dopo lo stop del collegamento Napoli - Cagliari - Palermo, operato da Tirrenia CIN torna a Moby Lines.\nIl 15 giugno 2021 la nave viene noleggiata a SNAV per coprire la rotta adriatica fra Ancona e Spalato tutta l'estate in sostituzione della \"Aurelia\" noleggiata al Ministero dell'interno come nave quarantena per i migranti in Sicilia.\nDopo alcuni lavori ai cantieri navali Palumbo di Malta parte il 20 giugno per Ancona senza la scritta \"MOBY\" nello scafo arrivando due giorni dopo e prende servizio il 26 giugno.\nTornata in Italia nell'agosto 2021 viene messa in disarmo nel porto di Livorno"}
{"id": "2747343", "revid": "29153610", "url": "https://it.wikipedia.org/wiki?curid=2747343", "title": "Montreux-Sports", "text": ""}
{"id": "2747344", "revid": "47767", "url": "https://it.wikipedia.org/wiki?curid=2747344", "title": "Santoro (nome)", "text": "Origine e diffusione.\nContinua il nome medievale Santoro che, al pari del francese \"Toussaint\" e dello spagnolo \"Santos\", richiama la devozione verso la festivit\u00e0 cristiana di Ognissanti. \"Santoro\" \u00e8 infatti un'antica italianizzazione dell'espressione latina \"dies festum Sanctorum omnium\", ovvero \"festa di tutti i santi\", laddove \"Sanctorum\" rappresenta il genitivo plurale di \"sanctus\", \"santo\".\nIl nome, alle volte dato a quei bambini nati il giorno di Ognissanti, \u00e8 ormai desueto; secondo dati pubblicati negli anni Settanta, se ne contavano circa trecento occorrenze, oltre la met\u00e0 delle quali in Sicilia. A testimonianza della sua maggiore diffusione nell'onomastica pi\u00f9 antica, va notato che Santoro persiste ancora come cognome.\nOnomastico.\nL'onomastico \u00e8 festeggiato il 1\u00ba novembre, in occasione della festa di Ognissanti."}
{"id": "2747346", "revid": "767487", "url": "https://it.wikipedia.org/wiki?curid=2747346", "title": "Internationaux de Nouvelle-Cal\u00e9donie 2004", "text": "Gli Internationaux de Nouvelle-Cal\u00e9donie 2004 sono stati un torneo di tennis giocato nel 2004 sul cemento con palline Slazenger. Il torneo faceva parte della categoria ATP Challenger Series nell'ambito dell'ATP Challenger Series 2004. Il torneo si \u00e8 giocato a Noum\u00e9a in Nuova Caledonia, dal 29 dicembre 2003 al 4 gennaio 2004. Il montepremi previsto era di $37,500+H.\nCampioni.\nSingolare.\n Guillermo Ca\u00f1as ha battuto in finale Todd Reid 6-4, 6-3\nDoppio.\n Stephen Huss / Ashley Fisher hanno battuto in finale Luke Bourgeois / Vince Mellino 3-6, 6-4, 6-4"}
{"id": "2747351", "revid": "767487", "url": "https://it.wikipedia.org/wiki?curid=2747351", "title": "Internationaux de Nouvelle-Cal\u00e9donie 2009", "text": "Gli Internationaux de Nouvelle-Cal\u00e9donie 2009 sono stati un torneo di tennis giocato nel 2009 sul cemento con palline Slazenger. Il torneo faceva parte della categoria ATP Challenger Series nell'ambito dell'ATP Challenger Tour 2009. Il torneo si \u00e8 giocato a Noum\u00e9a in Nuova Caledonia, dal 5 al 12 gennaio 2009. Il montepremi previsto era di $75,000+H.A causa della pioggia non si \u00e8 giocato il torneo di doppio.\nCampioni.\nSingolare.\n Brendan Evans contro Florian Mayer 4-6, 6-3, 6-4\nDoppio.\nIl torneo \u00e8 stato cancellato per pioggia prima della seconda semifinale."}
{"id": "2747352", "revid": "928766", "url": "https://it.wikipedia.org/wiki?curid=2747352", "title": "Campionato mondiale Superbike 2002", "text": "Il campionato mondiale di Superbike 2002 \u00e8 la quindicesima edizione del campionato mondiale Superbike.\nIl campionato piloti \u00e8 stato vinto da Colin Edwards sulla Honda VTR 1000 SP2 del team Castrol Honda che ha preceduto di soli 11 punti il campione uscente Troy Bayliss sulla Ducati 998 F 02 del team Ducati Infostrada, dopo averlo rimontato nelle ultime gare.\nIl titolo costruttori \u00e8 stato vinto dalla Ducati che ha sopravanzato di soli 18 punti la Honda.\nClassifiche.\nSistema di punteggio.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10|| width=6%|11|| width=6%|12|| width=6%|13|| width=6%|14|| width=6%|15|| width=6%|16&gt;\n!width=5%|Punti"}
{"id": "2747354", "revid": "767487", "url": "https://it.wikipedia.org/wiki?curid=2747354", "title": "Asterix e la grande guerra", "text": "Asterix e la grande guerra (\"Ast\u00e9rix et le coup du menhir\") \u00e8 un film del 1989 diretto da Philippe Grimond. \u00c8 il sesto film d'animazione tratto dalla serie a fumetti \"Asterix\" di Ren\u00e9 Goscinny e Albert Uderzo, ed \u00e8 basato sull'albo \"Asterix e l'indovino\" (1972) a cui sono stati aggiunti degli elementi di \"Asterix e il duello dei capi\" (1966).\nTrama.\nI romani decidono di catturare il druido Panoramix per privare il villaggio ribelle dei Galli della pozione magica che d\u00e0 loro forza sovrumana. Il piano viene sventato da Asterix e Obelix, che per\u00f2 colpisce accidentalmente Panoramix con un menhir rendendolo amnesico e folle. Mentre il villaggio deve fare i conti con questo guaio, un indovino itinerante di nome Prolix arriva e inizia a ingannare alcuni degli abitanti del villaggio facendo loro credere a una serie di profezie che predice, nonostante sia un ciarlatano.\nSapendo che i romani si renderanno presto conto che il villaggio \u00e8 nei guai senza la pozione magica, Asterix e Abraracourcix cercano disperatamente di farne preparare un po' a Panoramix. I suoi intrugli si rivelano rapidamente problematici e fanno s\u00ec che il centurione Caius Fapallidaugustus invii un decurione come spia nel villaggio. Nonostante sia mimetizzato, il decurione viene catturato e usato come cavia per alcune delle creazioni meno pericolose di Panoramix. Tuttavia, una di queste lo rende pi\u00f9 leggero dell'aria facendolo volare via verso l'accampamento. Fapallidaugustus invia una pattuglia per indagare, ed essa cattura Prolix. Sebbene le leggi romane dichiarino che tali individui debbano essere arrestati, Fapallidaugustus \u00e8 convinto delle capacit\u00e0 di Prolix e lo usa per scacciare gli abitanti del villaggio.\nTornato al villaggio, Prolix predice che l'aria del posto diventer\u00e0 nauseabonda e velenosa. Tutti partono per un'isola vicina, tranne Asterix, Obelix, Panoramix e Idefix. Poco dopo che i romani si sono trasferiti nel villaggio, Panoramix prepara una pozione molto nociva i cui vapori avvolgono il villaggio, ripristinando i suoi ricordi e la sua sanit\u00e0 mentale e allontanando i romani, che credono che la previsione di Prolix fosse vera. Panoramix prepara rapidamente la pozione magica e convince gli abitanti del villaggio a testare le abilit\u00e0 dell'indovino facendoli attaccare l'accampamento romano. All'indomani dell'attacco, Prolix viene colpito da un menhir dopo che si scopre che le sue abilit\u00e0 sono false (presentando gli stessi sintomi di Panoramix), mentre Fapallidaugustus viene degradato per il suo fallimento e il villaggio torna alla normalit\u00e0.\nDistribuzione.\nData di uscita.\nLe date di uscita internazionali sono state:\nEdizione italiana.\nNell'edizione italiana la canzone \"Zonked\" venne mantenuta in inglese e i nomi di Asterix e Obelix vengono pronunciati in modo errato ponendo l'accento sull'iniziale, mentre legionari e decurione parlano in romanesco (l'optione viene invece caratterizzato solo con un lieve accento). Il cast vocale fu completamente cambiato rispetto ai film precedenti.\nEdizioni home video.\nIn Italia il film fu distribuito in VHS nel 1990 dalla Eagle Home Video e nel 1995 dalla Fox Video. Il 3 ottobre 2001 fu ripubblicato in VHS e DVD-Video dalla Eagle Pictures. Il DVD, che presenta il film in formato pan and scan, non include l'audio originale francese, e i titoli di testa e di coda sono quelli dell'edizione in inglese."}
{"id": "2747363", "revid": "729019", "url": "https://it.wikipedia.org/wiki?curid=2747363", "title": "Tisserand (cavallo)", "text": "Tisserand (da Nadjar e Tandina) purosangue inglese, maschio grigio del 1985 vincitore del Derby italiano di galoppo nel 1988 presso l'ippodromo romano delle Capannelle allenato da Mario Vincis e di propriet\u00e0 dell'Azienda Agricola All. La Madia, montato dal fantino Vincenzo Mezzatesta."}
{"id": "2747368", "revid": "465169", "url": "https://it.wikipedia.org/wiki?curid=2747368", "title": "Futbol'ny Klub Vicebsk", "text": "Il Futbol'ny Klub Vicebsk (in lingua bielorussa \u0424\u0443\u0442\u0431\u043e\u043b\u044c\u043d\u044b \u043a\u043b\u044e\u0431 \u0412\u0456\u0446\u0435\u0431\u0441\u043a) \u00e8 una societ\u00e0 calcistica di Vicebsk, in Bielorussia. Fondata nel 1960, disputa la Vy\u0161ej\u0161aja Liha (\u0412\u044b\u0448\u044d\u0439\u0448\u0430\u044f \u043b\u0456\u0433\u0430), ovvero la massima serie nazionale, e gioca le partite interne nello Stadio \"Central'ny Sportkompleks\" (8.300 posti).\nVanta una vittoria nella Coppa di Bielorussia, risalente al 1998, grazie alla quale ha disputato l'ultima edizione della Coppa delle Coppe nel 1998-99. Al tempo la squadra era conosciuta come Ljakamaty\u016d-96 Vicebsk.\nStoria.\nIl club \u00e8 stato fondato nel 1960 come Krasnoye Znamya Vitebsk (Bandiera rossa di Vitebsk). Hanno iniziato a giocare nella Classe B sovietica (campionato di secondo livello) lo stesso anno, ma dopo tre stagioni si sono relegati al terzo livello. La squadra di Vitebsk trascorse quasi tutte le successive stagioni dell'era sovietica giocando al terzo livello (Soviet Second League), ad eccezione del 1970 e del 1990, quando la squadra cadde al 4 \u00b0 livello. Il club ha subito diverse modifiche al nome. Nel 1963 furono ribattezzati Dvina Vitebsk, prendendo il nome dal fiume locale, il Dvina. Nel 1985, il club \u00e8 stato ribattezzato Vityaz Vitebsk e nel 1989 KIM Vitebsk (entrambi i nomi si riferiscono a due societ\u00e0 locali).\nNel 1992 KIM \u00e8 entrato a far parte della Premier League bielorussa. Durante gli anni '90, KIM (successivamente ribattezzato Lokomotiv-96 Vitebsk nel 1996) ottenne i migliori risultati della sua storia: nel 1992-1993 e nel 1994-1995 si era classificato secondo, mentre nel 1993-94 e nel 1997 arriv\u00f3 terzo. Nel 1998 arriv\u00f3 anche la Coppa di Bielorussia. Dal 2000 i risultati ed il rendimento del club calarono, ottenendo continue retrocessioni e promozioni, senza mai tornare ad essere una pretendente per il titolo. Nel 2003, hanno abbreviato il loro nome in Lokomotiv Vitebsk e nel 2006 nella versione attuale, FC Vitebsk. Nel nuovo millennio, il miglior risultato \u00e8 stato il quarto posto del 2018, con 62 punti conquistati (uno in meno della Dinamo Minsk e due dello Shakthar Soligorsk).\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020.\nOrganico.\nRosa 2021.\n\"Aggiornata al gennaio 2021.\""}
{"id": "2747369", "revid": "1782831", "url": "https://it.wikipedia.org/wiki?curid=2747369", "title": "Kilari", "text": " \u00e8 un manga \"sh\u014djo\" scritto e disegnato da An Nakahara, pubblicato in Giappone sulla rivista \"Ciao\" di Shogakukan dal marzo 2004 e in seguito dal 2006 su \"Pucchigumi\" fino al giugno 2009. Nel 2007, l'opera ha vinto il premio Shogakukan per i manga come miglior fumetto per bambini. Il titolo della serie deriva dal titolo della canzone di debutto di Kilari, che \u00e8 un gioco di parole giapponese: pu\u00f2 essere letta in due modi, perch\u00e9 \"Kirari\", il nome originale della protagonista, anche se \u00e8 di solito scritto in hiragana, pu\u00f2 essere scritto con l'ideogramma \"Kira\", che significa appunto \"splendente\", \"scintillante\".\nDal manga \u00e8 stato tratto un anime, co-prodotto tra il Giappone e la Corea del Sud e andato in onda in Giappone su TV Tokyo tra l'aprile 2006 e il marzo 2009, per un totale di 153 episodi, suddivisi in tre serie. Nell'ultima, dall'episodio 103 all'epilogo, l'animazione \u00e8 diventata in 3D e prende il nome di .\nIn Italia i primi 102 episodi sono stati trasmessi su Italia 1 dall'11 gennaio al 28 giugno 2010; la terza serie \u00e8 inedita in Italia. Il manga, invece, \u00e8 stato pubblicato, prima mensilmente per i primi sei volumi e poi a cadenza bimestrale per i successivi, da Star Comics dal gennaio 2010 all'ottobre 2011.\nTrama.\nKilari Tsukishima \u00e8 una quattordicenne golosa, non interessata agli idol o al mondo dello spettacolo, poich\u00e9 la sua mente \u00e8 occupata dal cibo. Questa sua passione le ha impedito di trovarsi un ragazzo o di innamorarsi. Un giorno per\u00f2, salvando una tartaruga su un albero, Kilari incontra Seiji, un ragazzo bellissimo e molto gentile, che in segno di gratitudine per aver salvato il suo animaletto le d\u00e0 un biglietto per il concerto degli SHIPS, un popolare duo di idol, che si sarebbe tenuto quel giorno. Sul luogo del concerto Kilari ha un accidentale incontro/scontro con un altro bellissimo ragazzo che, dopo aver capito che il biglietto \u00e8 un regalo di Seiji e che lei se ne \u00e8 perdutamente innamorata, lo strappa e le dice di stare lontana da Seiji perch\u00e9 loro due vivono in due mondi diversi. Furiosa la ragazza non gli d\u00e0 retta e riesce a introdursi di nascosto al concerto, scoprendo cos\u00ec che Seiji e l'altro ragazzo, Hiroto, sono in realt\u00e0 i due membri del duo SHIPS. Capendo cosa voleva dire Hiroto per \"due mondi diversi\", la ragazza rifiuta di rinunciare a Seiji e dichiara che anche lei diventer\u00e0 una idol. Ma il mondo dello spettacolo non \u00e8 tutto rose e fiori, dietro i riflettori ci sono fatica, invidia e rivali senza scrupoli. Inizia cos\u00ec la scalata al successo di Kilari, che dovr\u00e0 fare i conti con numerosi avversari del mondo dello spettacolo, oltre che col suo cuore, che in seguito comincer\u00e0 a battere non pi\u00f9 per Seiji, ma per Hiroto.\nManga.\nIl manga \u00e8 stato scritto e disegnato da An Nakahara, serializzato inizialmente sulla rivista \"Ciao\" edita da Shogakukan dal marzo 2004, per poi spostarsi dal 2006 su \"Pucchigumi\". La stessa casa editrice ha poi raccolto i capitoli in quattordici volumi \"tank\u014dbon\" usciti tra il 28 agosto 2004 e il 24 luglio 2009.\nUna seconda serie intitolata \u00e8 stata scritta da Taeko Ikeda e pubblicata dall'aprile 2006 al marzo 2009. Anche in questo caso i capitoli sono stati raccolti in formato \"tank\u014dbon\" per un totale di sei volumi, pubblicati tra il 13 gennaio 2007 e il 27 marzo 2009.\nIn Italia la serie originale \u00e8 stata pubblicata da Star Comics dal 13 gennaio 2010 al 26 ottobre 2011 mentre la seconda \u00e8 inedita.\nAnime.\nL'anime, prodotto da SynergySP e G&amp;G Entertainment, \u00e8 composto da 153 episodi suddivisi in tre serie, andate in onda su TV Tokyo, BS Japan e AT-X dal 7 aprile 2006 al 27 marzo 2009. Le prime 102 puntate, che corrispondono alle prime due stagioni, sono state prodotte in con la classica animazione in 2D, mentre a partire dall'episodio 103 (l'inizio della terza stagione) il titolo della serie \u00e8 stato cambiato in , i disegni sono prodotti in 3D e in formato .\nIn Italia \u00e8 stato acquistato da Mediaset e sono state trasmesse le prime due stagioni su Italia 1 dall'11 gennaio 28 giugno 2010. La terza stagione \u00e8 inedita. L'adattamento italiano \u00e8 molto fedele all'originale.\nCanzoni e sigle.\nItaliane.\nIl 15 giugno 2010, \"Kilari\", \"Balalaika\", \"Fuoco d'artificio\", \"Il cuore di una star\", \"La speranza del cuore\", \"Io ti trover\u00f2\", \"Tu sei unica\", \"Diventa il mio re\", \"Cuori all'unisono\", \"Il mio vero volto\", \"Magia d'amore\" e \"Con la punta del naso\" sono state raccolte in un CD dal titolo \"Kilari con Valentina\". Alcuni mesi dopo, a ottobre, le canzoni del CD precedente e cinque ancora inedite (\"Aria\" di Vera Quarleri, \"You Can Fly\", \"Happy\", \"Inseparabili\" e \"Mitical Light\"), per un totale di 17 brani, sono state raccolte in un nuovo CD."}
{"id": "2747370", "revid": "43204", "url": "https://it.wikipedia.org/wiki?curid=2747370", "title": "FK Vitebsk", "text": ""}
{"id": "2747372", "revid": "1543377", "url": "https://it.wikipedia.org/wiki?curid=2747372", "title": "Episodi di Fringe (seconda stagione)", "text": "La seconda stagione della serie televisiva Fringe \u00e8 stata trasmessa in prima visione assoluta negli Stati Uniti d'America da Fox dal 17 settembre 2009 al 20 maggio 2010, ottenendo un'audience media di 6.252.000 telespettatori.\nIn Italia la stagione \u00e8 stata trasmessa in prima visione dal canale pay Steel, della piattaforma Mediaset Premium, dal 21 maggio al 24 settembre 2010, ed in chiaro da Italia 1 dal 17 gennaio 2011.\nUn nuovo giorno nella vecchia citt\u00e0.\nTrama.\nIl SUV di Olivia viene trovato sulla scena di un incidente stradale a Manhattan. Dopo l'incidente, l'altro automobilista coinvolto fugge e uccide un civile, assumendo il suo aspetto. Sulla scena dell'incidente viene inviato l'agente dell'FBI Amy Jessup (Meghan Markle) che trova l'auto di Olivia chiusa dall'interno e vuota. Walter, giunto sulla scena, apre l'auto e riesce a riportare Olivia nel \"nostro mondo\" gravemente ferita e cerebralmente morta. Amy Jessup rimane incuriosita dalla divisione Fringe e cerca di scoprire informazioni su di essa. Nel frattempo Philip Broyles viene chiamato a Washington per presentare valide motivazioni che evitino la chiusura della divisione, il Senato vuole una prova concreta dell'efficacia del lavoro svolto dall'unit\u00e0.\nIntanto all'ospedale, mentre Peter sta dando l'addio ad Olivia (nel testamento biologico ha rifiutato la respirazione assistita), questa si risveglia dicendo \"sii un uomo migliore di tuo padre\" in greco, che si scoprir\u00e0 essere una frase che la madre di Peter diceva spesso al figlio.\nL'altro uomo coinvolto nell'incidente, rivelatosi un mutaforma, tramite una macchina da scrivere che sembra funzionare come un terminale per comunicare con un universo parallelo, riceve l'ordine d'interrogare Olivia e poi ucciderla: assume quindi l'aspetto di un'infermiera e quando scopre che Olivia non ricorda nulla prova a strangolarla. Il tentativo di omicidio viene interrotto dall'arrivo di Amy, facendo scappare il mutaforma, che viene poi ucciso nel seminterrato dell'ospedale da Charlie Francis.\nPeter consegna a Broyles il dispositivo usato dal mutaforma con cui riusciva a trasformarsi per dimostrare al Senato che la divisione deve rimanere attiva.\nRientrato al laboratorio trova Walter ed Astrid che gli hanno preparato una piccola festa di compleanno: il giovane abbraccia commosso il padre.\nAl termine dell'episodio si viene a scoprire che il vero Charlie \u00e8 morto ed il mutaforma ha assunto il suo aspetto.\nLa notte degli oggetti desiderabili.\nTrama.\nIn un cantiere per la costruzione di un'autostrada, un operaio viene trascinato in un tunnel sotterraneo dove sono presenti resti umani. Nella cittadina erano gi\u00e0 scomparse in modo misterioso altre sei persone e ci\u00f2 attira l'attenzione della divisione Fringe. Durante le indagini, Olivia inizia ad avere dei brevi momenti di udito molto fine, effetto collaterale del viaggio inter-dimensionale.\nViene scoperto che tutte le sparizioni sono avvenute nelle vicinanze della casa di un medico che ha perso la moglie ed il figlio neonato 17 anni prima. La squadra riesuma le bare di essi, scoprendo che quella del figlio \u00e8 vuota, e che probabilmente il misterioso bambino \u00e8 riuscito a fuggire, rifugiandosi sotto terra. Walter intanto scopre che la moglie non poteva avere figli in quanto affetta da Lupus. Il padre, per avere un figlio, \u00e8 infatti ricorso ad una modificazione genetica. Olivia e Peter vengono attaccati dal \"bambino\" in un tunnel sotterraneo ma il tunnel crolla, uccidendolo.\nNel finale Nina Sharp contatta Olivia lasciandole l'indirizzo di un uomo che pu\u00f2 aiutarla per curare gli effetti del suo viaggio nell'universo parallelo mentre il mutaforma riceve ordini di trovare un modo per far recuperare ad Olivia i dettagli del suo viaggio.\nAl laboratorio, intanto, Peter fa vedere al padre la sua esca speciale chiamata appunto \"La notte degli oggetti desiderabili\" che il giovane aveva comprato da bambino nella speranza di poter andare a pesca con lui: i due alla fine decidono di andare insieme a pescare con quell'esca.\nFrattura.\nTrama.\nUn agente della polizia di Filadelfia viene inviato in una stazione della citt\u00e0 con il compito di riconoscere un certo uomo vestito di nero e farsi dare da questi una valigetta, appena l'agente ha in mano la valigetta si cristallizza e successivamente esplode.\nDurante le indagini, il dottor Bishop scopre che l'agente s'iniettava da un anno un siero particolare alla base del piede. Questo siero, se irradiato con onde radio ad una frequenza ben precisa, provoca la cristallizzazione dell'organismo e la liberazione di una grande quantit\u00e0 di energia che ne provoca l'esplosione. Si scopre poi che l'agente era in missione in Iraq e che era coinvolto in un progetto militare sperimentale segreto.\nQuindi, Peter e Olivia si recano a Baghdad per cercare i dottori che si erano occupati della realizzazione del siero. Scoprono che veniva usata per neutralizzare gli effetti del gas nervino cianogeno, ma il progetto era stato chiuso a causa degli effetti collaterali (la cristallizzazione). Successivamente scoprono il nome della persona che sta facendo esplodere i soldati: il colonnello Raymond Gordon.\nNel frattempo una delle persone coinvolte nel progetto viene inviata dal colonnello in una nuova missione di recupero di una valigetta. La divisione Fringe riesce a salvarla e ad arrestare il colonnello che, interrogato da Broyles, rivela che nella valigetta era contenuto materiale appartenente ad un gruppo di persone organizzate per la distruzione della razza umana.\nL'episodio si conclude mostrando l'uomo della seconda valigetta che si incontra con l'Osservatore per consegnargliela, essa contiene delle foto di Peter e Walter.\nIl simbolo.\nTrama.\nLa divisione indaga su una serie di furti di teste umane da strutture criogeniche collegati ai mutaforma. Dalla scena dell'ultimo furto viene recuperato il corpo di un mutaforma: Walter scopre che nel sangue vi \u00e8 una grande quantit\u00e0 di mercurio. Tuttavia nel corpo dell'infermiera che aveva tentato di uccidere Olivia il sangue era normale: deducono, quindi, che il mutaforma \u00e8 ancora vivo. Walter prepara un miscuglio di vermi piatti per aiutare Olivia a recuperare la memoria.\nWalter e Peter contattano Rebecca Kibner, una donna che, in passato, durante gli esperimenti di Walter, riusciva a riconoscere le persone e cose provenienti da un altro universo. La donna si ricorda di Walter e decide di aiutarlo. Ritornati in laboratorio, le iniettano una dose di LSD. Peter suona una campana ed il suono provoca il ritorno della memoria ad Olivia, in modo violento e improvviso. Bell, durante l'incontro, l'aveva avvertita dell'arrivo de \"La Tempesta\". Aveva disegnato un simbolo dicendo che i mutaforma stanno cercando una persona (il \"Leader\") con quel simbolo sulla testa. Questa persona avrebbe il potere di aprire una porta fra i due universi. Olivia si reca quindi da Nina Sharp, la quale spiega che con \"La Tempesta\" Bell indicava la teoria secondo la quale dopo la collisione fra le dimensioni (provocata dall'apertura di una porta) solo una avrebbe continuato ad esistere. I mutaforma stanno quindi cercando di far verificare la collisione.\nRebecca, intanto, non \u00e8 riuscita nel suo intento cos\u00ec decide di tornare a casa ma mentre saluta Peter nota in lui uno strano bagliore intorno alla testa, tipico delle persone che vengono dalla dimensione parallela; scuote la testa convinta che si tratti dell'effetto delle droghe, ma in realt\u00e0 ha visto giusto: Peter viene dall'universo alternativo.\nOlivia, avvertita da Charlie che \u00e8 Nina il mutaforma che cercavano, lascia con una scusa l'edificio. Una volta in strada Olivia incontra Charlie e gli rivela dove \u00e8 nascosta la testa con il simbolo; in quello stesso momento per\u00f2 scopre dall'identikit inviato al suo cellulare che \u00e8 proprio lui il mutaforma e dopo una dura lotta lo uccide. L'episodio si conclude con i mutaforma che stanno unendo la testa del leader al suo corpo.\nSogni elettronici.\nTrama.\nLa divisione indaga sul caso di un uomo che ha attaccato con violenza il capo, credendo che fosse una mostruosa creatura dall'aspetto di un demone. Analizzando il corpo, Walter scopre un chip impiantato nel talamo, una parte del cervello che controlla i sogni. Il talamo, inoltre, regola la componente motoria: Walter suppone, quindi, che il chip venga utilizzato come controllo mentale.\nBroyles e Nina Sharp rivelano alla squadra il nome del ricercatore che ha impiantato i chips. L'uomo li utilizza per risolvere i problemi del sonno (come il sonnambulismo) dei suoi pazienti. Quando Olivia e Peter si recano ad interrogarlo, il dottore scopre che qualcuno ha rubato il server che conteneva tutte le informazioni sui pazienti. Mentre Olivia indaga sul furto, Walter sperimenta il chip scoprendo che esso trasmette un'enorme quantit\u00e0 di dati: si tratta dei sogni della persona a cui \u00e8 impiantato. La persona che li riceve presenta gli stessi effetti provocati dalla droga. Quando il chip viene attivato il paziente impazzisce perch\u00e9 non riesce a distinguere la realt\u00e0 dal sogno. Olivia e Peter scoprono allora che il dottore soffre di sdoppiamento della personalit\u00e0: in una \u00e8 un normale medico, mentre nell'altra \u00e8 dipendente dai sogni rubati. Il dottore muore nel tentativo di rubare i sogni ad un altro paziente.\nL'episodio si conclude con Peter che si risveglia da un incubo.\nIl cosmonauta.\nTrama.\nLa divisione \u00e8 chiamata ad indagare sull'inspiegabile disintegrazione di un uomo in cenere. L'agente Broyles \u00e8 particolarmente interessato al caso dato che in passato aveva indagato su morti avvenute in modo analogo. Le vittime si erano recate tutte in ospedale prima della morte. Le indagini portano all'identificazione di un sospetto, gi\u00e0 soggetto ad un'indagine internazionale condotta dal governo russo. Si scopre che un astronauta russo ritorn\u00f2 da una missione in coma con una misteriosa entit\u00e0 all'interno, la quale, manifestandosi in forma di ombra, uccide le persone assorbendo le radiazioni emanate dal corpo umano. Le vittime erano, quindi, persone sottoposte a cure con radiazioni. Walter scopre che l'entit\u00e0 e l'astronauta sono fuse e non possono essere separate: Broyles per tale motivo lo uccide sparandogli in testa.\nL'episodio si conclude rivelando che l'astronauta non \u00e8 morto; per questo motivo viene rispedito nello spazio.\nConseguenze indesiderate.\nTrama.\nTyler Carson, il figlio di uno scienziato della Massive Dynamic, viene rapito e tenuto in ostaggio a New York. Quando la polizia riesce ad individuare l'auto dei rapitori e prova a salvare il ragazzo, qualcosa spinge i poliziotti ad uccidersi a vicenda. Walter suppone che uno dei rapitori utilizzi l'ipnosi per costringere le persone a fare ci\u00f2 che lui vuole. Peter ricorda che l'ipnosi non forza un'azione, ma la suggestiona; Walter, allora, pensa al controllo mentale. La divisione individua i rapitori e si prepara alla cattura munendosi di cuffie per la protezione dal controllo mentale; uno dei rapitori per\u00f2 si uccide, mentre l'altro rimane ferito rivelando che \u00e8 Tyler che controlla le persone. Nel frattempo quest'ultimo prende Peter in ostaggio dato che ha bisogno di un autista.\nAlla Massive Dynamic il padre spiega che sta lavorando ad un sistema per pilotare gli aerei usando la mente e pensa che il figlio abbia assunto delle sostanze che stava testando. Peter scopre che Tyler ha inscenato il proprio rapimento per far soffrire il padre dato che gli aveva sempre detto che la madre era morta. Walter trova un metodo per \"spegnere\" per pochi secondi il cervello di Tyler in modo da permettere che Peter riesca a liberarsi e cos\u00ec avviene. Tyler alla fine viene sedato e la Massive Dynamic lo prende in custodia.\nL'episodio si conclude con Nina Sharp che invia un messaggio a William Bell. Riferisce che \"uno dei Tyler\" ha sviluppato il controllo mentale, ma che ci sono state delle conseguenze indesiderate quando ha deciso di ricercare la madre surrogata. Nina dichiara l'esperimento sospeso. Il dottor Carson, che \u00e8 solo il tutore del ragazzo, porta Tyler in una stanza piena di cloni.\nAgosto.\nTrama.\nUn Osservatore rapisce una ragazza a Boston. Quando la divisione Fringe analizza il filmato del rapimento scopre che non si tratta dell'Osservatore gi\u00e0 noto: se ne deduce che ne esiste pi\u00f9 di uno. Uno scienziato della Massive Dynamic spiega ad Olivia e Peter che gli Osservatori sono dei viaggiatori temporali che osservano il tempo, facendosi vedere in momenti importanti della storia umana. L'Osservatore che ha rapito la donna, di nome August (\"Agosto\", da cui il titolo dell'episodio), viene richiamato dai suoi colleghi per il suo gesto, dato che non possono interferire con il mondo (solo una volta, in passato, sono intervenuti per correggere un errore che loro stessi avevano commesso). Un sicario viene incaricato di uccidere la ragazza, dato che era destinata a morire per un incidente aereo.\nLa divisione, intanto, cerca di studiare il diario dimenticato dall'Osservatore al momento del rapimento, nel tentativo di decifrarlo. Walter scopre un messaggio a lui indirizzato ed incontra August, pensando che voglia portargli via Peter. L'Osservatore, invece, vuole essere aiutato da Walter per evitare la morte della ragazza. Questi gli consiglia di dimostrare ai suoi colleghi che \u00e8 davvero importante. August fa in modo che Olivia e Peter trovino la ragazza e lascia che il sicario gli spari. Prima di morire il \"solito\" Osservatore lo preleva e gli assicura che la donna ora \u00e8 importante dato che \u00e8 responsabile della morte di uno di loro. August gli confida in punto di morte che da quando segue la ragazza, da quando le sono morti i genitori, si \u00e8 affezionato a lei perch\u00e9 \u00e8 una ragazza speciale, e dice che questo lo ha fatto innamorare (anche se sono stati addestrati ad essere freddi e distaccati nei riguardi del genere umano).\nL'episodio si conclude mostrando Olivia sulle montagne russe insieme alla nipotina mentre gli Osservatori affermano che sta per succederle qualcosa di brutto.\nTesta di serpente.\nTrama.\nUna nave mercantile proveniente da Hong Kong si arena e affonda. Gli occupanti vengono trovati uccisi da una creatura simile ad un verme. Walter scopre che il verme \u00e8 una nuova specie, creata grazie alla bioingegneria, di Ancylostoma duodenale. La ghiandola linfatica del parassita secerne un enzima utile nella cura di ogni forma d'immunodeficienza. Peter ed Olivia riescono ad individuare il destinatario del farmaco e a salvare gli occupanti di un altro mercantile.\nInfine, Walter confessa a Peter di essersi installato un geolocalizzatore alla base del collo al fine di non perdersi pi\u00f9.\nMateria grigia.\nTrama.\nTre pazienti ricoverati in tre case di cura per malattie mentali durante la notte ricevono l'inaspettata visita di due uomini che asportano loro una piccola parte del cervello. Queste operazioni riportano i pazienti alla normalit\u00e0, facendo sparire come d'incanto i problemi che li affliggevano da tempo. La divisione Fringe non tarda a scoprire l'arcano; i frammenti di cervello prelevati altro non erano che impianti di tessuto cerebrale non loro. Grandissimo \u00e8 lo stupore nello scoprire che questi frammenti altro non erano che piccole porzioni del cervello di Walter Bishop.\nI frammenti in questione erano di vitale importanza in quanto contenevano informazioni importanti per riuscire ad aprire la porta dell'universo parallelo. Di colpo si comprendono le amnesie e i problemi di Walter dovuti all'asportazione di tessuto cerebrale contenente pezzi di memoria del professor Bishop. Questi viene ricollegato con i pezzetti del suo cervello e per qualche minuto ritorna ad essere l'austero e sprezzante ricercatore del tempo che fu.\nI rapitori, ottenute e memorizzate le informazioni da Walter Bishop, gli iniettano un veleno che si scoprir\u00e0 essere a lento rilascio. Olivia \u00e8 sul punto di catturare l'uomo che William Bell ritiene pedina fondamentale da eliminare in quanto futuro realizzatore dello scontro tra universi paralleli, ma deve fare una scelta, salvare Walter o prendere il pericoloso individuo. \nSceglier\u00e0 di salvare Walter con un antidoto fornitole dall'uomo in cambio della libert\u00e0.\nIn un flashback finale si scopre che \u00e8 stato proprio Bell su ordine di Walter a rimuovere le parti di cervello perch\u00e9 si era reso conto di che tipo di uomo stava diventando e per paura chiede al collega e amico di porvi rimedio.\nResurrezione.\nTrama.\nUna ragazza, Lisa Donovan, viene dichiarata cerebralmente morta, la madre decide di far spegnere i macchinari che la tengono in vita per consentire la donazione degli organi. Mentre i medici iniziano il prelievo la ragazza si risveglia urlando un codice alfanumerico. Dopo il risveglio la ragazza \u00e8 in grado di parlare il russo ed \u00e8 a conoscenza di informazioni militari riservate.\nI codici vengono collegati al sottufficiale della marina Andrew Rusk. Olivia scopre che, colpito da radiazioni in un incidente, all'uomo era stato somministrato un farmaco sperimentale. La ragazza fugge di casa e viene ritrovata da Olivia e Peter in un parcheggio, dove scoprono un bossolo e il cadavere di Andrew Rusk.\nWalter porta la ragazza in laboratorio per studiare cosa le \u00e8 successo. Ipotizza che al momento della morte, la coscienza di Rusk si sia trasferita in Lisa Donovan, appena morta, provocando la resurrezione della ragazza. Riesce a far riaffiorare in Lisa la coscienza dell'uomo, che rivela dettagli della sua morte che portano alla cattura dell'omicida. Quest'ultimo, una volta arrestato, confessa di aver ucciso Rusk su commissione della moglie, poich\u00e9 la donna subiva violenze dal marito, assicurandosi di rivelare a Rusk il mandante. Nello stesso momento, Walter si accorge che la coscienza di Lisa non \u00e8 riaffiorata come pensavano, quindi Rusk ha ancora possesso del corpo della ragazza.\nPeter, Olivia e Francis si precipitano a casa della moglie di Rusk e Peter riesce a fermare Rusk prima che uccida la moglie parlando alla coscienza addormentata di Lisa che alla fine ha il sopravvento. La coscienza di Rusk abbandona finalmente il corpo di Lisa. Nel finale, a New York, un uomo morto dopo un incidente, subisce la stessa sorte di Lisa.\nProgetto Elephant.\nTrama.\nUno sceriffo trova un bambino che cammina da solo lungo una strada. Decide di portarlo in centrale per cercare di identificare e contattare i genitori. Improvvisamente il bambino si trasforma in una creatura deforme. Mentre gli agenti pensano cosa fare del bambino, altre due persone deformi entrano nella centrale, uccidono i poliziotti e prelevano il bambino.\nLa divisione Fringe arriva sul posto per investigare. Walter si ricorda di un esperimento fatto molti anni prima nella citt\u00e0 e scopre che le persone nascondono le deformit\u00e0 alla vista di chi le guarda grazie ad un impulso elettromagnetico. Infatti le deformit\u00e0 sono state causate da esperimenti fatti in passato; l'impulso le rende invisibili agli occhi. Se, per\u00f2, gli abitanti si allontanano dalla citt\u00e0, dove l'impulso non \u00e8 presente, le deformit\u00e0 diventano visibili. Gli abitanti sono disposti a tutto per mantenere il loro segreto, incluso uccidere Olivia e Peter, che nel frattempo indagano. Vengono salvati da qualcuno che non vuole pi\u00f9 che venga fatto del male a chi scopre il loro segreto. La divisione decide quindi di mantenere la citt\u00e0 segreta, in modo che i residenti possano continuare a vivere una vita normale.\nIl contagio.\nTrama.\nUn uomo d'affari muore espellendo un getto di sangue infettato da un virus letale. Olivia e Peter, chiamati ad investigare, si ritrovano rinchiusi in quarantena all'interno dell'edificio, insieme agli altri impiegati. Si scopre che l'uomo, un consulente petrolifero, aveva maneggiato un campione di carotaggio di una perforazione esplorativa petrolifera infetto dal virus.\nWalter scopre che le persone infette tentano di diffondere il virus prima di morire uscendo dall'edificio, perch\u00e9 crede che questo virus abbia una sua \"mente\". Data la pericolosit\u00e0 del virus, il CDC (Centro Controllo Malattie) classifica la situazione come un \"livello 6\", ossia una possibile diffusione su scala mondiale del virus, e decide di uccidere tutte le persone presenti nell'edificio per evitare la catastrofe. Walter, tuttavia, con l'aiuto dell'agente Astrid, riesce a trovare una cura a base di zolfo, ricreando nel paziente infetto le condizioni che portarono a debellare il virus migliaia di anni prima, e salva cos\u00ec gli impiegati, Olivia e Peter (quest'ultimo infettato dal virus).\nMentre Walter sta lavorando alla cura, rivela ad Astrid: \"Non posso lasciarlo morire di nuovo\", riferendosi ovviamente a suo figlio Peter. Alla fine dell'episodio, Astrid chiede spiegazioni al dr. Bishop riguardo alla frase, ma quest'ultimo le risponde dicendo: \"Certe cose \u00e8 meglio lasciarle sepolte, agente Farnsworth\".\nSegreti di famiglia.\nTrama.\nAd un matrimonio tutti i parenti dello sposo muoiono per soffocamento. Dalle indagini si scopre che la strage \u00e8 stata provocata da un agente chimico vaporizzato, in grado di colpire un determinato ceppo genetico. Walter, analizzando la sostanza, scopre che \u00e8 collegata ad alcuni esperimenti svolti dal padre, Robert Bishop, quando lavorava come spia americana presso i nazisti.\nCos\u00ec cerca tra i vecchi libri di suo padre, dove sa che sono nascoste le sue formule, ma Peter gli rivela che dieci anni prima aveva venduto quei libri per vendicarsi di lui.\nInsieme, lui ed Olivia cercano da un libraio amico di Peter come recuperarli e riescono a rintracciare con molta fatica l'acquirente (che non \u00e8 il killer), il quale si dice disposto a consegnarli ai due.\nRientrati al laboratorio cercano, insieme a Walter, il colpevole, prima che uccida altre persone. L'assassino riesce comunque ad attuare un altro colpo, uccidendo una serie di persone all'interno di un bar, tutte con gli occhi castani, e successivamente, uccide anche un senzatetto in una tendopoli. Nel frattempo anche Walter si ingegna per fermarlo, ferito dal fatto che le ricerche del padre siano sfruttate per scopi tanto malvagi; imposta quindi una nuova formula capace di colpire il solo assassino, e cos\u00ec riesce a fermarlo ed ucciderlo, prima che egli attui il suo quarto colpo.\nWalter spiega poi ad Olivia che per lui la famiglia \u00e8 la cosa pi\u00f9 importante, che non c'\u00e8 niente che non farebbe per salvaguardarla, e nel dire questo il suo sguardo \u00e8 puntato verso il figlio.\nSul finire dell'episodio, Peter riconsegna al padre, riconciliandosi con lui, i libri del nonno che scopre chiamarsi, in realt\u00e0, Robert Bishoff, che cambi\u00f2 il cognome quando and\u00f2 negli USA.\nInfine viene inquadrata una vecchia foto degli anni '40 del suddetto dottor Bishoff e sullo sfondo si vede proprio l'assassino, che nonostante i decenni passati, mostra lo stesso identico aspetto; questo spiega anche perch\u00e9 l'assassino sia a conoscenza della formula usata come arma chimica: egli deve aver contribuito a crearla in laboratorio insieme al padre di Walter.\nJacksonville.\nTrama.\nA Manhattan si materializza un edificio proveniente dall'universo parallelo, e con esso i suoi occupanti che muoiono fondendosi con gli occupanti di questo universo. Una sola persona viene trovata ancora in vita, ed una volta interrogata prima di morire spiega l'accaduto, ma si scopre trattarsi di un uomo proveniente dall'altro universo. Lo si capisce perch\u00e9 dichiara che, in seguito all'attentato dell'11 settembre 2001, \u00e8 stata colpita la Casa Bianca, il Pentagono, ma non le Torri Gemelle. Walter spiega che lo sbilanciamento provocato dall'incidente porter\u00e0 al naturale bilanciamento delle masse, per cui sar\u00e0 sicuramente trasferito un edificio casuale di Manhattan, di uguale massa, all'altro universo, uccidendo tutti coloro che si troveranno all'interno. L'unica a poter identificare questo edificio \u00e8 Olivia, perch\u00e9 da piccola era stata sottoposta alla sperimentazione di un farmaco (il Cortexiphan (vedi \"Prova di abilit\u00e0\")) che la rendeva capace di poter riconoscere gli oggetti provenienti dall'altro universo poich\u00e9, ai suoi occhi, emettevano un \"luccichio\". Walter la conduce a Jacksonville, nell'asilo dove venivano svolti gli esperimenti. Olivia pu\u00f2 riconoscere l'edificio, ma per farlo deve provare lo stesso sentimento che provava da bambina ovvero la \"paura\".\nLa cosa inizialmente sembra non funzionare, ma il ricordo degli esperimenti subiti da bambina e la preoccupazione di fallire nella \"missione di salvataggio\" la inducono a provare paura.\nOlivia si abbandona nelle braccia di Peter, che cerca di confortarla. I due giovani stanno per baciarsi; qualcosa nel loro rapporto sta cambiando.\nRiconosciuto l'edificio, Olivia e Peter riescono a farlo evacuare prima della sua scomparsa.\nL'episodio si conclude con Olivia che si accorge, grazie alle particolari capacit\u00e0 donatele dal farmaco, che Peter proviene dall'altro universo; Walter la prega di non dire nulla al figlio.\nPeter.\nTrama.\nWalter decide di spiegare ad Olivia la storia di Peter: l'episodio consiste in un flashback al 1985. A quei tempi Walter aveva da poco scoperto l'universo alternativo realizzando un dispositivo in grado di poter semplicemente osservare l'altro universo senza potervi interagire. Walter lo utilizzava per osservare se il Walter-nativo (dalla fusione di \"Walter\" e \"alternativo\") riusciva a trovare la cura per la malattia genetica di Peter. Il figlio per\u00f2 mor\u00ec prima che fosse trovata. Dopo il funerale, Walter continu\u00f2 ad osservare l'evoluzione degli studi del suo doppio, in modo da assicurarsi che almeno il Peter dell'universo alternativo potesse sopravvivere. Un giorno not\u00f2 che il Walter alternativo venne distratto involontariamente da un uomo calvo (uno degli osservatori), e non si accorse di aver trovato la cura. Gli osservatori discutono l'accaduto, ed essendo Peter importante, avrebbero dovuto fare qualcosa per ristabilire l'equilibrio. Nel frattempo Walter decise di recarsi nell'universo parallelo per curare il figlio. Nina Sharp, avvertita dall'assistente di Walter, tenta di dissuaderlo al lago di Reiden, ma perde il braccio destro (da qui si capisce il motivo del perch\u00e9 abbia il braccio robotico). Walter, avendo rotto il flacone durante la colluttazione con Nina, decise di portare Peter nel suo universo per curarlo. Tornati dall'altra parte, Walter e Peter ruppero il ghiaccio del lago finendo in acqua. L'osservatore li salv\u00f2, dicendo a Walter che Peter era importante. Walter cur\u00f2 Peter con l'intenzione di riportarlo indietro una volta guarito, tuttavia cambi\u00f2 idea quando Elizabeth gli fece capire che non lo voleva perdere nuovamente.\nOlivia. Nel laboratorio, con la pistola.\nTrama.\nDurante tutto l'episodio Olivia \u00e8 indecisa tra mantenere il segreto di Walter o dire la verit\u00e0 a Peter. La divisione indaga sul caso di una donna che muore a causa di una rapida e aggressiva forma di . Vengono scoperte altre vittime morte nelle stesse circostanze e Olivia scopre che sono tutte state sottoposte agli esperimenti di Jacksonville. Walter arriva alla conclusione che esiste qualcuno che possiede la capacit\u00e0 di trasferire il cancro ai soggetti sottoposti al Cortexiphan, migliorando cos\u00ec la propria salute. Utilizzando la lista dei bambini che aveva copiato durante la visita a Jacksonville, Olivia riesce ad individuare il nome del responsabile delle morti, James Heath. Nel frattempo Heath \u00e8 diretto proprio a casa di Olivia, nel tentativo di trasmetterle la malattia. L'agente riesce a fermarlo, poco prima dell'arrivo di Peter e della polizia. Heath racconta che un uomo gli si era avvicinato dicendogli che il Cortexiphan gli avrebbe permesso di sconfiggere il cancro. Il metodo, per\u00f2, non funzion\u00f2 e accidentalmente caus\u00f2 la morte della sorella attraverso il tocco della mano. Dopo essersi reso conto di ci\u00f2 inizi\u00f2 a cercare le altre persone sottoposte agli esperimenti per migliorare il proprio stato di salute. Heath viene portato alla Massive Dynamic e mantenuto in coma farmacologico. Nina e Broyles discutono della possibilit\u00e0 che qualcuno possa usare i soggetti sottoposti agli esperimenti di Jacksonville per scopi malvagi.\nL'episodio si conclude con Olivia che dice a Walter di non voler rivelare a Peter le sue origini, dato che la verit\u00e0 farebbe pi\u00f9 male che bene. Walter, per\u00f2, decide che \u00e8 l'ora di raccontare la verit\u00e0 a suo figlio.\nUn tulipano bianco.\nTrama.\nMentre Walter sta scrivendo una lettera in cui racconta la verit\u00e0 a Peter, tutti i passeggeri che si trovavano a bordo di un treno muoiono improvvisamente. La divisione Fringe, chiamata ad indagare, scopre che tutti i dispositivi alimentati a batteria ed i corpi stessi sono stati prosciugati della loro energia. Viene identificato un uomo sceso dal treno immediatamente dopo l'incidente: si tratta di Alistair Peck, un astrofisico e professore del MIT. La polizia irrompe a casa dell'uomo e Walter cerca di comprendere i suoi studi. Il professore ritorna a casa e prima che possa essere fermato ritorna sul treno, dimostrando la capacit\u00e0 di viaggiare nel tempo. Imparando dai propri errori evita che l'FBI lo possa rintracciare. L'uomo viene comunque identificato e Walter ipotizza che il professore abbia viaggiato pi\u00f9 volte nel tempo: il suo scopo sarebbe quello di salvare la fidanzata morta in un incidente automobilistico dieci mesi prima. Walter decide di parlare con Peck, per dissuaderlo dalle sue intenzioni. Gli racconta di quello che aveva fatto per salvare Peter e del senso di colpa che lo attanaglia. Racconta di pregare Dio affinch\u00e9 gli mandi un \"tulipano bianco\" (fuori stagione) come segno del suo perdono per quanto ha fatto. Peck, tuttavia, ritorna nel passato, scrive una lettera e si unisce alla fidanzata: entrambi muoiono nell'incidente.\nViene mostrato nuovamente Walter scrivere la lettera a Peter, come nell'inizio dell'episodio. Dopo averla finita decide per\u00f2 di bruciarla. L'episodio si conclude con la ricezione da parte di Walter della lettera scritta da Peck: si tratta di un tulipano bianco disegnato a mano.\nGuest star: Peter Weller\nSincronia.\nTrama.\nDue adolescenti vengono trovati morti, mostrando i segni sul palato provocati dai mutaforma. La divisione Fringe scopre un embrione di mutaforma. Mentre Walter ritorna in laboratorio per analizzare le prove, Olivia e Peter si recano alla Massive Dynamic in cerca di risposte. Analizzando un'interferenza televisiva verificatasi nella zona di ritrovamento dei ragazzi, uno scienziato della Massive Dynamic ipotizza una sincronizzazione fra il nostro mondo e l'universo parallelo nel pomeriggio del giorno dopo. Nel frattempo Walter decide di provare a riattivare lo sviluppo dell'embrione: il mutaforma si sviluppa, ma muore poco dopo, scusandosi con Walter.\nThomas Jerome Newton, il capo dei mutaforma, ordina ai sopravvissuti di prendere le identit\u00e0 di due individui, in modo da aver accesso ad alcune zone con lo scopo di posizionare dei dispositivi necessari all'apertura di un portale fra le dimensioni. Walter spiega che l'apertura richiede tre dispositivi posti ai vertici di un triangolo equilatero: il portale verr\u00e0 aperto al centro di esso, su un ponte. Per impedire ci\u00f2 Walter utilizza un dispositivo che annulla le vibrazioni provocate dai dispositivi dei mutaforma. Vi \u00e8 per\u00f2 un problema: in prossimit\u00e0 del varco le onde sono letali. Peter riesce a bloccare l'apertura, ma per gli effetti delle onde perde conoscenza. Si risveglia il giorno dopo in ospedale e racconta a Walter che ha visto un uomo proveniente dall'altro universo. Dato che le onde non hanno ucciso n\u00e9 il misterioso uomo n\u00e9 lui, Peter capisce di non essere di questo mondo. Furioso dice a Walter di non essere suo figlio e gli chiede di lasciarlo solo. Nel frattempo l'uomo dell'altro universo \u00e8 riuscito ad attraversare il portale e viene curato da Newton a causa degli effetti del tentativo di chiusura di Peter.\nL'episodio si chiude con Olivia che informa Walter che Peter ha lasciato l'ospedale ed \u00e8 sparito.\nGuest star: Sebastian Roch\u00e9 (Thomas Jerome Newton), Ryan Mcdonald, (Brandon Fayette), Peter Bryant (Ben McCallister), Katie Findlay (ragazza uccisa dal mutaforma).\nCuore di vetro.\nTrama.\nPeter non \u00e8 ancora tornato e Olivia continua ad indagare sulla sua scomparsa, ma senza successo. Dal momento che sua sorella Rachel \u00e8 fuori citt\u00e0, lascia la nipote Ella nel laboratorio di Walter, sotto la custodia di Astrid. Lui, per intrattenerla, le racconta una storia di fantasia, con sfumature noir, ambientata in un mondo stile anni '40 ma dotato di apparecchiature moderne (cellulari, computer, impronte digitali). Un'attrice di nome Rachel chiede l'aiuto di un'investigatrice privata, Olivia Dunham, per ritrovare il suo fidanzato scomparso, Peter Bishop. Olivia chiede aiuto ad un conoscente, il tenente Broyles. L'indagine la porta alla societ\u00e0 Massive Dynamics. L'attrice viene uccisa e Olivia scopre presto che a chiedere il suo aiuto non era stata Rachel, ma uno scienziato di nome Walter Bishop che l'aveva pagata per fare da intermediario. Walter sostiene che Peter gli abbia rubato un prezioso oggetto, il suo cuore di vetro che gli permette di vivere. Olivia continua ad investigare e durante un incontro con Nina Sharp scopre che Peter ha una cattiva reputazione di truffatore. Olivia viene poi attaccata da un uomo misterioso (un Osservatore) e infine catturata dagli uomini della Massive Dynamics, che la rinchiudono in una cassa e la lanciano in mare aperto. Viene salvata da Peter che, avendo saputo che lo stava cercando, si era messo sulle sue tracce. Peter le rivela la verit\u00e0: il cuore in realt\u00e0 non \u00e8 di Walter, ma suo, e lo scienziato non \u00e8 buono come dice di essere (ruba i sogni dei bambini per realizzare nuove invenzioni). Peter e Olivia vengono nuovamente attaccati e il cuore di Peter viene rubato. Lei capisce che questa volta non si tratta degli uomini di Nina Sharp, ma di quelli di Walter Bishop. Tornati dunque al laboratorio dell'uomo, egli confessa e restituisce il cuore a Peter, che \u00e8 deciso ad andarsene per sempre. A questo punto la narrazione torna al presente, dove Ella decide di dare un finale felice: Peter decide quindi di dividere a met\u00e0 il cuore e di lasciare la seconda parte a Walter, riconciliandosi con lo scienziato.\nL'episodio si conclude mostrando un Osservatore preoccupato per la scomparsa di Peter, temendo che Walter non ricordi del patto.\nPassaggio a Nord-Ovest.\nTrama.\nPeter raggiunge una piccola citt\u00e0 e rimane coinvolto nel rapimento e omicidio di una giovane donna, Krista, la cameriera del locale dove si era fermato. La ragazza aveva dato appuntamento a Peter per la serata, ma non si era presentata. Inizialmente lo sceriffo Mathis sospetta Peter. Il ragazzo nota tra la folla Newton, il leader dei mutaforma; quando capisce che alla ragazza \u00e8 stato rimosso un pezzo di cervello, rivela la sua identit\u00e0 di consulente FBI e si offre in aiuto per risolvere il caso. Contatta Broyles per informarlo della situazione e gli chiede di non dire nulla a Walter.\nPi\u00f9 tardi il collega di Mathis scompare. Peter arriva alla conclusione che Newton stia rapendo tutte le persone che hanno avuto contatti con lui, per carpire informazioni. Insieme allo sceriffo si mette sulle sue tracce. Nel frattempo viene ritrovato il corpo di un'altra ragazza, uccisa con le stesse modalit\u00e0 di Krista. Questa volta, per\u00f2, Peter si rende conto di non averla mai incontrata e si chiede come mai Newton l'abbia uccisa. Analizzando i picchi di adrenalina di quest'ultima vittima riescono ad individuare il luogo dove sono state uccise le ragazze, un vecchio caseificio. Il responsabile confessa che aveva ucciso le ragazze perch\u00e9 lo avevano respinto. Il collega dello sceriffo viene trovato in vita.\nMentre Peter si prepara per tornare a Boston, Newton arriva insieme al \"Signor Segretario\", l'uomo proveniente dall'altro universo, che si rivela essere il Walter alternativo.\nIl titolo e la trama dell'episodio fanno riferimento alla prima puntata, omonima, della serie tv Twin Peaks.\nDall'altra parte - Prima parte.\nTrama.\nWalter ed Olivia scoprono che Peter ha accettato di ritornare nel proprio universo insieme al suo vero padre, Walter alternativo. Un Osservatore lascia ad Olivia un foglio in cui Peter \u00e8 soggetto di una profezia la quale afferma che sar\u00e0 il responsabile della fine del mondo. Per cercare di avvertire Peter e per impedire ci\u00f2, la divisione Fringe cerca un modo, insieme alla Massive Dynamic, per raggiungere l'altro universo. Walter decide di utilizzare le abilit\u00e0 di Olivia e di altri soggetti che furono sottoposti al Cortexiphan: Nick Lane (\"Incubi\"), Sally Clark (\"La strada non presa\") e James Heath (\"Olivia. Nel laboratorio, con la pistola\"). La squadra formata da Walter, Olivia, Nick, Sally e Heath riesce a raggiungere l'altro universo, ma Heath muore subito dopo. Deve quindi fuggire dalla divisione Fringe alternativa, che presto arriva sul posto. Viene rivelato che Walter alternativo \u00e8 il segretario del Dipartimento della Difesa dell'universo alternativo. Mentre la squadra di Walter si dirige verso Central Park per incontrare William Bell, Peter incontra la sua vera madre. Raggiunto Central Park, la squadra viene raggiunta dalla divisione Fringe alternativa. Nick e Sally vengono uccisi, ma prima viene ustionato il principale investigatore, Lincoln Lee. Walter rimane colpito e finisce all'ospedale. Olivia segue la sua controparte alternativa ed incontra Bell, che le dice che non li ha traditi e che Walter \u00e8 in pericolo. L'episodio si conclude mostrando un dispositivo, un'arma per distruggere il nostro universo, di cui Peter far\u00e0 parte.\nDall'altra parte - Seconda parte.\nTrama.\nWalter alternativo viene informato della presenza di Walter in ospedale; tuttavia William Bell ed Olivia riescono a farlo scappare prima dell'arrivo della divisione Fringe alternativa. Peter incontra Walter alternativo, il quale gli mente a proposito del dispositivo (mostrato alla fine della prima parte) dicendo che ha lo scopo di aiutare le persone. Peter viene trasferito in un nuovo appartamento da Olivia alternativa. Nel frattempo Walter e Bell si recano ad Harvard per cercare un dispositivo necessario a ritornare nel nostro universo. Olivia si confronta con la sua versione alternativa, la quale capisce che \u00e8 interessata a Peter. Dopo una colluttazione fra le due, Olivia riesce a sopraffare Olivia alternativa: si tinge quindi i capelli e prende i suoi vestiti.\nPeter scopre che la misteriosa macchina richiede una particolare persona per funzionare: lui. Olivia e Charlie alternativo si recano da Peter per spostarlo in un luogo pi\u00f9 sicuro: Olivia, infatti, gli ha fatto credere che gli invasori abbiano identificato la sua posizione. Olivia colpisce Charlie e rivela la sua identit\u00e0 a Peter, convincendolo a tornare indietro.\nIl motivo per cui deve tornare nell'altro universo \u00e8 perch\u00e9 il suo posto \u00e8 accanto a lei; i due giovani si baciano e capiscono di amarsi.\nPeter e Olivia si recano da Walter e Bell che li aspettano nel teatro in cui sono arrivati. Per aprire la breccia tra i due universi \u00e8 necessaria una quantit\u00e0 di energia che non \u00e8 pi\u00f9 presente senza gli altri soggetti sottoposti al Cortexiphan. Bell decide di sacrificarsi per far tornare Olivia, Peter e Walter nel nostro universo. Prima di farlo, rivela che fu Walter stesso in realt\u00e0 a chiedergli di estrargli alcuni frammenti di cervello perch\u00e9 \"aveva paura di cosa stesse diventando\". Tornati nel nostro universo, Peter dice a Walter che non riuscir\u00e0 mai a capirlo, ma se ha viaggiato due volte per salvarlo questo ha un suo significato. Olivia si reca nel luogo dove \u00e8 presente la macchina da scrivere in contatto con l'altro universo, rivelando cos\u00ec che \u00e8 Olivia alternativa infiltrata eludendo gli altri nel nostro universo.\nL'episodio si conclude mostrando la \"nostra\" Olivia rinchiusa in un centro di detenzione militare. Walter alternativo le fa visita, ma non dice una parola, e la lascia nell'oscurit\u00e0 della cella d'isolamento."}
{"id": "2747373", "revid": "43204", "url": "https://it.wikipedia.org/wiki?curid=2747373", "title": "FC Lakamatyu Vitsebsk", "text": ""}
{"id": "2747375", "revid": "43204", "url": "https://it.wikipedia.org/wiki?curid=2747375", "title": "FC Lokomotiv-96 Viciebsk", "text": ""}
{"id": "2747376", "revid": "254059", "url": "https://it.wikipedia.org/wiki?curid=2747376", "title": "Palazzo d'Arco", "text": "Palazzo D'Arco \u00e8 un palazzo storico di Mantova.\nStoria e descrizione.\nIl Palazzo fu eretto a partire dal 1784 su impulso di un ramo della nobile famiglia trentina dei D'Arco che si era stabilmente insediato a Mantova dal 1740. Dopo l'acquisizione della dimora dei conti Chieppo, il conte Giovanni Battista Gherardo d'Arco pens\u00f2 di trasformare il palazzo seguendo i dettami del neoclassicismo ispirato all'opera di Andrea Palladio. L'opera d'edificazione fu affidata all'architetto Antonio Colonna. Come risultato finale \u00e8 stato prodotto un notevole esempio di residenza aristocratica ricca di arredi e di dipinti, forte di una libreria e una collezione naturalistica, di un giardino racchiuso da una esedra sul quale si affaccia un'ala quattrocentesca costituita da due palazzine, una delle quali contiene lo straordinario ciclo pittorico della \"Sala dello Zodiaco\", opera del Falconetto, eseguita attorno all'anno 1515. Questi edifici rinascimentali e il contiguo giardino furono acquistati nel 1872 da Francesco Antonio d'Arco dai marchesi Dalla Valle. Il complesso architettonico che si affaccia sulla omonima piazza, proseguiva a sinistra con l'edificio delle scuderie oggi trasformato nel Teatrino d'Arco, sede dal 1946 della Accademia Teatrale Francesco Campogalliani fondata da Ettore Campogalliani.\nNel palazzo dimor\u00f2 anche il conte Carlo d'Arco (1799-1849), storico e collezionista di documenti. Ricopr\u00ec la carica di podest\u00e0 di Mantova dal 1847 al 1848.\nL'ultima esponente della famiglia, deceduta nel 1973, la signora Giovanna dei conti d'Arco Chieppio Ardizzoni, marchesa Guidi di Bagno costitu\u00ec la \"Fondazione d'Arco\". Con testamento del 1956 dispose, che alla sua morte, tutti i suoi beni, compreso il Palazzo e le raccolte in esso contenute (erbario, pinacoteca, archivio, biblioteca, strumenti musicali, arredi, armi), divenissero un pubblico Museo. Particolarmente ricca \u00e8 la pinacoteca con dipinti di Niccol\u00f2 da Verona, Luini, Magnasco, Frans Pourbus il Giovane, Van Dyck e un ciclo pittorico di Giuseppe Bazzani.\nNel 2014 la Fondazione d'Arco ha ricevuto in donazione opere dal marchese Federico Cavriani, esponente della nobile famiglia mantovana dei Cavriani, che sono in parte raccolte ed esposte in una apposita \"\"Sala Cavriani\".\nPalazzo D'Arco, recentemente restaurato, e il suo sorprendente giardino \u00e8 un mirabile esempio di residenza aristocratica.\nCollezioni.\nLe collezioni del museo comprendono mobili, ceramiche, dipinti e una grande biblioteca.\nLa collezione comprende dipinti di: Niccol\u00f2 da Verona, allievi di Pieter Aertsen e Joachim Beuckelaer; Giacomo Alb\u00e9 (attribuito); Lorenzo Costa il Vecchio e Lorenzo Costa il Giovane; il Sodoma (attribuito); Sebastien Bourdon; Ludovico Toeput; Annibale Carracci; Frans Pourbus il Giovane; Bernardino Luini; Giuseppe Bazzani; Sante Peranda; Guglielmo Caccia; Alessandro Magnasco; Lorenzo Lotto; Tintoretto; Antonio della Corna; Pasquale Ottino; Giovanni Maria Perego (attribuito); Fra Semplice da Verona; Giulio Carpioni; Margherita Caffi (attribuito); Frans Geffels (attribuito); Matteo Ghidoni; Francesco Fieravino; Jacob Denys; Orazio Samacchini; Giovanni Francesco Maineri (copia); Boccaccio Boccaccino; bottega di Piazzetta; bottega di Bernardino e Francesco Zaganelli; Pietro della Vecchia; Alessandro Turchi; Giovanni Francesco Castiglione (attribuito); Sebastiano Mazzoni; Daniele Crespi (attribuito); Pandolfo Reschi (attribuito); Bartolomeo Manfredi; Joann Kupetzki; Michele Desubleo (attribuito); Antonio Carneo (attribuito); Agostino Bonisoli (attribuito); Giovanni Battista Venanzi; Felice Boselli; Gilardo da Lodi; Giambettino Cignaroli; Bartolomeo Pedon; Pier Francesco Guala (attribuito); scuola di Giovanni Battista Crespi; Giovanni Peruzzini; Tomasso Porta; Luigi Miradori; Van Dyck; Jan Wildens; Rubens (attribuito); Nicola Casissa; Giovanni Andrea Urbani; Gerolamo Induno; e Bartolomeo Nazzari.\nLa collezione di dipinti del Bazzani \u00e8 composta da nove tele.\nUno dei capolavori del complesso architettonico del palazzo \u00e8 posto all'interno della palazzina d'epoca rinascimentale raggiungibile attraversando il cortile: \u00e8 la stanza affrescata della \"Sala dello Zodiaco\"\", dipinto dei primi anni del XVI secolo del pittore Giovanni Maria Falconetto.\nLa libreria comprende una collezione di libri di storia naturale, una cucina d'epoca, una grande biblioteca e una collezione di strumenti musicali d'epoca."}
{"id": "2747379", "revid": "1442080", "url": "https://it.wikipedia.org/wiki?curid=2747379", "title": "Internationaux de Nouvelle-Cal\u00e9donie 2010 - Singolare", "text": "Il singolare dell'Internationaux de Nouvelle-Cal\u00e9donie 2010 \u00e8 stato un torneo di tennis facente parte dell'ATP Challenger Tour 2010.\nBrendan Evans era il detentore del titolo, ma ha perso nel 1\u00b0 turnoc contro Im Kyu Tae.\nFlorian Mayer ha battuto in finale 6-3, 6-0 Flavio Cipolla."}
{"id": "2747383", "revid": "767487", "url": "https://it.wikipedia.org/wiki?curid=2747383", "title": "Germinio di Sirmio", "text": "Assieme a Valente di Mursa ed Ursacio di Singiduno, fu uno degli esponenti di punta dell'arianesimo anti-niceno.\n\u00c8 il protagonista dellAltercatio Heracliani laici cum Germinio episcopo Sirmiensi\", relazione di una \"altercatio\" (disputa teologica) fra lo stesso vescovo e altri due prelati ariani da una parte e il laico cattolico Eracliano dall'altra, avvenuta il 13 gennaio 366."}
{"id": "2747390", "revid": "1983214", "url": "https://it.wikipedia.org/wiki?curid=2747390", "title": "Basarab II di Valacchia", "text": "Appoggiato da Giovanni Hunyadi, nel 1442 Basarab usurp\u00f2 il trono di Valacchia, mettendo in fuga il voivoda Mircea II di Valacchia. Accettando di riconoscere la sovranit\u00e0 del Regno d'Ungheria, Basarab aveva ottenuto gli appoggi sufficienti per spodestare la famiglia rivale dei Dr\u0103cule\u0219ti in quel momento in difficolt\u00e0 con lo scomodo alleato turco: il sultano Murad II aveva infatti convocato a Gallipoli il voivoda Vlad II Dracul che vi si era recato con i figli Vlad e Radu cel Frumos, poi presi in ostaggio.\nIl regno di Basarab II ebbe vita breve: nel 1443, dopo aver negoziato svantaggiose condizioni con il sultano, Dracul torn\u00f2 in Valacchia e lo spodest\u00f2.\nLa moglie di Basarab, Maria, gli diede due eredi legittimi:"}
{"id": "2747393", "revid": "1543377", "url": "https://it.wikipedia.org/wiki?curid=2747393", "title": "Giacomo Acqua", "text": "Biografia.\nFiglio di seconde nozze, insieme ai fratelli Gustavo e Fausto, di Francesco Acqua, medico condotto di Serra San Quirico ma originario di Jesi, con Marietta Bastari di Matelica.\nSeguendo le orme del padre, studi\u00f2 medicina presso le universit\u00e0 di Camerino, Macerata e Bologna, dove fu insignito della laurea e consegu\u00ec l'abilitazione all'esercizio della professione medica.\nNel 1859, nel pieno delle lotte per la liberazione e l'unificazione italica, si arruol\u00f2 come semplice soldato, ma ben presto divenne sottotenente. Nell'Arma entr\u00f2 nel 1863 con il grado di luogotenente, prestando servizio a Pinerolo, Cosenza, Faenza e Senigallia. Prima di transitare nell'Arma dei Carabinieri Reali, aveva gi\u00e0 ricevuto l'onorificenza di Cavaliere dell'Ordine militare di Savoia, per aver soccorso, a capo di uno sparuto gruppo di commilitoni, un ufficiale e 22 lancieri accerchiati in un cascinale presso Campobasso, dato alle fiamme da circa 200 banditi il 16 dicembre 1861, liberandoli da sicura morte. In seguito a questo eroico episodio, si guadagn\u00f2 presso i compagni d'arme il soprannome di \"Leone\" e ricevette la cittadinanza onoraria dal Municipio di Campobasso.\nChiamato a far parte dello Stato Maggiore del Generale Enrico Cosenz, fu il primo ufficiale dei Carabinieri Reali in assoluto che entr\u00f2 in Roma dopo la Breccia di Porta Pia e fu uno degli artefici dell'organizzazione dei Carabinieri Reali nella citt\u00e0.\nNel 1874, mentre si muoveva da Tivoli, dove era di stanza, a Roma, fu coinvolto in un conflitto a fuoco con due briganti nel corso di un assalto al treno su cui viaggiava, lungo la via ferrata per Valmontone, a quattro chilometri da Genazzano; durante la feroce sparatoria che ne segu\u00ec, numerosi colpi di fucile lo raggiunsero in pi\u00f9 parti del corpo, ma, sebbene gravemente ferito, non esit\u00f2 a lanciarsi all'inseguimento dei malviventi, provocandone la fuga e spirando da l\u00ec a pochi istanti. Per il valoroso atto gli fu concessa la medaglia d'argento al Valor Militare.\nAll'eroico ufficiale \u00e8 intitolata dal 1928 la caserma sede dei Carabinieri Reali, oggi Comando Regione Carabinieri Lazio, sita in Roma, a Piazza del Popolo."}
{"id": "2747396", "revid": "120160777", "url": "https://it.wikipedia.org/wiki?curid=2747396", "title": "The Hawk Is Howling", "text": "The Hawk Is Howling \u00e8 il settimo album in studio dei Mogwai. Il cd \u00e8 stato pubblicato il 22 settembre 2008 in Europa, il 17 settembre in Giappone, il 23 negli Stati Uniti ed il 27 in Australia.\n\u00c8 stato prodotto da Andy Miller, che aveva gi\u00e0 prodotto Mogwai Young Team, ed \u00e8 l'ultimo cd della band scozzese pubblicato per la Play It Again Sam prima della scadenza del contratto con la stessa casa discografica.\nL'artwork della copertina \u00e8 di Aidan Moffat.\nVersione Deluxe.\nDel cd \u00e8 stata pubblicata anche un'edizione limitata deluxe con un DVD con i seguenti contenuti video:\nIl breve film \"Adelia, I want to love\", originariamente chiamato \"Before it sounds\", \u00e8 stato filmato in occasione del concerto della band al Soundlabs Festival del 2008 a Roseto degli Abruzzi. Narra di due distinte storie. La prima riguarda la novantenne Adelie che non \u00e8 mai stata ad un concerto mentre la seconda ruota attorno ad uno dei membri della band, Stuart Braithwaite."}
{"id": "2747407", "revid": "288300", "url": "https://it.wikipedia.org/wiki?curid=2747407", "title": "Fagiano Okayama", "text": ""}
{"id": "2747409", "revid": "3115", "url": "https://it.wikipedia.org/wiki?curid=2747409", "title": "Aeronautical Information Publication", "text": "L'Aeronautical Information Publication (o AIP) \u00e8 la pubblicazione ufficiale che contiene le informazioni aeronautiche di carattere sufficientemente stabile nel tempo, essenziali per la navigazione aerea in uno Stato. \u00c8 un documento previsto dalle normative dell'Organizzazione Internazionale dell'Aviazione Civile (ICAO), l'agenzia delle Nazioni Unite incaricata di promuovere gli standard dell'aviazione civile.\nTutte le nazioni aderenti all'ICAO pubblicano e mantengono aggiornato questo documento ufficiale, strutturato come un manuale che contiene le informazioni esaurienti, le norme e le procedure che \u00e8 necessario conoscere per volare nello spazio aereo di una data nazione.\nViene pubblicato dall'ente governativo incaricato da ciascuno Stato: la Federal Aviation Administration (FAA) negli Stati Uniti, l'ENAV in Italia.\nStruttura del documento.\nLa struttura ed il contenuto delle AIP sono standardizzate da un accordo internazionale sotto l'egida dell'ICAO. Normalmente, sono suddivise in tre parti, a loro volta suddivise in ulteriori capitoli:\nIl documento riporta molte tabelle, la maggior parte delle quali sono nella sezione degli aeroporti, in cui vengono riportati i dettagli tecnici e le mappe di tutte le strutture aperte al traffico civile.\nL'AIP viene mantenuta aggiornata con l'emissione di varianti pubblicate secondo un ciclo regolare. Le variazioni significative possono essere di due tipi:\nLa periodicit\u00e0 degli aggiornamenti segue il ciclo di 28 giorni conosciuto come \"AIRAC (Aeronautical Information Regulation And Control) cycle\". Alcune revisioni sono pubblicate ogni 56 giorni (doppio ciclo AIRAC), altre ogni 28 giorni (singolo ciclo di AIRAC). Le informazioni su infrastrutture e norme, vengono fatte circolare in anticipo rispetto alla loro realizzazione o entrata in vigore, di modo che sia possibile per i costruttori di sistemi elettronici di flight Management System, prepararne delle versioni personalizzate per i propri dispositivi. Gli aggiornamenti meno significativi, vengono pubblicati con cadenza annuale.\nIn alcune nazioni, l'AIP \u00e8 informalmente noto come l\"'Airman's Manual\", il \"Manuale dell'Aviatore\".\nAIP in formato elettronico.\nL'EUROCONTROL, l'organizzazione a cui aderiscono 41 Stati europei e limitrofi, il cui scopo principale \u00e8 sviluppare e mantenere un efficiente sistema di controllo del traffico aereo a livello europeo, ha pubblicato uno standard per realizzare AIP in formato elettronico (eAIP). La specifica per gli eAIP mira ad armonizzare la struttura e la presentazione degli AIP fruibile con supporti digitali.\nVi era infatti la necessit\u00e0 di migliorare le prime AIP in formato elettronico, consistenti in versioni digitalizzate delle AIP cartacee, normalmente in formato PDF, per giungere a eAIP pi\u00f9 fruibili e pensati per la lettura su schermo, oltre che per lo scambio in formato digitale.\nMolte nazioni nel mondo pubblicano AIP in formato elettronico o su CD-ROM, eventualmente consultabili da sito Web. Nella sezione 'Collegamenti esterni' di questa voce \u00e8 presente una lista di collegamenti ad AIP redatti secondo le specifiche eAIP EUROCONTROL."}
{"id": "2747422", "revid": "767487", "url": "https://it.wikipedia.org/wiki?curid=2747422", "title": "Serie A 1900-1901", "text": "La Serie A 1900-1901 \u00e8 stata la 4\u00aa edizione della massima divisione del campionato svizzero di calcio e vide la vittoria finale del .\nStagione.\nFormula.\nLe dieci squadre partecipanti vennero suddivise in due gironi geografici e si affrontarono in un girone all'italiana. \nLe squadre vincitrici del rispettivo girone si qualificarono successivamente per la finale per contendersi il titolo.\nTorneo.\nGirone Est.\nClassifica finale.\nLegenda:\nNote:\nGirone Ovest.\nClassifica finale.\nLegenda:\nNote:"}
{"id": "2747423", "revid": "149727", "url": "https://it.wikipedia.org/wiki?curid=2747423", "title": "Circondario di B\u00f6rde", "text": ""}
{"id": "2747433", "revid": "729019", "url": "https://it.wikipedia.org/wiki?curid=2747433", "title": "Universit\u00e0 Corvinus di Budapest", "text": "L'Universit\u00e0 Corvinus di Budapest (in ungherese Budapesti Corvinus Egyetem), fondata nel 1948, \u00e8 una delle pi\u00f9 grandi universit\u00e0 dell'Ungheria, con sede a Budapest. \u00c8 specializzata nell'insegnamento delle scienze economiche e manageriali.\nStoria.\nIl predecessore giuridico dell'universit\u00e0 era la facolt\u00e0 di economia dell'Universit\u00e0 Reale, fondata nel 1920. Durante il periodo comunista, dal 1953, venne intitolata a Karl Marx, di cui, ancora oggi, ospita una statua. Dopo il 1990 assume il nome di Universit\u00e0 delle Scienze Economiche di Budapest (in ungherese Budapesti K\u00f6zgazdas\u00e1gtudom\u00e1nyi Egyetem). In seguito alla fusione con una facolt\u00e0 di amministrazione statale e una facolt\u00e0 di scienze dell'alimentazione assume il nome Universit\u00e0 Corvinus di Budapest.\nCampus.\nEdificio centrale.\nL'edificio centrale si trova sulla sponda del Danubio dalla parte di Pest. Venne disegnato da Mikl\u00f3s Ybl, architetto ungherese. La costruzione termin\u00f2 il 1\u00ba maggio 1874. L'edificio \u00e8 sede dell'Universit\u00e0 Economica dell'Ungheria dal 1950. Gli ascensori sono stati costruiti nell'anno 1953, poi nel 1957 il laboratorio e nel 1963 il centro informatico."}
{"id": "2747434", "revid": "392684", "url": "https://it.wikipedia.org/wiki?curid=2747434", "title": "Castello di Cardiff", "text": "Il castello di Cardiff (in lingua gallese \"Castell Caerdydd\") \u00e8 un maniero medievale, con influenze dell'architettura vittoriana, che sorge nel capoluogo del Galles. Il castello appartiene da generazioni alla famiglia dei marchesi di Bute, molto potenti nella regione e possidenti di terreni, miniere ed imprese commerciali al porto di Cardiff.\nStoria.\nIl primo insediamento del castello di cui si ha traccia \u00e8 un forte romano eretto intorno al 55 d.C., la struttura era pi\u00f9 ampia dell'attuale perimetro e faceva parte di una linea difensiva romana situata nel Galles del sud durante le guerre contro le popolazioni autoctone, in seguito alla progressiva occupazione e allo spostamento della linea difensiva, anche l'importanza dell'insediamento venne meno e fu abbandonato intorno al 80 d.C.\nNel III secolo i romani tornarono ad interessarsi della regione, ricostruendo la fortificazione come postazione contro le incursioni di pirati sulle coste (all'epoca il mare era molto pi\u00f9 prossimo e il forte si affacciava direttamente sulla baia). Questa seconda fortificazione era di forma irregolare in quanto la pianta era limitata nella sua area dallo scorrere del fiume Taff, che costituisce uno dei confini. Il forte venne abbandonato sul finire del secolo. Del periodo romano sopravvivono solo pochi frammenti archeologici.\nUn nuovo periodo di fulgore per la struttura si ebbe nell'XI secolo ad opera dei Normanni, questo popolo conquistatore aveva iniziato ad insediarsi sul territorio in modo sempre pi\u00f9 aggressivo, costruendo castelli difensivi lungo le coste, spesso sui resti di forti romani abbandonati, e sospingendo nell'interno le popolazioni locali. Robert Fitzhamon fu il primo che lo rese un importante feudo militare, utilizzandolo come base durante le sue battaglie con cui assoggett\u00f2 la regione del Glamorgan, la posizione del castello era ideale in quanto facilmente raggiungibile via nave e con un affaccio sull'antica strada costiera romana.\nSuperstite della ricostruzione normanna e tipica delle fortificazioni del tempo \u00e8 la motta castrale ancora ben visibile al centro del perimetro, la fortificazione esterna venne rialzata da un terrapieno che circondava l'intera struttura, sormontato da una palizzata. Sempre di quel periodo \u00e8 la divisione interna del cortile, fatta attraverso un alto muro centrale e di cui sopravvive una striscia perimetrale che ne segnala l'antica occupazione, il muro partiva dalla fortificazione e raggiungeva direttamente la sommit\u00e0 della motta.\nSempre del periodo \u00e8 l'introduzione di un mulino ad acqua posto sul lato occidentale appena fuori dalle mura e alimentato dal Taff. Il mulino di Cardiff macinava granaglie per tutta la regione.\nOltre la difesa fisica, il castello era circondato da territori dati in gestione ai cavalieri di Fitzhamon in cambio della protezione del castello, questo garantiva un cuscinetto protettivo prima che eventuali attacchi e invasori potessero arrivare alla fortificazione.\nFitzhamon mor\u00ec nel 1106 nella battaglia di Tinchebray e il castello pass\u00f2 al genero Robert di Gloucester, figlio illegittimo di Enrico I e da allora ha sempre fatto parte dell'eredit\u00e0 territoriale del ducato di Gloucester. Di questo periodo \u00e8 la fortificazione posta alla sommit\u00e0 della motta castrale, precedentemente edificata in legno come accaduto fino ad allora, e la realizzazione in pietra della parte sud della cinta muraria.\nIl castello fu centrale nell'avvicendamento della corona inglese, infatti Enrico I, dopo essersi impossessato del trono in assenza del fratello Roberto il corto, riusc\u00ec a sventare il colpo di stato volto a destituirlo e imprigion\u00f2 il fratello proprio nel Castello di Cardiff dove mor\u00ec nel 1134.\nNonostante le migliorie militari e difensive, nel 1158 durante le tensioni tra inglesi e gallesi, il castello fu vittima delle razzie di Ifor Bach che in successivi saccheggi prese prigioniero Guglielmo di Gloucester, figlio di Roberto. In seguito ai continui attacchi nel 1184 la citt\u00e0 di Cardiff costru\u00ec una cinta difensiva intorno al nucleo urbano, il castello ne rappresentava la porta occidentale..\nNel 1183 Guglielmo mor\u00ec senza eredi maschi , il re Enrico II intervenne designando che la propriet\u00e0 e il titolo passassero ad una delle tre figlie di Guglielmo, Isabella di Gloucester, e contestualmente ne organizz\u00f2 il matrimonio con il proprio figlio minore Giovanni, questo garant\u00ec alla corona la gestione delle floride terre e delle entrate da esse derivanti. Giovanni mantenne il controllo sulla regione anche dopo il divorzio da Isabella, fino al suo nuovo matrimonio con Goffredo di Mandeville, conte di Essex, dalla cui unione non nacquero eredi.\nAlla morte di Isabella, attraverso la sorella minore, il castello pass\u00f2 a Gilberto di Clare. Il figlio di Gilberto, Riccardo, durante le lotte territoriali con Llywelyn ap Gruffudd per il controllo del Galles, fece migliorare le fortificazioni, a lui si riconduce la realizzazione in pietra del lato settentrionale e orientale e la costruzione della Torre Nera (\"Black Tower\") che costituisce l'ingresso odierno alla fortezza.\nLa famiglia di Clare si estinse nel 1314 con la battaglia di Bannockburn quindi Edoardo II consegn\u00f2 il feudo al suo favorito, Ugo Despenser, il governo dei Despenser incontr\u00f2 molte difficolt\u00e0 sia dovute agli scarsi raccolti che alla politica della famiglia, che sostenne Edoardo, ma contemporaneamente fomentando la ribellione dei gallesi, scontenti del dominio inglese. L'ambiguo rapporto dei Despenser si concluse nel 1318 quando Llywelyn Bren fu impiccato e squartato al castello di Cardif per ordine di Ugo, ma questo attir\u00f2 sulla famiglia critiche e disapprovazione da parte dei lord della regione che tentarono a pi\u00f9 riprese di attaccare il castello per depredarlo, questo periodo viene anche chiamato Guerra dei Despenser e li vide contrapposti all'altra nobilt\u00e0 terriera della regione culminata col saccheggio della fortezza nel 1321.\nI Despenser mantennero il controllo del castello anche dopo i fatti, ma caduti in disgrazia e giustiziato Ugo per tradimento nel 1326, si ritirarono e con un documento ufficiale del 1340 il connestabile del castello di Cardiff venne \"de facto\" nominato governatore della regione.\nNel 1400 Thomas Le Despenser, ultimo erede della famiglia, fu giustiziato con l'accusa di cospirazione contro Enrico IV, il castello rimase alla figlia Isabella e attraverso di lei pass\u00f2 alla famiglia Beuchamp, prima a Richard de Beuchamp conte di Worchester e, in seguito a Richard de Beuchamp conte di Warwick nel 1423.\nBeuchamp fu fautore di nuove opere nel castello, ormai parecchio in declino, restaur\u00f2 la motta e la Torre Nera, apport\u00f2 sostanziali migliorie all'impianto difensivo e, tra il 1425 e il 1436 costru\u00ec una torre ottagonale e nuova ala abitativa addossata alle mura di sud-ovest, questa parte costituir\u00e0 l'embrione centrale del palazzo che andr\u00e0 poi ad ampliarsi nei secoli seguenti.\nLe migliorie di Beuchamp non si limitarono al castello, ma oper\u00f2 anche significativi cambiamenti nel sistema di sicurezza dell'intera citt\u00e0 e si preoccup\u00f2 anche dell'edificazione di un ponte in pietra sul Taff che agevolasse gli spostamenti garantendo collegamenti migliori con la regione e un pi\u00f9 efficace spostamento delle merci. Ci\u00f2 rese Cardiff un centro di scambio d'importanza.\nAttraverso la genealogia della famiglia il castello pass\u00f2 al figlio di Richard, Enrico, poi pass\u00f2 alla famiglia Neville grazie al matrimonio di Anne, figlia di Enrico, con Richard Neville che lo govern\u00f2 durante il periodo della Guerra delle Due Rose.\nLe alterne vicende del conflitto fecero s\u00ec che il castello passasse di mano varie volte, in rapida successione si avvicendarono Giorgio I duca di Clarence, Riccardo duca di Gloucester (futuro Riccardo III la cui madre era una Neville) e a Jasper Tudor, dopodich\u00e9 la propriet\u00e0 ritorn\u00f2 alla moglie di Riccardo III, Anna de Beuchamp e infine di nuovo a Jasper Tudor e, attraverso di lui, ad Enrico, futuro Enrico VII d'Inghilterra. Formalmente rientrato tra le propriet\u00e0 della corona, il castello e il circondario furono al centro della riconfigurazione dei confini ad opera di Enrico che, infine, lo incorpor\u00f2 nella contea del Glamorgan. Il periodo Tudor consent\u00ec un momento di pace nella regione in quanto la famiglia era di antiche origini gallesi e questo smorz\u00f2 le tensioni tra Galles e Inghilterra.\nCharles Somerset fu ospite del castello, poi nel 1550 la propriet\u00e0 venne acquistata da William Herbert, futuro conte di Pembroke. Nel Seicento il castello cadde nuovamente in rovina e la torre venne convertita in prigione cittadina, tra i detenuti menzionati si ricorda Thomas Capper, accusato di eresia da Enrico VIII e bruciato sul rogo proprio nel cortile. Durante la gestione della famiglia Herbert, venne realizzato un nuovo edificio in stile elisabettiano destinato all'abitazione della famiglia.\nUn nuovo periodo di difficolt\u00e0 arriv\u00f2 al castello insieme ai conflitti tra realisti e sostenitori di Cromwell, la famiglia Herbert, di moderata tendenza repubblicana, venne scalzata dai realisti di William Seymour, Conte di Hertford, ma il castello gli venne strappato da un'azione a sorpresa dei repubblicani per essere nuovamente trasferito di mano quando una guarnigione cittadina comandata dallo sceriffo Mr Crane si ribell\u00f2 al dominio; il re, al tempo residente ad Oxford, mand\u00f2 dei rinforzi per aiutare Crane, ma i repubblicani ottennero ulteriori aiuti via mare e si verific\u00f2 una piccola battaglia nel circondario della fortezza prima che il castello passasse nuovamente ai sostenitori del re, fu qui che Carlo I si ritir\u00f2 per un incontro con alcuni sostenitori locali chiamati \"Peacable Army\", ma alla sua partenza fu circondato e ricattato da alcuni signori locali comandati rivendicando l'indipendenza della regione, il compromesso che si ottenne consent\u00ec agli uomini di Glamorgan di insediarsi nel castello con una guarnigione, in cambio avrebbero mandato aiuti militari alle forze del re.\nIn seguito il re abiur\u00f2 l'accordo, queste comport\u00f2 il cambio di schieramento del Peaceable Army, peggiorando la situazione del monarca nella regione e in Inghilterra. Nel 1868 ci fu uno scontro tra realisti e sostenitori di Cromwell per rivendicare il castello di Cardiff e lo scontro si risolse con una sconfitta dei sostenitori del re.\nFortunosamente il castello scamp\u00f2 ai saccheggi e alle distruzioni occorse ad altri edifici simili, questo probabilmente perch\u00e9 venne occupato dalle forze realiste sul finire della guerra civile, la gestione pratica dell'edificio e delle terre circostanti era ancora in mano al connestabile come dal medioevo mentre la propriet\u00e0 degli Herbert perdur\u00f2 fino al 1733 con la morte di Lady Charlotte Herbert, l'ultima erede della famiglia, il castello pass\u00f2 al figlio Herbert, visconte di Windsor, e fu poi assegnato come dote alla di lui figlia Lady Charlotte Jane Windsor al suo matrimonio con Lord John Mount Stuart, futuro primo marchese di Bute, da allora il castello rimase propriet\u00e0 della famiglia Bute fino al Novecento.\nLord Bute inizi\u00f2 un'importante fase di restauro del castello con l'intenzione di renderlo una residenza di famiglia destinata al suo primogenito, le operazioni furono supervisionate dal noto architetto Capability Brown e il di lui genero Henry Holland; gli spazi interni dei due cortili vennero ripianati e riunificati con l'abbattimento del muro divisorio centrale che collegava la motta alla Torre Nera, in questo modo l'abitazione del signore poteva sfruttare l'area come un giardino privato e protetto, l'edificio padronale venne significativamente modificato demolendo le eterogenee aggiunte architettoniche fatte dagli Herbert e al loro posto furono realizzate due nuove ali del palazzo, omogeneizzando lo stile della facciata e della costruzione con lo stile in voga in Inghilterra sul finire del XVIII secolo. La motta centrale e l'edificio soprastante vennero lasciati come pittoresco arredo del giardino.\nLa famiglia Bute fece fortuna con il commercio del carbone locale e gli investimenti sui dock di Cardiff, con la nuova ricchezza acquisita il terzo marchese di Bute si impegn\u00f2 in una nuova serie di ristrutturazioni e rimodernamenti del castello coinvolgendo l'architetto William Burges per ridefinire lo stile dell'architettura. La Torre dell'Orologio \u00e8 una delle aggiunte fatte dall'architetto, a dispetto dell'apparenza la torre ha al suo interno stanze da letto e salottini riccamente decorati, ma \u00e8 soprattutto negli spazi interni dell'edificio principale che \u00e8 evidente la passione sia di Bute che dell'architetto per lo stile neogotico, le stanze sono infatti allestite con fregi lignei dorati e raffigurazioni allegoriche di ispirazione medievale, vetrate policrome, per la realizzazione degli affreschi delle due sale del banchetto l'autore si \u00e8 ispirato alle storie reali delle famiglie del castello ai tempi della conquista Normanna\".\"\nDi particolare bellezza sono lo scalone centrale e la stanza araba che sfoggia un soffitto ispirato a quello delle moschee islamiche e che \u00e8 considerato uno dei capolavori dell'architetto.\nRaffinatezza del progetto di Burges era il giardino pensile realizzato sul tetto dell'edificio e adorno di una statua della Madonna con Bambino realizzata da Ceccardo Fucigna.\nSul finire dell'Ottocento, durante l'ultimazione dei lavori, gli scavi nel giardino distrussero gran parte dei reperti archeologici di epoca romana, ma il ritrovamento dei muri perimetrali originali port\u00f2 un interesse nei loro confronti e i Bute diedero il via alla realizzazione della porta settentrionale l\u00e0 dove sorgeva in origine quella romana.\nL'inizio del Novecento fu segnato dal progressivo ridursi delle propriet\u00e0 dei Bute nella zona per via dei lavori di ampliamento della citt\u00e0. Nel 1921 una nuova epoca di restauri port\u00f2 alla sistemazione dell'antico edificio medievale sulla motta e alla ricostruzione della porta sud e la porta ovest del castello insieme alla torre del barbacane.\nIl periodo della Seconda Guerra Mondiale vide il Castello di Cardiff trasformato in un rifugio antiaereo, le mura riconvertite ad alloggi civili e sistemazione per le truppe potevano ospitare fino a 1800 persone ed erano attrezzate con cucine, infermerie, ecc. visitando il castello \u00e8 ancora possibile vedere i vari ambienti rimasti uguali agli anni Quaranta.\nNel 1947, alla morte del quarto marchese di Bute, il figlio vendette le propriet\u00e0 e il Castello venne inserito nella lista dei beni immobili di interesse storico nazionale, da allora il castello \u00e8 diventato meta turistica, sede di eventi pubblici e privati. Nella Torre dell'Orologio ha avuto sede per un periodo il Royal Welsh College of Music and Drama."}
{"id": "2747435", "revid": "47767", "url": "https://it.wikipedia.org/wiki?curid=2747435", "title": "Terre Infette", "text": ""}
{"id": "2747436", "revid": "47767", "url": "https://it.wikipedia.org/wiki?curid=2747436", "title": "Eastern Plaguelands", "text": ""}
{"id": "2747437", "revid": "47767", "url": "https://it.wikipedia.org/wiki?curid=2747437", "title": "Western Plaguelands", "text": ""}
{"id": "2747442", "revid": "1632387", "url": "https://it.wikipedia.org/wiki?curid=2747442", "title": "Them (gruppo musicale)", "text": "I Them sono stati un gruppo musicale rock dell'Irlanda del Nord, attivo negli anni sessanta e conosciuto per essere stato la \"band\" con cui ha debuttato il cantante Van Morrison.\nFormatisi nell'aprile 1964 a Belfast, sono conosciuti per la loro \"hit\" \"Gloria\", uno dei maggiori successi incisi in quell'anno ed inserito nell'album discografico \"The Angry Young Them\", inciso in numerose \"cover\" da diversi gruppi musicali o cantanti, fra cui Patti Smith, Jimi Hendrix, i Doors (contenuta in \"Gloria/Love Me Two Times\", del 1983), Ted Nugent, e gli italiani Ragazzi del Sole.\nFormazione.\nLa formazione base dei Them vedeva come cantante e armonicista Van Morrison, Billy Harrison (vero nome William Harrison, 14 ottobre 1942, nativo della County Antrim) alla chitarra elettrica, Eric Wrixon al pianoforte e tastiere (fond\u00f2 il gruppo ma non \u00e8 mai apparso accreditato in alcun album n\u00e9 ha mai preso parte alle tourn\u00e9e dei Them negli USA), Alan Henderson (nato il 26 novembre 1944 a Belfast) al basso elettrico, Raymond Sweetman (vero nome Dermot Robert Sweetman, nato il 1\u00ba gennaio 1948 a Holyhead, Anglesey, Galles settentrionale) anch'esso al basso e Ronnie Millings (nato nel 1937 a Belfast) alla batteria.\nAltri musicisti si sono poi alternati nel tempo all'interno della formazione. Henderson \u00e8 stato l'unico a farne costantemente parte fino alla rottura sopraggiunta nel 1972 e alla riunificazione del 1979."}
{"id": "2747443", "revid": "729019", "url": "https://it.wikipedia.org/wiki?curid=2747443", "title": "Nicky Little", "text": "\u00c8 cugino del centro degli All Blacks Walter Little.\nCarriera.\nLittle \u00e8 il secondo marcatore dell'Oceania ancora in fase di attivit\u00e0, con 646 punti segnati con la propria nazionale.\nNei primi anni di carriera, il rugbista gioc\u00f2 in squadre della provincia neozelandese, prima di trasferirsi nel 1999 in Inghilterra ai Sale Sharks. Successivamente ha effettuato altre esperienze in Europa, tra le quali il Petrarca Rugby di Padova, prima di arrivare nel 2009 al Bath Rugby, squadra dove Little milita ancora.\nIn nazionale, Little ha debuttato nel 1996, a 19 anni, contro il Sudafrica. Il giocatore \u00e8 stato convocato per la Coppa del Mondo di Rugby del 2003 e per quella del 2007, dove era presente nella formazione che sconfisse il Galles nella fase eliminatoria. Sfortunatamente per\u00f2 si infortun\u00f2, non potendo poi disputare il match dei quarti di finale poi perso contro il Sudafrica.\nNel 2009, il Western Daily Press annuncer\u00e0 il contratto da lui firmato per un anno che lo legher\u00e0 al Bath Rugby.\n\u00c8 stato convocato dal commissario tecnico della nazionale per i test match in Novembre contro Irlanda e Scozia, entrambi persi."}
{"id": "2747445", "revid": "61051", "url": "https://it.wikipedia.org/wiki?curid=2747445", "title": "Manchester City Football Club 1967-1968", "text": "La pagina raccoglie i dati relativi alla stagione 1967-1968 del Manchester City.\nStagione.\nNella stagione 1967-1968 il Manchester City torn\u00f2 a vincere il titolo nazionale, 31 anni dopo l'ultima affermazione: in estate ci fu l'acquisto di Francis Lee, che insieme a Bell e Summerbee and\u00f2 a comporre il tridente offensivo. In campionato i \"Citizens\" erano secondi alla fine del girone di andata, con sei punti in meno dei rivali cittadini dello United: nel girone di ritorno il City fu capace di recuperare lo svantaggio e agguantare la vetta, prima di venire nuovamente sorpassato dai cugini. Approfittando di due sconfitte dello United, a due domeniche dal termine il City torn\u00f2 al primo posto: all'ultima giornata, la vittoria per 4-3 contro il Newcastle consegn\u00f2 lo scudetto alla squadra allenata da Joe Mercer.\nNegativa fu invece la partecipazione alla FA Cup, con il City eliminato dal Leicester al quarto turno.\nMaglia e sponsor.\nPiccole modifiche per i calzoncini, bordati da una riga di colore rosso scuro. I calzettoni, rispetto alla stagione precedente, sono interamente celesti con il bordo rosso scuro ornato da tre strisce bianche."}
{"id": "2747450", "revid": "767487", "url": "https://it.wikipedia.org/wiki?curid=2747450", "title": "Laura P\u00f5ldvere", "text": "Biografia.\nInizia la propria attivit\u00e0 nel 2005 come membro del gruppo Suntribe con il quale si aggiudicher\u00e0 l'Eurolaul del 2005 permettendo al gruppo di partecipare all'Eurovision con il pezzo \"Let's Get Loud\".\nCon la dissoluzione del gruppo, Laura intraprende la carriera da solista vincendo il programma televisivo \"Kaks takti ette\". Laura nel 2007 ha partecipato come solista all'Eurolaul 2007 con il brano \"Sunflowers\". Laura si aggiudica il terzo posto e a settembre pubblica il suo primo album solista \"Muusa\".\nNel 2009 ha presentato anche il brano \"Destiny\" all'Eesti Laul 2009 arrivando sempre terza. Lo stesso anno ha pubblicato anche il suo secondo album solista \"Ultra\".\nNel 2016 ha partecipato di nuovo all'Eesti Laul con il brano \"Supersonic\", classificandosi seconda.\nNel 2017 dopo aver vinto l'Eesti Laul in coppia con Koit Toome, torna a rappresentare l'Estonia all'Eurovision Song Contest, di nuovo ospitato a Kiev, con il brano \"Verona\" (ispirato alla tragica storia di Romeo e Giulietta) che per\u00f2 non riesce a qualificarsi per la finale pur essendo uno dei preferiti dal pubblico.\nNel 2020 prese parte per la sesta volta alla selezione estone per l'eurovision con il brano \"Break me\" aggiudicandosi nuovamente l'accesso alla finale ma senza raggiungere il podio.\nNel 2021 invece ha partecipato per la prima volta a UMK 2021, la selezione finlandese per la kermesse europea, con il brano \"Play\", classificandosi all'ultimo posto su sette partecipanti."}
{"id": "2747452", "revid": "1318658", "url": "https://it.wikipedia.org/wiki?curid=2747452", "title": "Giovanni Antonino Puglisi", "text": "Biografia.\nLaureatosi in Lettere, quale allievo di Armando Plebe all'Universit\u00e0 di Palermo, ne diviene assistente nel 1968, subito dopo la laurea, alla sua cattedra di Storia della filosofia. In quello stesso ateneo, percorre tutti i gradi del percorso accademico, fino all'ordinariato nel 1976. Nel 1979, \u00e8 preside della Facolt\u00e0 di Magistero, poi Facolt\u00e0 di Scienze della Formazione.\nIscritto dal 1964 al Partito Socialista Italiano, ha poi ricoperto fino al 1994 il ruolo di segretario generale del Sindacato Nazionale Universit\u00e0 della CGIL. Avvicinatosi negli anni '90 a Forza Italia, non ha per\u00f2 accettato la candidatura a sindaco di Palermo in rappresentanza del Polo per le Libert\u00e0, contro l'uscente Leoluca Orlando, propostagli nel 1997 da Silvio Berlusconi. Nel 1999 \u00e8 nominato vice presidente della Fondazione Banco di Sicilia. \nNell'anno accademico 1998-99 diviene ordinario di Letteratura comparata e, dal 2001 al 2015, anche Rettore della Libera Universit\u00e0 di Lingue e Comunicazione IULM di Milano. Dal dicembre 2011, \u00e8 rettore dell'Universit\u00e0 degli Studi di Enna \"Kore\", nonch\u00e9 vice presidente della CRUI (Conferenza dei Rettori delle Universit\u00e0 Italiane).\nIl 13 gennaio 2003 \u00e8 nominato Assessore alla cultura del comune di Palermo, nella giunta di centrodestra guidata da Diego Cammarata, dalla quale si \u00e8 poi dimesso nel 2005. Nel 2004, sotto il secondo governo Berlusconi, nel periodo in cui Franco Frattini \u00e8 ministro degli Esteri, Puglisi \u00e8 nominato presidente della Commissione Nazionale Italiana per l'UNESCO, poi confermato nel 2007 da Massimo D'Alema con il secondo Governo Prodi e nel 2011 da Giulio Terzi di Sant'Agata con il Governo Monti, fino alle sue dimissioni nel 2016. Nel 2009, \u00e8 consulente del presidente della Regione Siciliana Raffaele Lombardo per i Beni culturali, l'Universit\u00e0 e la Ricerca.\n\u00c8 vice presidente della commissione per la Promozione della Cultura Italiana all'Estero del Ministero degli Esteri e vicepresidente del consiglio d'amministrazione dell'Enciclopedia Treccani.\nMolti gli incarichi anche in ambito economico-finanziario. \u00c8 stato presidente, dal 2005 al 2016, della Fondazione Banco di Sicilia, oggi Fondazione Sicilia; \u00e8 azionista di Unicredit e della Fondazione Lauro Chiazzese della ex Sicilcassa. \u00c8 inoltre consigliere d'amministrazione dell'ACRI (Associazione della Casse di Risparmio Italiane e delle Fondazioni bancarie), della Fondazione con il Sud nonch\u00e9 di \"Banca Sistema\", realt\u00e0 quest'ultima volta a garantire liquidit\u00e0 alle imprese attraverso la gestione dei crediti nei confronti della Pubblica Amministrazione.\nLa sua peculiare posizione di presidente e di consigliere d'amministrazione di numerosi enti, sparsi su tutto il territorio nazionale, \u00e8 stata al centro di una documentata inchiesta giornalistica del quotidiano la Repubblica, da cui sarebbero emersi presunti \"anomali\" meccanismi di finanziamento di tali enti, adottati dallo stesso Puglisi grazie a risorse economiche della Fondazione Sicilia. In pratica, dalle verifiche fatte dal quotidiano sui bilanci della Fondazione presieduta dal Rettore, sarebbe risultato che l'ente presieduto da Puglisi avrebbe concesso costanti elargizioni in denaro ad altre istituzioni nelle quali lo stesso Puglisi ricopriva importanti incarichi gestionali (vicepresidenze, consigli di amministrazione).\n\u00c8 anche presidente del Teatro Biondo di Palermo, dell'omonima fondazione, e della Societ\u00e0 Siciliana per la Storia Patria. \u00c8 presidente di Civita Sicilia.\nIl Comune di Milano, nel 2009, gli ha conferito la \u201cMedaglia d'Oro di Benemerenza Civica\u201d (Ambrogino d'oro). Nel 2010 diviene presidente del Consorzio Nettuno e consigliere d'amministrazione dell'Universit\u00e0 telematica \"Uninettuno\". Sempre in ambito accademico, nel giugno del 2011, l'Universit\u00e0 di Salamanca gli ha conferito una Laurea \"Honoris Causa\" in Filologia.\nPuglisi \u00e8 anche un noto esponente della Massoneria legata al Grande Oriente d'Italia di Palazzo Giustiniani.\nNel 2015 viene messo in minoranza nel Cda della libera Universit\u00e0 IULM."}
{"id": "2747455", "revid": "2180138", "url": "https://it.wikipedia.org/wiki?curid=2747455", "title": "Radu III il Bello", "text": "Biografia.\nLa permanenza presso la corte del Sultano ottomano.\nRadu \"il Bello\" (\"cel Frumos\" in Lingua rumena) era figlio di Vlad II Dracul e di Vasilisa Mu\u0219at (Marina), una principessa dei Mu\u0219atini di Moldavia, gi\u00e0 vedova del voivoda Alexandru I Aldea, suo fratellastro e predecessore sul trono di Valacchia. Il fanciullo nacque poco dopo l'insediamento del padre quale nuovo voivoda a T\u00e2rgovi\u0219te, presumibilmente nel 1438, sette anni dopo Vlad III. Questi nacque dalla prima consorte (poi ripudiata) di Vlad II, Cneajna Mu\u0219atin. Radu ebbe poi una sorella minore, Alexandra.\nNel 1442 Vlad Dracul venne precettato a Gallipoli dal suo alleato, il sultano Murad II. Vlad si present\u00f2 alla corte ottomana portando con s\u00e9 i figli Vlad e Radu. Il voivoda ed i suoi eredi vennero imprigionati dal loro anfitrione: Dracul rest\u00f2 presso il monarca, mentre i due ragazzi, in ceppi, venivano condotti ad Adrianopoli.\nDurante l'assenza di Dracul dalla Valacchia, Giovanni Hunyadi spodest\u00f2 il figlio, Mircea II di Valacchia, ed affid\u00f2 il trono a Basarab II, della schiatta dei D\u0103ne\u0219ti. La situazione, per Dracul ed i suoi figli prigionieri del sultano, precipit\u00f2.\nI giovani Vlad e Radu vennero rinchiusi nella fortezza di Egrigoz. Mentre loro padre negoziava un'alleanza per lui tutt'altro che vantaggiosa con Murad, i principi Dr\u0103cule\u0219ti vennero educati dai turchi nell'arte della guerra, nella logica e nella fede musulmana. Nel 1443 Dracul venne liberato e, appoggiato da truppe ottomane, riconquist\u00f2 il suo trono. I suoi figli restarono per\u00f2 presso il sultano. La loro situazione era abbastanza delicata: tre anni prima i figli del despota serbo \u0110ura\u0111 Brankovi\u0107 erano stati accecati con dei ferri roventi perch\u00e9 sospettati di voler fuggire dalla loro prigionia. A peggiorare la situazione di Vlad e Radu contribu\u00ec il fratello maggiore, Mircea II, animato da chiari intenti di crociata anti-turca: Mircea partecip\u00f2 infatti alla battaglia di Varna (1444) e, nel 1445, strapp\u00f2 al sultano la rocca di Giurgiu, passandone a fil di spada la guarnigione. La serrata attivit\u00e0 diplomatica di Dracul riusc\u00ec comunque a salvare i suoi figli prigionieri da ritorsioni da parte del sovrano. I due ragazzi, pertanto, rimasero ancora presso la corte del sultano: ma il giovanissimo e attraente Radu, al contrario di Vlad, mostrava con il suo remissivo atteggiamento di gradire questo forzato soggiorno nell'harem maschile imperiale. Non esistono ritratti coevi di Radu: quelli noti non rendono certamente giustizia alla sua proverbiale avvenenza.\nLa lotta per il dominio sulla Valacchia.\nNel 1447 Vlad Dracul e Mircea II vennero eliminati da Hunyadi, che rimise sul trono di Valacchia Vladislav II di Valacchia della stirpe rivale dei D\u0103ne\u0219ti. Il sultano rispose alle pretese ungheresi sulla Valacchia liberando Vlad III e rispedendolo in patria (1448): \"l'Impalatore\" cominci\u00f2 cos\u00ec la sua turbolenta vita di voivoda, mentre suo fratello restava nel palazzo imperiale di Adrianopoli e decideva di abbracciare la religione musulmana. Secondo alcuni studiosi, Radu sarebbe diventato, per la sua grande bellezza, amante dell'erede di Murad, il futuro Maometto II, che, in seguito, lo aiut\u00f2 a salire sul trono di Valacchia: risiedette, infatti, per anni, nella corte ottomana.\nNel 1456 Vlad III di Valacchia aveva ormai preso saldamente il potere e cominci\u00f2 una feroce crociata personale contro i turchi. Entro il 1462 Maometto II lanci\u00f2 un massiccio attacco contro l'Impalatore che riusc\u00ec comunque ad evitare l'annientamento con astute tattiche di guerriglia, \"terra bruciata\" ed attacchi notturni.\nMentre le sue armate combattevano Dracula in Valacchia e Transilvania, il sultano nomin\u00f2 voivoda Radu. Installatosi sul trono valacco nel 1462, Radu venne aspramente osteggiato dal fratello, arroccatosi nella fortezza presso il fiume Arges. Le contese tra l'impalatore e Mattia Corvino d'Ungheria salvarono Radu da un confronto diretto con il suo spietato fratello.\nNel 1470, il potente voivoda di Moldavia, Stefano III, dichiar\u00f2 guerra a Radu con l'intenzione di consegnare il trono valacco a Basarab Laiot\u0103 cel B\u0103tr\u00e2n, gi\u00e0 avversario di Vlad III. Entro il 1473 i moldavi avevano conquistato Bucarest, Stefano III teneva in ostaggio la moglie (Maria Despina) e la figlia di Radu (Maria Voichita) e Basarab sedeva sul trono valacco. Ripreso il potere entro la fine dell'anno, Radu continu\u00f2 a contendere il trono a Basarab per tutto il 1474: il Dr\u0103cule\u0219ti fu voivoda tre volte ed il suo avversario due volte. Vero padrone della Valacchia rest\u00f2, tuttavia, il voivoda moldavo, che ratific\u00f2 il suo potere sposando Maria, figlia di Radu.\nAll'inizio del 1475 Radu, trincerato nella fortezza dei Dr\u0103cule\u0219ti a Giurgiu, mor\u00ec, all'et\u00e0 di 37 anni, probabilmente per cause naturali, e Basarab, alleatosi ai turchi, gli succedette. Non si conosce il sito della sua tomba."}
{"id": "2747456", "revid": "188116", "url": "https://it.wikipedia.org/wiki?curid=2747456", "title": "Gianni Puglisi", "text": ""}
{"id": "2747457", "revid": "2096950", "url": "https://it.wikipedia.org/wiki?curid=2747457", "title": "Mimmo C\u00e0ndito", "text": "Biografia.\nSi trasfer\u00ec a Genova negli anni sessanta e vi si laure\u00f2 in giurisprudenza. Venne assunto al comune del capoluogo ligure e inizi\u00f2 a collaborare con \"Il Lavoro\" scrivendo articoli di cinema e cultura.\nNel 1970 pass\u00f2 al quotidiano torinese \"La Stampa\", per il quale divent\u00f2 inviato speciale e commentatore di politica internazionale.\nCorrispondente di guerra dai principali teatri di conflitto in Medio Oriente, Asia, Africa e Sud America, segu\u00ec tra l'altro le invasioni sovietica e statunitense dell'Afghanistan, (contrariamente a quel che molti credono, non \u00e8 mai stato nello scenario belligerante del Kosovo], e la guerra delle Falkland.\nFu dal 1999 presidente italiano di Reporter senza frontiere e dal 2001 direttore della rivista culturale \"L'Indice dei libri del mese\". Collabor\u00f2 anche con la Rai conducendo \u00abPrima Pagina\u00bb su Rai Radio 3.\n\u00c8 stato, fino alla morte, docente di \"Linguaggio giornalistico\" presso l'Universit\u00e0 degli Studi di Torino, nel corso di laurea magistrale in Comunicazione e culture dei media; in precedenza aveva insegnato \"Teoria e tecniche dell'intervista e del reportage\" presso l'universit\u00e0 di Genova.\nEra sposato con la giornalista Marinella Venegoni.\nDurante il Salone del Libro del maggio 2019 \u00e8 stata annunciata la creazione di un premio \"Mimmo C\u00e0ndito - Giornalismo a testa Alta\".\nNel giugno dello stesso anno, il neo-sindaco del Comune di Crescentino, paese natale della moglie, ha annunciato che sar\u00e0 intitolato a Mimmo C\u00e0ndito il teatro civico all'interno del Palazzo Comunale.\nDurante il consiglio comunale del 16 luglio 2019 viene approvata all'unanimit\u00e0 la mozione per l'intitolazione del teatrino comunale a Mimmo C\u00e0ndito.\nPremi.\nVinse alcuni premi giornalistici, tra cui il \"Max David\" e il \"Luigi Barzini\" come migliore inviato italiano."}
{"id": "2747458", "revid": "991694", "url": "https://it.wikipedia.org/wiki?curid=2747458", "title": "Giovanni Puglisi", "text": ""}
{"id": "2747459", "revid": "287204", "url": "https://it.wikipedia.org/wiki?curid=2747459", "title": "Mimmo Candito", "text": ""}
{"id": "2747460", "revid": "212348", "url": "https://it.wikipedia.org/wiki?curid=2747460", "title": "Anna Marie D'Ancanto", "text": ""}
{"id": "2747461", "revid": "212348", "url": "https://it.wikipedia.org/wiki?curid=2747461", "title": "Anna Raven", "text": ""}
{"id": "2747463", "revid": "212348", "url": "https://it.wikipedia.org/wiki?curid=2747463", "title": "Dr. Kellogg", "text": ""}
{"id": "2747465", "revid": "110157", "url": "https://it.wikipedia.org/wiki?curid=2747465", "title": "Oebisfelde-Weferlingen", "text": "Oebisfelde-Weferlingen \u00e8 una citt\u00e0 di 14.274 abitanti della Sassonia-Anhalt, in Germania.\nAppartiene al circondario (\"Landkreis\") della B\u00f6rde (targa BK).\nStoria.\nLa citt\u00e0 venne formata il 1\u00ba gennaio 2010 dalla fusione della citt\u00e0 di Oebisfelde con il comune-mercato (\"Flecken\") di Weferlingen e i comuni di B\u00f6sdorf, D\u00f6hren, Eickendorf, Eschenrode, Etingen, H\u00f6dingen, H\u00f6rsingen, Kathendorf, R\u00e4tzlingen, Schwanefeld, Seggerde, Siestedt e Walbeck.\nIl 1\u00ba settembre 2010 fu aggregato a Oebisfelde-Weferlingen il comune di Everingen."}
{"id": "2747467", "revid": "486946", "url": "https://it.wikipedia.org/wiki?curid=2747467", "title": "Astrologia giudiziale", "text": ""}
{"id": "2747472", "revid": "3115", "url": "https://it.wikipedia.org/wiki?curid=2747472", "title": "Andrea Boscione", "text": "Biografia.\n\u00c8 stato, con Enrico Ameri e Nicol\u00f2 Carosio, il primo radiocronista di Tutto il calcio minuto per minuto fin dal 10 gennaio 1960 sino agli anni '70, poi lavor\u00f2 in televisione conducendo i collegamenti da Torino nei telegiornali e condusse Piemonte Sport negli anni ottanta.\nGrazie alla sua attivit\u00e0 di radiocronista sportivo, nel 1962 ha vinto il Premio Saint-Vincent per il giornalismo, premio che vincer\u00e0 nuovamente nel 1965.\nNegli anni settanta \u00e8 stato uno degli inviati di 90\u00ba minuto, ed ha lavorato anche per La Domenica Sportiva e per il TGR.\nSposato con Barbara Boselli, ebbe una figlia, Emanuela Boscione, nata nel 1974.\nMor\u00ec per un tumore al polmone, nel giugno 1983, a 55 anni.\nLa sua citt\u00e0 natale, Alassio, nel 1999 gli ha dedicato una via."}
{"id": "2747478", "revid": "159341", "url": "https://it.wikipedia.org/wiki?curid=2747478", "title": "Cotiaeum", "text": ""}
{"id": "2747480", "revid": "1605525", "url": "https://it.wikipedia.org/wiki?curid=2747480", "title": "Il pianto dell'angelo", "text": "Il pianto dell'angelo (\"Turning Angel\") \u00e8 un romanzo del 2005 di Greg Iles.\nTrama.\nKate Townsend \u00e8 una diciassettenne bella e intelligente ma \u00e8 anche una ragazza sola e riservata. Un giorno il suo corpo nudo, che mostra evidenti segni di violenza, viene rinvenuto galleggiante sul Mississippi. Il dottor Drew Elliott, professionista e padre modello \u00e8 un pilastro della comunit\u00e0 di Natchez. I fatti lo faranno passare da eroe a mostro perch\u00e9 l'indomani si scoprir\u00e0 che \u00e8 stato lui il primo a trovare il cadavere di Kate, ma non ha dato l'allarme per salvare le apparenze. Infatti tra i due c'era una relazione nonostante i ventitr\u00e9 anni di differenza e questo lo far\u00e0 diventare il primo indiziato."}
{"id": "2747483", "revid": "287204", "url": "https://it.wikipedia.org/wiki?curid=2747483", "title": "Jurij Vovk", "text": "Ha ottenuto il titolo di Grande maestro nel 2008 all'et\u00e0 di 20 anni.\nIl suo maggiore successo \u00e8 stata la vittoria nel forte open di Cappelle-la-Grande del 2009, con 7,5 su 9, davanti a 106 Grandi maestri e 76 Maestri internazionali (610 partecipanti).\nIl 5\u00ba posto al Campionato europeo individuale di scacchi del 2015 gli permette di partecipare alla Coppa del Mondo di Baku, dove supera al primo turno l'americano Ray Robson, nel secondo verr\u00e0 sconfitto dal cinese Wei Yi.\nAltri risultati:\nHa raggiunto il massimo Elo nel luglio 2015, con 2632 punti."}
{"id": "2747487", "revid": "116915841", "url": "https://it.wikipedia.org/wiki?curid=2747487", "title": "Marco Esposito (giornalista)", "text": "Biografia.\nDiventa professionista nel 1993 a Milano, premiato dall'Ordine dei giornalisti del capoluogo lombardo per la migliore prova d'esame di quell'anno. Dopo tre anni di lavoro come redattore economico a Milano Finanza, passa a \"La Voce\", il giornale di Indro Montanelli. In seguito alla chiusura nell'aprile 1995 del quotidiano montanelliano, Esposito si trasferisce a Roma dove inizia un'attivit\u00e0 di free lance, fino all'assunzione al quotidiano la Repubblica. Nel 2000 il direttore de Il Mattino Paolo Gambescia lo chiama a Napoli per guidare la redazione economia del quotidiano partenopeo. Nel 2002 il governo degli USA seleziona Esposito tra le persone italiane ad alto potenziale e lo invita negli Stati Uniti per un progetto individuale di interscambio culturale durato tre settimane. Nel 2003 esce per la Laterza il saggio \"Chi paga la devolution?\". Nel 2011 pubblica con Gianni Pittella il saggio \"Federalismo Avvelenato\". Nel 2013 \"Separiamoci\", con prefazione di Pino Aprile. \"Separiamoci - scrive l'autore di Terroni - \"elenca tutte le ragioni che potrebbero rendere inevitabile il ritorno a un Sud indipendente; e spiega come farlo bene, se quelle ragioni continueranno a essere ignorate\"\". Il libro \u00e8 oggetto di discussione in vari programmi d'approfondimento politico, tra cui Matrix, nel quale l'autore indica le motivazioni alla base del suo studio.\nNel 2008 Esposito riceve il premio giornalistico Sele d'Oro per gli articoli sul federalismo fiscale, una campagna che ha frenato l'approvazione del disegno di legge della Lombardia come modello nazionale, nonostante tale modello fosse esplicitamente richiamato nel programma elettorale della coalizione di centrodestra, vincitrice nelle elezioni politiche del 2008. Nel dicembre 2009 Marco Esposito sospende l'attivit\u00e0 giornalistica per un periodo di aspettativa ed \u00e8 nominato da Antonio Di Pietro responsabile della sezione dipartimentale Politiche per il Mezzogiorno di Italia dei Valori. Nel giugno 2011 entra nella giunta De Magistris al Comune di Napoli come assessore alle attivit\u00e0 produttive, dove realizza la convenzione tariffaria Rca Napoli Virtuosa, promuove il lavoro e lo sviluppo con Vulcanicamente e regolarizza mille posizioni mercatali. Resta in giunta fino al maggio 2013. Negli stessi anni \u00e8 caposervizio al Mattino in aspettativa.\nIl 23 giugno 2013, nel corso del primo congresso, svoltosi a Casalduni (Benevento), viene eletto segretario di Unione Mediterranea, movimento politico per il riscatto del Sud fondato a Napoli il 24 novembre 2012. Lascer\u00e0 l'incarico nel 2015.\nTornato all'attivit\u00e0 di giornalista, al Mattino realizza inchieste sul depauperamento del Mezzogiorno per sanit\u00e0, trasporti e istruzione, occupandosi soprattutto di federalismo fiscale, evidenziando le incongruenze nella misura dei fabbisogni standard comunali in materia di asili nido e scuola pubblica. La Commissione tecnica fabbisogni standard modificher\u00e0 i criteri eliminando gli zeri per i nidi nella seduta del 24 luglio 2019.\nSi \u00e8 candidato presidente alle elezioni regionali della Campania del 31 maggio 2015 con la lista civica meridionalista \"MO!\" conseguendo 17.744 preferenze e lo 0,73% dei voti.\nNel 2018 pubblica con Rubbettino \"Zero al Sud. La storia incredibile (e vera) dell'attuazione perversa del federalismo fiscale\". Tra i primi a occuparsi delle denunce documentate nel saggio c'\u00e8 Oscar Giannino su Radio24 .\nIl 20 giugno 2019 riceve a Roma il premio Dorso.\nNell\u2019ottobre 2020 pubblica per Piemme (Mondadori) il saggio \u201cFake Sud. Perch\u00e9 i pregiudizi sui meridionali sono la vera palla al piede dell\u2019Italia\u201d, con prefazione di Alessandro Barbero."}
{"id": "2747493", "revid": "767487", "url": "https://it.wikipedia.org/wiki?curid=2747493", "title": "Wanzleben-B\u00f6rde", "text": "Wanzleben-B\u00f6rde \u00e8 una citt\u00e0 di 13.082 abitanti della Sassonia-Anhalt, in Germania.\nAppartiene al circondario (\"Landkreis\") della B\u00f6rde (targa BK).\nStoria.\nLa citt\u00e0 di Wanzleben-B\u00f6rde fu creata il 1\u00ba gennaio 2010 dall'unione delle citt\u00e0 di Seehausen e Wanzleben con i comuni di Bottmersdorf, Domersleben, Dreileben, Eggenstedt, Gro\u00df Rodensleben, Hohendodeleben e Klein Rodensleben."}
{"id": "2747494", "revid": "110157", "url": "https://it.wikipedia.org/wiki?curid=2747494", "title": "Loitsche-Heinrichsberg", "text": "Loitsche-Heinrichsberg \u00e8 un comune di 1.036 abitanti della Sassonia-Anhalt, in Germania.\nAppartiene al circondario (\"Landkreis\") della B\u00f6rde (targa BK), ed \u00e8 parte della comunit\u00e0 amministrativa (\"Verbandsgemeinde\") di Elbe-Heide.\nStoria.\nIl comune di Loitsche-Heinrichsberg venne formato il 1\u00ba gennaio 2010 dall'unione dei 2 comuni di Heinrichsberg e Loitsche.\nSuddivisione amministrativa.\nIl comune comprende tre frazioni (\"Ortseile\"):"}
{"id": "2747495", "revid": "1546219", "url": "https://it.wikipedia.org/wiki?curid=2747495", "title": "New York Knicks 2004-2005", "text": "La stagione 2004-05 dei New York Knicks fu la 56\u00aa nella NBA per la franchigia.\nI New York Knicks arrivarono quarti nella \"Atlantic Division\" della \"Eastern Conference\" con un record di 33-49, non qualificandosi per i play-off."}
{"id": "2747497", "revid": "599013", "url": "https://it.wikipedia.org/wiki?curid=2747497", "title": "Sommersdorf", "text": ""}
{"id": "2747498", "revid": "287204", "url": "https://it.wikipedia.org/wiki?curid=2747498", "title": "New York Knicks 2005-2006", "text": "La stagione 2005-06 dei New York Knicks fu la 57\u00aa nella NBA per la franchigia.\nI New York Knicks arrivarono quinti nella \"Atlantic Division\" della \"Eastern Conference\" con un record di 23-59, non qualificandosi per i play-off."}
{"id": "2747501", "revid": "287204", "url": "https://it.wikipedia.org/wiki?curid=2747501", "title": "New York Knicks 2006-2007", "text": "La stagione 2006-07 dei New York Knicks fu la 58\u00aa nella NBA per la franchigia.\nI New York Knicks arrivarono quarti nella \"Atlantic Division\" della \"Eastern Conference\" con un record di 33-49, non qualificandosi per i play-off."}
{"id": "2747502", "revid": "274714", "url": "https://it.wikipedia.org/wiki?curid=2747502", "title": "Sudbury (Ontario)", "text": ""}
{"id": "2747503", "revid": "287204", "url": "https://it.wikipedia.org/wiki?curid=2747503", "title": "New York Knicks 2007-2008", "text": "La stagione 2007-08 dei New York Knicks fu la 59\u00aa nella NBA per la franchigia.\nI New York Knicks arrivarono quinti nella \"Atlantic Division\" della \"Eastern Conference\" con un record di 23-59, non qualificandosi per i play-off."}
{"id": "2747505", "revid": "287204", "url": "https://it.wikipedia.org/wiki?curid=2747505", "title": "1. division 1955-1956", "text": "La 1. Division 1955-1956 \u00e8 stata la 43\u00aa edizione della massima serie del campionato danese di calcio conclusa con la vittoria del AGF, al suo secondo titolo.\nCapocannoniere del torneo fu Gunnar Kjeldberg del AGF con 18 reti.\nClassifica finale.\n(*) Squadra neopromossa"}
{"id": "2747507", "revid": "274714", "url": "https://it.wikipedia.org/wiki?curid=2747507", "title": "Sudbury (Canada)", "text": ""}
{"id": "2747510", "revid": "123259660", "url": "https://it.wikipedia.org/wiki?curid=2747510", "title": "Teorema di Tolomeo", "text": "Il Teorema di Tolomeo \u00e8 un teorema della geometria euclidea che stabilisce la relazione fra i lati e le diagonali di un quadrilatero ciclico, ovvero un quadrilatero inscritto in una circonferenza. Il teorema compare nel libro primo dell'Almagesto di Claudio Tolomeo.\nEnunciato.\nDato un quadrilatero ABCD inscritto in una circonferenza, vale la seguente relazione:\no, a parole,\n\u00c8 anche vero il viceversa, ossia:\nCollegamenti esterni.\nIl teorema di Tolomeo"}
{"id": "2747511", "revid": "287204", "url": "https://it.wikipedia.org/wiki?curid=2747511", "title": "New York Knicks 2008-2009", "text": "La stagione 2008-09 dei New York Knicks fu la 60\u00aa nella NBA per la franchigia.\nI New York Knicks arrivarono quinti nella \"Atlantic Division\" della \"Eastern Conference\" con un record di 32-50, non qualificandosi per i play-off."}
{"id": "2747517", "revid": "287204", "url": "https://it.wikipedia.org/wiki?curid=2747517", "title": "806 Gyldenia", "text": ""}
{"id": "2747518", "revid": "322321", "url": "https://it.wikipedia.org/wiki?curid=2747518", "title": "Giovan Battista dal Pr\u00e0", "text": ""}
{"id": "2747521", "revid": "287204", "url": "https://it.wikipedia.org/wiki?curid=2747521", "title": "1. division 1954-1955", "text": "La 1. Division 1954-1955 \u00e8 stata la 42\u00aa edizione della massima serie del campionato danese di calcio conclusa con la vittoria del AGF, al suo primo titolo.\nCapocannoniere del torneo fu Henning Jensen del BK Frem con 17 reti.\nClassifica finale.\n(*) Squadra neopromossa"}
{"id": "2747527", "revid": "1369234", "url": "https://it.wikipedia.org/wiki?curid=2747527", "title": "Cella primitiva", "text": "La cella primitiva (o cella elementare) di un reticolo \u00e8 definita come il volume che traslato attraverso i vettori che generano il reticolo riempie tutto lo spazio. La cella primitiva \u00e8 la figura composta da vettori base che contiene un solo punto del reticolo.\nIn fisica dello stato solido la cella primitiva \u00e8 la pi\u00f9 piccola parte del solido cristallino che, ripetuta nello spazio attraverso traslazioni di tutti i vettori del reticolo di Bravais, forma l'intero cristallo..\nDefinizione.\nLa cella unitaria \u00e8 l'unit\u00e0 pi\u00f9 piccola di un minerale che possiede ancora le propriet\u00e0 caratteristiche del minerale stesso. \nQuesti atomi (tipicamente da quattro a 1000) hanno una posizione reciprocamente definita. Gli atomi, infatti, sono organizzati in \"celle\" con i lati paralleli denominate celle unitarie, la cui semplice ripetizione crea un cristallo.\nGli atomi possono essere sugli angoli, sui lati o sulle facce o anche all'interno della cella, e tutte le celle del cristallo sono identiche. Questo \u00e8 quello che si chiama una \"organizzazione interna ordinata\", \u00e8 specifica di ciascun minerale e determina le propriet\u00e0 del cristallo.\nLa cella primitiva \u00e8 un volume di spazio che se traslato attraverso i vettori del reticolo di Bravais riempie completamente tutto lo spazio. Possono essere operate differenti scelte dei tre vettori generatori del reticolo, e quindi esistono diverse possibili celle primitive. Nel caso tali vettori siano ortogonali, la cella primitiva \u00e8 il parallelepipedo formato da tali vettori. Nel caso la cella primitiva assuma una forma complessa, per conservare la simmetria si introduce la cella unitaria, un multiplo della cella primitiva che possiede le propriet\u00e0 di simmetria del reticolo.\nLa cella di Wigner-Seitz.\nLa cella di Wigner-Seitz \u00e8 la cella primitiva che mantiene la simmetria del reticolo di Bravais. Essa caratterizza i cristalli, che hanno una struttura simmetrica per traslazione, rotazione e riflessione. Il solido cristallino \u00e8 infatti un insieme di punti, generalmente occupati da un atomo o da una molecola, che si estende all'infinito nello spazio con una periodicit\u00e0 definita.\nUna volta definiti tre vettori non complanari, detti vettori delle traslazioni fondamentali o generatori del reticolo, formula_1, \u00e8 possibile definire i punti o nodi dell'intero reticolo di Bravais con la formula:\ndove"}
{"id": "2747528", "revid": "86599", "url": "https://it.wikipedia.org/wiki?curid=2747528", "title": "2350 Von L\u00fcde", "text": ""}
{"id": "2747530", "revid": "235890", "url": "https://it.wikipedia.org/wiki?curid=2747530", "title": "Cella elementare", "text": ""}
{"id": "2747531", "revid": "235890", "url": "https://it.wikipedia.org/wiki?curid=2747531", "title": "Cella unitaria", "text": ""}
{"id": "2747532", "revid": "508036", "url": "https://it.wikipedia.org/wiki?curid=2747532", "title": "Marco Esposito", "text": "Marco Esposito pu\u00f2 essere:"}
{"id": "2747539", "revid": "158286", "url": "https://it.wikipedia.org/wiki?curid=2747539", "title": "Team Home-Jack &amp; Jones", "text": ""}
{"id": "2747540", "revid": "124591126", "url": "https://it.wikipedia.org/wiki?curid=2747540", "title": "Lingua hadza", "text": "La lingua hadza \u00e8 una lingua parlata nell'Africa orientale (Tanzania). \u00c8 conosciuta anche con varianti di questo nome (\"hadzabi\" 'gli Hadza', \"hadzapi\" 'sono Hadza', \"hadzane\" 'alla maniera Hadza', \"hatsa\" [ortografia tedesca]) o con altri nomi (\"kangeju\" [ortografia tedesca], \"kindiga\", e Swahili \"tindiga\", \"kitindiga\" [la lingua], \"watindiga\" [le persone]).\nLa lingua hadza \u00e8 parlata da circa persone dell'omonima etnia stanziate lungo le coste del lago Eyasi in Tanzania, uno degli ultimi popoli di cacciatori-raccoglitori dell'Africa. Nonostante il numero di parlanti sia estremamente basso, la lingua non viene considerata ad immediato rischio di scomparsa dal momento che viene usata da parlanti di tutte le fasce di et\u00e0.\nLo hadza \u00e8 contraddistinta (come tutte le cosiddette lingue \"khoisan\") dalla presenza di numerose consonanti clic (prodotte facendo schioccare la lingua contro il palato o contro i denti); i clic di base della lingua hadza sono quattro \"clic dentali\", quattro \"clic laterali\" e quattro \"clic postalveolari\". Ha anche consonanti eiettive.\nDal punto di vista classificatorio lo hadza costituisce una lingua isolata."}
{"id": "2747541", "revid": "729019", "url": "https://it.wikipedia.org/wiki?curid=2747541", "title": "Stazione di Rione Trieste", "text": "La stazione di Rione Trieste \u00e8 una fermata del comune di Somma Vesuviana, ubicata sulla linea Napoli-Sarno della ex Circumvesuviana.\nCaratteristiche.\nLa stazione \u00e8 composta da un solo binario ed \u00e8 stata costruita su due livelli: al piano inferiore si trova la biglietteria e una piccola sala d'attesa, mentre al piano superiore si trova il casellante.\nVicino a questa stazione \u00e8 presente il capolinea di alcuni autobus urbani.\nMovimento.\nLa stazione di Rione Trieste gode di una buona affluenza nelle ore di punta, ed \u00e8 costituita soprattutto da pendolari e da abitanti del posto che si spostano per raggiungere i comuni limitrofi o il centro di Somma Vesuviana.\nServizi.\nLa stazione dispone di:"}
{"id": "2747543", "revid": "54354", "url": "https://it.wikipedia.org/wiki?curid=2747543", "title": "Lago Eyasi", "text": ""}
{"id": "2747545", "revid": "767487", "url": "https://it.wikipedia.org/wiki?curid=2747545", "title": "Eyasi", "text": "Il lago Eyasi, detto anche lago Njarasa, \u00e8 un lago stagionale salato poco profondo endoreico ai piedi della Rift Valley, nel Serengeti in Africa, a sud del parco nazionale del Serengeti.\nIl lago \u00e8 allungato, ed orientato dal sud-ovest verso il nord-est.\nIl principale affluente \u00e8 il fiume Sibiti che entra da sud-ovest, il secondo \u00e8 Baray dal nord-est, gli altri affluenti sono stagionali.\nNelle sue vicinanze sono stati trovati fossili di Homo njarasensis."}
{"id": "2747547", "revid": "729019", "url": "https://it.wikipedia.org/wiki?curid=2747547", "title": "Stazione di San Leonardo (San Giuseppe Vesuviano)", "text": "La stazione di San Leonardo \u00e8 una fermata della ex Circumvesuviana posta sulla linea Ferrovia Napoli-Ottaviano-Sarno.\nParticolarit\u00e0 di questa fermata \u00e8 che la banchina e la biglietteria sono separate da un passaggio a livello su di una strada che divide il territorio comunale di San Giuseppe Vesuviano, sede della biglietteria, dal territorio comunale di Ottaviano, che invece ospita la banchina.\nStoria.\nFu inaugurata dopo il 1938.\nServizi.\nLa stazione dispone di:"}
{"id": "2747549", "revid": "76963", "url": "https://it.wikipedia.org/wiki?curid=2747549", "title": "William Alexander (pittore)", "text": "Biografia.\nNel 1784 venne ammesso come studente alla Royal Academy of Arts. Divenne, a partire dal 1802, docente di arte presso il collegio militare a Great Marlow, la sua opera pi\u00f9 famosa fu pubblicata in una raccolta di 3 volumi (il primo nel 1810, il secondo nel 1812 e l'ultimo nel 1815) di incisioni che per conto del British Museum gli aveva commissionato Taylor Combe e che illustravano il testo scritto da quest'ultimo. Un quarto volume era quasi pronto prima ma l'autore mor\u00ec.\nAlla sua opera \"The Costume of China\" s'ispirarono gli artisti Frederick Crace e Henry Lambelet per dipingere i soggetti sulle pareti della Music Room del Royal Pavilion a Brighton."}
{"id": "2747550", "revid": "1318658", "url": "https://it.wikipedia.org/wiki?curid=2747550", "title": "Sibiti", "text": "Il fiume Sibiti \u00e8 un fiume lungo 75 chilometri che collega il lago Eyasi e il lago Kitangari, e uno dei pochi canali naturali nel mondo.\nEntrambi i laghi sono situati a sud del Parco Nazionale del Serengeti in Tanzania."}
{"id": "2747551", "revid": "292162", "url": "https://it.wikipedia.org/wiki?curid=2747551", "title": "Pier Leone Ghezzi", "text": "Biografia.\nPier Leone Ghezzi nacque a Roma dal pittore Giuseppe Ghezzi (1634\u20131721), maestro di Antonio Amorosi e segretario dell'Accademia di San Luca in Roma. Fu sempre molto legato a Comunanza, patria della sua famiglia d'origine: fu infatti nipote del pittore ed architetto Sebastiano Ghezzi, padre di Giuseppe.\nFu lo stesso Giuseppe Ghezzi a indirizzare il figlio alla professione di pittore e a scegliere, come suo padrino di cresima, il pittore marchigiano Carlo Maratta.\nPier Leone Ghezzi \u00e8 celebre per gli affreschi eseguiti nella Villa Falconieri a Frascati (nelle vicinanze di Roma).\nTra le altre opere, nella chiesa di Santa Caterina d'Alessandria, situata a Comunanza, \u00e8 conservato il dipinto \"La Madonna di Loreto\", opera del padre, di Pier Leone Ghezzi stesso e di Antonio Amorosi.\nPier Leone eccelse finanche nel genere della caricatura, sia a penna che a guazzo. Queste caricature sono interessanti perch\u00e9, oltre a descrivere in chiave satirica personaggi o mestieri, contengono didascalie esplicative apposte dall'Autore stesso, utili per una veritiera e vivace ricostruzione della societ\u00e0 settecentesca. Ebbe molto successo presso i contemporanei e fu un abile mercante d'arte; le sue opere raggiunsero quotazioni elevate mentre era ancora in vita.\nCos\u00ec scrisse di lui Lione Pascoli: \u00abcanta, e suona diversi strumenti, e si \u00e8 in giovent\u00f9 divertito col ballo, colla cavallerizza, e colla scherma. Discorre modestamente, non gli mancano erudizioni, ed \u00e8 eccellente conoscitore delle maniere pittoresche antiche, e moderne. Non \u00e8 perci\u00f2 da maravigliarsi, se tratti famigliarmente con molti personaggi, e se da questi sia tenuto in gran conto, e ben sovente, qualora non vi va, mandato a chiamare\u00bb.\nI versi composti da Pier Leone Ghezzi e scritti sul rovescio del suo primo autoritratto su tela (1702), illustrano con efficacia la sua personalit\u00e0:\n\"Pier Leone son io\"\n\"Di casa Ghezzi che d\u00ec 28 giugno\"\n\"Quando al mille e seicento\"\n\"Anni settanta quattro ancor\"\n\"S'aggiunse io nacqui e si congiunse\"\n\"A questi l'et\u00e0 mia di vent'ott'anni\"\n\"Ch'ora nel mille settecentoedue\"\n\"Mi mostra il tempo, e le misure sue\"\n\"Or mentre questo fugge e mai s'arresta\"\n\"Io mi rido di lui e mi riscatto\"\n\"Col dar perpetua vita al mio ritratto\".\nNel 1705 Pier Leone Ghezzi entr\u00f2 a far parte dell'Accademia di San Luca in Roma, a cui don\u00f2 il dipinto l\"'Allegoria della Gratitudine\" , tuttora in sede."}
{"id": "2747554", "revid": "979604", "url": "https://it.wikipedia.org/wiki?curid=2747554", "title": "Lingua sandawe", "text": "La lingua sandawe \u00e8 una lingua parlata nell'Africa orientale (Tanzania, regione di Dodoma), appartenente alla famiglia delle lingue \"khoisan\". La lingua \u00e8 conosciuta con diversi altri nomi (kisandawe, sandaui, sandawi).\nLa lingua sandawe si configura come un piccolo \"cluster\" di due forme dialettali, il \"bisa\" e il \"telha\"; per numero di parlanti (circa 40.000 nel 2000), risulta essere una delle pi\u00f9 importanti lingue khoisan. La maggior parte dei parlanti \u00e8 bilingue con altri linguaggi della zona, primo fra tutti lo swahili, per quanto ci siano anche dei parlanti monolingua.\nIl sandawe \u00e8 una lingua tonale; \u00e8 contraddistinta (come tutte le lingue \"khoisan\") dalla presenza di numerose consonanti clic (prodotte facendo schioccare la lingua contro il palato o contro i denti), per quanto siano meno frequenti che nelle altre lingue khoisan. La lingua viene scritta utilizzando un alfabeto latino; le consonanti clic di base vengono rese (a differenza di altre lingue khoisan e similmente a quanto avviene nello xhosa e nello zulu) con le consonanti \"x\" (clic laterale), \"q\" (clic postalveolare) e \"c\" (clic dentale).\nDal punto di vista classificatorio il sandawe costituisce un caso controverso; viene considerata da alcuni una lingua a s\u00e9 stante ricompresa nella famiglia linguistica \"khoisan\", da altri una lingua isolata. Secondo alcuni studi sembra essere filogeneticamente abbastanza vicina alle lingue del gruppo \"khoe\" (parlate in Botswana e Namibia). In particolare, le popolazioni parlanti le lingue khoe sembrerebbero essere originarie delle zone dell'Africa orientale dove viene oggi parlata la lingua sandawe."}
{"id": "2747557", "revid": "282629", "url": "https://it.wikipedia.org/wiki?curid=2747557", "title": "Famiglia Jacuzzi", "text": ""}
{"id": "2747558", "revid": "1855488", "url": "https://it.wikipedia.org/wiki?curid=2747558", "title": "Famiglia Cotroni", "text": "I Cotroni erano una famiglia mafiosa di Montr\u00e9al in Qu\u00e9bec, Canada, mentre ora sono una fazione interna alla famiglia Rizzuto.\nIl territorio controllato ricopriva la maggior parte del Qu\u00e9bec meridionale e l'Ontario.\nStoria.\nAnni '50 e '60 - Costola dei Bonanno e traffico di eroina.\nNacque negli anni quaranta da \"Vincent Vic Cotroni\", calabrese originario di Mammola, emerso nella malavita grazie al traffico di eroina e scalzando il suo contendente siciliano Luigi Greco, mise in piedi quella che verr\u00e0 chiamata la Famiglia Cotroni.\nDal 1945 il boss Carmine Galante dei Bonanno, inizia ad organizzare l'insediamento di una costola della sua organizzazione a Montreal in Canada, in particolare con Vincent Cotroni, Luigi Greco ed altri accoliti.\nL'organizzazione viene tenuta da Galante fino al 1958 quando viene arrestato per traffico di eroina. Da quel momento sar\u00e0 Cotroni a prendere le redini dell'organizzazione continuando a dirigere la vendita di stupefacenti e controllando la prostituzione.\nPrese contatti con le famiglie italiane per tutti gli Stati Uniti e il Canada.\nAnni '70 - La guerra interna tra Violi e i Rizzuto.\nNel 1969 a Jean-Talon Street East (Zona Saint Leonard) apre il \"Reggio Bar\", che diventa il quartier generale di Paul Violi, che diventer\u00e0 il braccio destro di Vic Cotroni.\nNegli anni settanta scoppi\u00f2 una faida interna tra i calabresi di Paul Violi e i siciliani di Nick e Vito Rizzuto, che port\u00f2 alla morte nel 1978 dello stesso Paolo Violi.\nDopo la morte, la famiglia fu assorbita nella fazione siciliana di Nicola Rizzuto, che prese il nome di famiglia Rizzuto.\nAnni '80 e '90 - Cotroni fazione dei Rizzuto.\nDa allora i Cotroni divennero una fazione interna calabrese alla famiglia Rizzuto, mantenendo tuttavia chiare ostilit\u00e0.\nIl 19 settembre 1984 Vincent Cotroni morir\u00e0 a causa di un cancro.\nXXI secolo - Guerra di Montreal.\nNegli anni 2000 riesplose una guerra tra la fazione siciliana e quella calabrese dei Cotroni, vedendo la vittoria dei primi nel 2004 a causa della morte di Frank Cotroni.\nSi ritiene che dopo l'esplosione di altre guerre, si sia siglata una tregua tra siciliani e calabresi nel 2012, dopo il rilascio di Vito Rizzuto, con la benedizione di Cosa Nostra e 'Ndrangheta."}
{"id": "2747561", "revid": "83531", "url": "https://it.wikipedia.org/wiki?curid=2747561", "title": "Albert Herter", "text": "Biografia.\nStudi\u00f2 sia a New York (presso la Art Students League) che a Parigi, dove durante gli anni di pratica presso l'atelier di Jean-Paul Laurens conobbe Adele McGinnis, studentessa d'arte, la sua futura moglie. La donna ricever\u00e0 una ricca eredit\u00e0 proveniente da suo padre. La coppia si reca per qualche tempo in Giappone con l'intenzione di dipingere, torneranno in seguito nel continente stabilendosi ad East Hampton.\nProveniva da una famiglia di artisti, suo padre infatti (Christian Herter 1839 \u2013 1883) form\u00f2 con lo zio (Gustave 1830\u00a0\u2013 1898) il famoso duo \"Herter Brothers\". Fu il padre di Christian Archibald Herter, cinquantatreesimo segretario di Stato degli Stati Uniti\nOpere.\nFra le sue opere pi\u00f9 famose il dipinto di 60\u00a0m\u00b2, presente nel Gare de Paris Est (una grande stazione ferroviaria di Parigi) dove rappresentava la partenza dei soldati al fronte (agosto 1914), esposta a partire dal 1926. Il dipinto venne celebrato in memoria del figlio, Albert Everis, ucciso vicino a Ch\u00e2teau-Thierry negli ultimi mesi della prima guerra mondiale e inaugurato alla presenza del Mar\u00e9chal Joffre"}
{"id": "2747564", "revid": "729019", "url": "https://it.wikipedia.org/wiki?curid=2747564", "title": "Comando Regione Militare Nord", "text": "Il Comando Regione Militare Nord \u00e8 stato uno dei quattro principali comandi territoriali dell'Esercito, responsabile delle attivit\u00e0 legate al reclutamento, alla ricollocazione dei volontari congedati, alle forze di completamento e alla promozione e pubblica informazione sul territorio. Era ubicato a Torino.\nEnti dipendenti.\nComandi Militari Esercito.\nLa Regione Militare Nord era composta da nove comandi territoriali demoltiplicatori coincidenti con le dieci regioni italiane pi\u00f9 settentrionali. Di norma un Ente di questo tipo era retto da un generale di brigata o equivalente\nIl comando risultava quindi cos\u00ec strutturato:\nCentri documentali.\nI centri documentali sono gli eredi degli ex \"distretti militari\" svolgendo funzioni equiparate. Attualmente sono attivi sul territorio servito dalla Regione Militare Nord i seguenti CeDoc (centri documentali) dipendenti dai propri Comandi Militari Esercito responsabili per il territorio. Di norma i Centri Documentali sono posti sotto il comando di un colonnello\nComando truppe alpine.\nLe funzioni del Comando Regione Militare Nord sono adesso espletate dal Comando Forze Operative Nord e dal Comando truppe alpine"}
{"id": "2747565", "revid": "729019", "url": "https://it.wikipedia.org/wiki?curid=2747565", "title": "Comando Militare Esercito &quot;Sicilia&quot;", "text": "Il Comando militare esercito \"Sicilia\" \u00e8 uno dei comandi territoriali dell'Esercito Italiano, dipendente dal Comando Forze Difesa Interregionale Sud. \u00c8 responsabile delle attivit\u00e0 legate al reclutamento, alla ricollocazione dei volontari congedati, alle forze di completamento e alla promozione e pubblica informazione sul territorio. Fino al 1998 fu uno degli 11 Comandi militari territoriali dell'Esercito italiano (Comiliter).\nIl Comando Militare Esercito \"Sicilia\" ha sede a Palermo, in un'ala dello storico Palazzo dei Normanni.\nStoria.\nIl comando \u00e8 erede dell'XI Comiliter, che nel 1946 aveva alle dipendenze le Divisioni di Sicurezza Interna \"Aosta\" e \"Sabauda\", che il 15 agosto 1946 furono ridotte a livello di brigata, con la Divisione fanteria \"Sabauda\", che, in conseguenza del cambiamento istituzionale dello stato italiano, mut\u00f2 la sua denominazione in Brigata fanteria \"Reggio\".\nIl 1\u00ba febbraio 1948 la Brigata fanteria \"Reggio\" venne sciolta e una parte dei suoi reparti confluirono nella Brigata fanteria \"Aosta\", che, contestualmente, con l'espansione del ricostituito Esercito Italiano all'inizio della Guerra fredda, venne trasformata in Divisione fanteria \"Aosta\", nuovamente ridotta a Brigata fanteria \"Aosta\" il 21 febbraio 1961, in seguito ad una revisione dottrinale.\nDivenuto \"XI Comando militare territoriale\" nel 1980, in seguito Comando della Regione Militare della Sicilia, gest\u00ec dal 1992 al 1998 l'operazione Vespri Siciliani.\nDal gennaio 1998 fu denominato \"Comando Militare Autonomo della Sicilia\", cedendo tutta la componente operativa al COMFOTER.\nDal 2007 dipendeva dal \"Comando Regione Militare Sud\", con sede a Palermo, e dall'ottobre 2016 dipende dal Comando Forze Difesa Interregionale Sud di Napoli, assumendo l'attuale denominazione.\nOggi coordina le attivit\u00e0 legate al reclutamento, alle Forze di completamento e alla promozione e pubblica informazione sul territorio.\nEnti dipendenti.\nFino al 1998 ne dipendevano tutti i reparti dell'esercito, operativi e non, di stanza in Sicilia.\nDal Comando militare esercito \"Sicilia\" dipendono dal 2016 il Centro Documentale di Palermo e il Centro Documentale di Catania che svolgono prevalentemente attivit\u00e0 documentale, rivolta al personale che ha terminato il servizio militare, e informativa, per coloro che cercano informazioni sull'arruolamento e la riserva e di servizio per altre istituzioni come i Comuni o l'INPS e curano il rilascio dei fogli matricolari e/o la documentazione matricolare che attestano il periodo del servizio militare effettivamente svolto.\nCentro Documentale di Palermo.\nIl Centro Documentale di Palermo erede diretto del Distretto militare di Palermo (33\u00b0) costituito nel dicembre 1870, \u00e8 sito in Piazza Indipendenza. Centro di selezione VFP1, \u00e8 retto da un colonnello ed \u00e8 competente per le province di Palermo, Caltanissetta, Agrigento, Trapani e l'area settentrionale della provincia di Messina.\nCentro Documentale di Catania.\nIl Centro Documentale di Catania erede diretto del Distretto Militare di Catania (18\u00b0), istituito nel dicembre 1870, retto da un colonnello \u00e8 competente per la provincia di Catania, Siracusa, Enna, Ragusa e della provincia di Messina, eccetto l'area settentrionale."}
{"id": "2747567", "revid": "124123", "url": "https://it.wikipedia.org/wiki?curid=2747567", "title": "Mainoumi Sh\u016bhei", "text": " \nCarriera.\nIl debutto ufficiale \u00e8 nel maggio del 1990 nella Makushita, nel marzo dell'anno successivo \u00e8 tra i J\u016bry\u014d e a settembre nella Makuuchi."}
{"id": "2747570", "revid": "767487", "url": "https://it.wikipedia.org/wiki?curid=2747570", "title": "Ordinanza di Alsn\u00f6", "text": "L'Ordinanza di Alsn\u00f6 (in svedese \"Alsn\u00f6 stadga\") \u00e8 un atto del re Magnus Ladul\u00e5s di Svezia, probabilmente emanato nell'Alsn\u00f6 hus nel settembre del 1280, sancisce l'esenzione dal pagare le tasse di quei nobili che forniscono all'esercito reale la cavalleria pesante. Questo istitu\u00ec la fr\u00e4lse, la nobilt\u00e0 svedese esente da tasse."}
{"id": "2747571", "revid": "454129", "url": "https://it.wikipedia.org/wiki?curid=2747571", "title": "Fr\u00e4lse", "text": ""}
{"id": "2747577", "revid": "247222", "url": "https://it.wikipedia.org/wiki?curid=2747577", "title": "Get On Your Boots", "text": ""}
{"id": "2747579", "revid": "92723", "url": "https://it.wikipedia.org/wiki?curid=2747579", "title": "Boaria", "text": "La boaria era il contratto agrario che vincolava il boaro e la sua famiglia per un anno nei confronti del proprietario di un fondo agricolo e prevedeva un salario in natura o in contanti. Era possibile che per alcune attivit\u00e0 fosse prevista anche una percentuale dei prodotti. \nPer contro il boaro non pagava l'affitto per l'alloggio, il porcile, il pollaio ed un orto, abitualmente dell'estensione di un ettaro, caratteri questi che la assimilavano alla mezzadria. \nIl \"boaro\" aveva l'obbligo di fornire un numero stabilito di giornate lavorative prestate da uomini e donne per i lavori dei campi. In genere il \"boaro\" faceva ricorso a manodopera della sua famiglia, ma se non poteva aveva l'obbligo di assumere, a sue spese, dei braccianti. \nZona di diffusione.\nLa \"boaria\" era il contratto caratteristico delle aree del Ferrarese di livello inferiore, dove le alluvioni costituivano una minaccia permanente. Tradizionalmente la provincia veniva suddivisa, infatti, in \"terre vecchie\" e \"terre nuove\", una divisione che corrispondeva, in pratica, a quella tra terre alte e terre basse. Se nelle terre \"alte\", in pratica i dossi rilevati corrispondenti ai letti abbandonati del Reno o di rami del Po, pi\u00f9 fertili e sicure dalle alluvioni, dai tempi pi\u00f9 remoti si era stabilita la mezzadria, in quelle \"basse\" nessuna famiglia accettava il contratto di divisione a met\u00e0 del prodotto, che era insicuro, e chi accettava di condurre un'azienda lo faceva solo per un salario sicuro. \nA differenza delle terre \"vecchie\" della mezzadria, sagomate in piccoli campi intesecati da piantate di olmi che sorreggevano le \"tirelle\" di vite, i terreni bassi, pi\u00f9 argillosi e meno adatti alla vite, erano disposti in ampi riquadri, la disposizione della \"larga\" ferrarese. \nIn un volume recente che ha riassunto la vasta bibliografia sulle metamorfosi successive del Ferrarese Antonio Saltiniha spiegato che la misura di campi da affidare ad un boaro corrispondeva ad un \"versuro\", una superficie alla cui semina erano necessari 90 - 180 staia di frumento, corrispondenti a 25-30 ettari. \nAlla coltivazione del \"versuro\" erano necessari, mediamente, sette gioghi di buoi, che era compito del boaro curare. Ovviamente al tempo delle arature, due o tre per il grano, due, pi\u00f9 profonde, eseguite, quindi con tutti i buoi disponibili, per le modeste superfici a canapa, dovevano essere assunti gli operai necessari per la conduzione di tutti i gioghi, o, per la canapa, i vangatori che, seguendo l'aratro, approfondivano dello spessore della vanga il solco dello strumento, cos\u00ec da raggiungere i 45 centimetri, la misura pi\u00f9 profonda di un'aratura in tutto il Continente, reputata essenziale per il rigoglio della canapa: la canapa ferrarese, famosa per la propria qualit\u00e0, era la prima ad essere ricercata dall'Ammiragliato britannico per la prima marina del mondo."}
{"id": "2747580", "revid": "373726", "url": "https://it.wikipedia.org/wiki?curid=2747580", "title": "Ian Vouyoukas", "text": ""}
{"id": "2747582", "revid": "300067", "url": "https://it.wikipedia.org/wiki?curid=2747582", "title": "Panayiotis Kafkis", "text": ""}
{"id": "2747584", "revid": "300067", "url": "https://it.wikipedia.org/wiki?curid=2747584", "title": "Giannis Kalambokis", "text": ""}
{"id": "2747585", "revid": "24823", "url": "https://it.wikipedia.org/wiki?curid=2747585", "title": "Phoenix Cardinals", "text": ""}
{"id": "2747588", "revid": "1305772", "url": "https://it.wikipedia.org/wiki?curid=2747588", "title": "Irbis", "text": "Irbis"}
{"id": "2747594", "revid": "300067", "url": "https://it.wikipedia.org/wiki?curid=2747594", "title": "Kostas Vassiliadis", "text": ""}
{"id": "2747596", "revid": "547034", "url": "https://it.wikipedia.org/wiki?curid=2747596", "title": "Ana Antonijevi\u0107", "text": "Carriera.\nAna Antonijevi\u0107 inizia a giocare nelle giovanili dell'Odbojka\u0161ki klub Jedinstvo U\u017eice fino al 2001 quando viene promossa in prima squadra che milita nel massimo campionato serbo-montenegrino. Il sodalizio con la formazione della sua citt\u00e0 dura per sei stagioni ed \u00e8 segnato dalla vittoria della Coppa di Serbia e Montenegro nel 2003.\nNel 2007 viene ingaggiata dalla squadra svizzera del Volleyballclub Vol\u00e9ro Z\u00fcrich con la quale vince il campionato e la Coppa di Svizzera. Nel 2008 ritorna in Serbia, questa volta per\u00f2 nella squadra pi\u00f9 titolata del paese, ossia l'Odbojka\u0161ki Klub Po\u0161tar 064: vince nuovamente il campionato e la Coppa di Serbia.\nNel 2009, dopo aver ottenuto convocazioni a singhiozzo nella nazionale serba, partecipa al suo primo torno internazionale ossia il campionato europeo anche se come riserva di Maja Ognjenovi\u0107, mentre a livello di club si trasferisce in Francia nel Racing Club de Cannes, dove resta per cinque annate, aggiudicandosi cinque scudetti, cinque Coppe di Francia e ottiene un terzo posto in Champions League. Con la nazionale vince la medaglia d'oro all'European League 2011, seguita dal bronzo al World Grand Prix e dall'oro al campionato europeo.\nNella stagione 2014-15 torna nuovamente al Volero Z\u00fcrich, vincendo altri due scudetti e altrettante Coppe di Svizzera. Nel campionato 2016-17 si trasferisce in Romania, partecipando alla Divizia A1 col Club Sportiv de Volei Alba-Blaj; con la nazionale conquista la medaglia di bronzo al World Grand Prix 2017.\nPer l'annata 2017-18 si accasa ancora al club di Zurigo, vincendo Coppa di Svizzera e scudetto, mentre in quella successiva \u00e8 al , nella Sultanlar Ligi turca.\nPer il campionato 2019-20 viene ingaggiata dal , nella Serie A1 italiana, per poi passare, nella stagione successiva all', in Divizia A1, con cui conquista la Coppa di Romania. Nell'annata 2021-22 ritorna in patria per vestire la maglia dello , in Superliga."}
{"id": "2747597", "revid": "686936", "url": "https://it.wikipedia.org/wiki?curid=2747597", "title": "National Football League 1993", "text": "La stagione NFL 1993 fu la 74\u00aa stagione sportiva della National Football League, la massima lega professionistica statunitense di football americano. La finale del campionato, il Super Bowl XXVIII, si disput\u00f2 il 30 gennaio 1994 al Georgia Dome di Atlanta, in Georgia e si concluse con la vittoria dei Dallas Cowboys sui Buffalo Bills per 30 a 13. La stagione inizi\u00f2 il 5 settembre 1993 e si concluse con il Pro Bowl 1994 che si tenne il 6 febbraio a Honolulu.\nLa stagione fu caratterizzata dal fatto che le giornate della stagione regolare furono portate da 17 a 18, inserendo nel calendario un ulteriore turno di riposo per ogni squadra. L'esperimento non ottenne per\u00f2 il gradimento delle squadre e la stagione successiva il calendario ritorn\u00f2 alle consuete 17 giornate.\nFu anche l'unica stagione in cui le due squadre partecipanti al Super Bowl furono le stesse dell'anno precedente.\nStagione regolare.\nLa stagione regolare inizi\u00f2 il 5 settembre 1993 e termin\u00f2 il 3 gennaio 1994, si svolse in 18 giornate durante le quali ogni squadra disput\u00f2 16 partite.\nPlay-off.\nI play-off iniziarono con il \"Wild Card Weekend\" l'8 e 9 gennaio 1994. I \"Divisional Playoff\" si giocarono il 15 e 16 gennaio e i \"Conference Championship Game\" il 23 gennaio. Il Super Bowl XXVIII si gioc\u00f2 il 30 gennaio al Georgia Dome di Atlanta."}
{"id": "2747603", "revid": "287204", "url": "https://it.wikipedia.org/wiki?curid=2747603", "title": "Serie A 1947 (pallanuoto maschile)", "text": "La Serie A 1947 fu la ventottesima edizione della massima serie del campionato italiano maschile di pallanuoto. Il torneo fu vinto per la prima volta nella storia dalla Canottieri Olona.\nModalit\u00e0 del torneo.\nIl torneo fu disputato attraverso un girone all'italiana con andata e ritorno disputato da sei squadre. Al termini di esso la prima qualificata si candid\u00f2 campione d'italia, mentre l'ultima venne retrocessa.\nClassifica.\nVerdetti"}
{"id": "2747626", "revid": "287204", "url": "https://it.wikipedia.org/wiki?curid=2747626", "title": "St\u00e9phanie Cohen-Aloro", "text": "La sua migliore posizione nella classifica mondiale del singolare \u00e8 stata il numero 61, raggiunta il 6 ottobre 2003; nel doppio femminile invece ha occupato anche la posizione 54 nel 2005.\nLa tennista \u00e8 di religione ebraica.\nCarriera.\nEsordisce giovanissima fra i professionisti nell'ottobre 1998, sconfitta al primo turno del torneo futures di Saint Raphael dalla slovacca Alena Paulenkova. Un infortunio le fa perdere tutta l'annata 1999, fino a rientrare alle competizioni ad Amiens nel marzo 2000, dove viene battuta in semifinale da Kim De Weille. \nGrazie ad una wild card partecipa per la prima volta al Roland Garros, perdendo al primo turno con la tedesca Meike Babel. A novembre raggiunge la semifinale anche al futures di Deauville (fuori in 4 set con Nathalie Vi\u00e9rin).\nAl Roland Garros 2001 passa per la prima volta il turno in un torneo del Grande Slam, sconfiggendo Angelika Roesch prima di perdere con l'italiana Adriana Serra Zanetti. Dopo una stagione sotto le aspettative, ad ottobre raggiunge la semifinale del torneo ITF di Joue-les-Tours e vince quello di Bangkok, battendo in finale la connazionale Marina Caiazzo. \nL'anno seguente conquista altri due tornei ITF: Cardiff (6-1 6-1 su Sandra Kleinov\u00e1) e Mount Gamier (6-4 6-2 su Melinda Czink). \nPartecipa inoltre per la prima volta ad un torneo WTA: eliminata al primo turno in Lussemburgo da Amanda Coetzer, dopo aver sconfitto nelle qualificazioni le top100 Marta Marrero e Alicia Molik. A Pattaya City, due settimane dopo, raggiunge anche il secondo turno.\nIl 2003, oltre che essere l'anno della sua esplosione definitiva, \u00e8 anche la stagione in cui consegue risultati raramente eguagliati in seguito. Inizia con due exploit: sconfigge la numero 24 al mondo Tat'jana Panova a Tokyo e la numero 15 Anna Smashnova a Parigi.\nGrazie al secondo turno raggiunto ad Indian Wells (vincendo contro Barbara Schett e perdendo contro Magdalena Maleeva) riesce ad entrare fra le prime 100 tenniste al mondo. \nAd aprile esce ai quarti al torneo dell'Estoril e vince l'ITF di Cagnes-sur-Mer. \nAl Roland Garros perde al secondo turno da Patty Schnyder dopo aver vinto con l'Argentina Natalia Gussoni, mentre a Wimbledon \u00e8 subito battuta da Emmanuelle Gagliardi. Allo US open invece vince contro Alina \u017didkova, ma deve arrendersi al secondo turno con la connazionale Am\u00e9lie Mauresmo. \nSebbene sconfitta gi\u00e0 al secondo turno nel torneo ITF di Bordeaux, il 6 ottobre 2003 raggiunge la 61\u00aa posizione del ranking mondiale, ancora oggi suo miglior risultato.\nIl 2004 \u00e8 un'annata avara di soddisfazioni: una semifinale WTA all'Estoril persa contro Iveta Bene\u0161ov\u00e1 e la finale ITF a Saint Raphael (sconfitta da Barbora Z\u00e1hlavov\u00e1-Str\u00fdcov\u00e1).\nSt\u00e9phanie Cohen-Aloro inizia il 2005 battendo a sorpresa Mary Pierce nel primo turno dell'Australian Open, ma sempre a sorpresa viene sconfitta subito dopo dalla britannica Elena Baltacha. A Miami vince contro la numero 21 del ranking Daniela Hantuchov\u00e1, perdendo poi nel terzo turno contro la croata Karolina \u0160prem.\nNel 2006 vince il torneo ITF di Biarritz (3 set in finale sulla romena M\u0103d\u0103lina Gojnea) ma non ottiene risultati importanti nelle competizioni WTA.\nLa stagione 2007 la vede arrivare nei quarti di finale a Stoccolma, dopo aver vinto al primo turno con Yvonne Meusburger.\nGli acuti nel circuito WTA sono comunque scarsi; fa eccezione il buon risultato ottenuto al Roland Garros, dove esce al terzo turno per mano di Tathiana Garbin dopo aver battuto nell'ordine Nastas'sja Jakimava e Kv\u011bta Peschke.\nNell'aprile 2008 torna a vincere un torneo ITF, a Saint-Malo contro Jelena Kostani\u0107 To\u0161i\u0107. A Barcellona si arrende in semifinale davanti a Marija Kirilenko, dopo aver sconfitto al primo turno Dominika Cibulkov\u00e1.\nCohen Aloro inizia con un secondo turno all'Australian Open la stagione 2009, che la vede nuovamente navigare intorno al 100\u00ba posto del ranking mondiale. A maggio raggiunge i quarti a Strasburgo, \nperdendo da Viktorija Kutuzova dopo aver sconfitto Gisela Dulko. A settembre vince il torneo ITF di Denain, giocato sulla terra rossa."}
{"id": "2747638", "revid": "113786958", "url": "https://it.wikipedia.org/wiki?curid=2747638", "title": "Paul de Smet de Naeyer", "text": "Esponente del partito cattolico, nacque da una famiglia di industriali del settore del cotone e fu a capo della Soci\u00e9t\u00e9 G\u00e9n\u00e9rale de Belgique.\nDal 1886 al 1908 ricopr\u00ec la carica di deputato in rappresentanza di Gand e Eeklo mentre a partire dal 1908 e fino al 1913 venne eletto nel Senato. Fu pi\u00f9 volte ministro delle Finanze, dal 1894 al 1896 e poi nuovamente dal 1899 al 1907.\nNel 1899 venne nominato ministro di Stato e nel 1900 gli fu conferito il titolo di conte."}
{"id": "2747651", "revid": "451735", "url": "https://it.wikipedia.org/wiki?curid=2747651", "title": "Sankt-Peterburg Lions", "text": "I Sankt-Peterburg Lions sono stati una squadra russa di pallacanestro con sede a San Pietroburgo e centro allenamenti a Varese.\nStoria.\nIl club nacque nel 2000 quando Jordi Bertomeu, presidente della nuova Eurolega organizzata dall'ULEB, contatt\u00f2 l'agente Luciano Capicchioni per proporgli di creare una nuova squadra da far partecipare alla competizione, la quale si contrapponeva alla Suproleague organizzata dalla FIBA. All'epoca, a livello di coppe europee, le squadre del campionato russo potevano infatti partecipare solo a competizioni FIBA, in virt\u00f9 dell'accordo tra la federbasket nazionale e la FIBA Europe.\nCapicchioni accett\u00f2 la proposta di Bertomeu e allest\u00ec una formazione che prese parte alla sola Eurolega 2000-2001, senza partecipare dunque al campionato nazionale. La squadra, che si allenava a Varese e volava a San Pietroburgo per disputare le proprie partite interne, chiuse la fase a gironi con un bilancio di due vittorie e otto sconfitte, mancando la qualificazione alle Top 16.\nNella stagione successiva, le due competizioni ULEB e FIBA si fusero insieme creando l'Eurolega attuale. Capicchioni, che aveva un accordo di durata solo annuale con ULEB, cess\u00f2 cos\u00ec le operazioni del club pietroburghese e prosegu\u00ec l'attivit\u00e0 in Austria agli Arkadia Traiskirchen Lions."}
{"id": "2747657", "revid": "110107006", "url": "https://it.wikipedia.org/wiki?curid=2747657", "title": "Ernst Brugger", "text": "Biografia.\nFiglio di Alois, macchinista delle FFS e piccolo contadino e di Ida M\u00fcller, di Fl\u00fcelen, dopo gli studi primari a M\u00f6nchaltorf divenne maestro elementare frequentando la scuola magistrale di K\u00fcsnacht. Viaggi\u00f2 in Francia e in Inghilterra approfondendo le conoscenze linguistiche e conseguendo il brevetto di pilota. In seguito ottenne l'abilitazione all'insegnamento nelle scuole secondarie e nel 1936 trov\u00f2 lavoro nelle scuole di Gossau di cui fu sindaco nelle file del partito radicale per nove anni. \nNel 1947 fu eletto Gran Consigliere del canton Zurigo e nel 1967 fu eletto nel Consiglio di Stato dello stesso cantone, dove da prima diresse il Dipartimento dell'interno e poi quello dell'economia. Nella milizia dell'esercito svizzero, raggiunse il grado di maggiore. Il 10 dicembre del 1969, pur non essendo parlamentare federale, venne eletto al primo turno Consigliere federale, dove assunse la conduzione del dipartimento dell'economia."}
{"id": "2747658", "revid": "113786810", "url": "https://it.wikipedia.org/wiki?curid=2747658", "title": "Walth\u00e8re Fr\u00e8re-Orban", "text": "Studi\u00f2 a Parigi e svolse il praticanto in giurisprudenza a Liegi. \nNel 1846 fu tra i principali fondatori del Partito Liberale. Sostenne posizioni anticlericali e polemizz\u00f2 sovente con il clero cattolico.\nNel 1847 venne eletto alla Camera e nominato ministro dei Lavori Pubblici. L'anno seguente ottenne il portafoglio delle Finanze. Sostenitore del libero scambio, fond\u00f2 la Banca nazionale del Belgio, ridusse le tariffe postali e abol\u00ec le tasse sulla pubblicazione dei quotidiani.\nNel 1857, dopo il ritorno dei liberali al governo, Fr\u00e8re-Orban venne nuovamente nominato ministro delle Finanze nel gabinetto di Charles Rogier. Nel 1868 sostitu\u00ec quest'ultimo a capo dell'esecutivo.\nNel 1870 la vittoria dei cattolici alle elezioni lo costrinse alle dimissioni. Torn\u00f2 al potere nel 1878 e due anni pi\u00f9 tardi ruppe le relazioni diplomatiche con il Vaticano (che furono tuttavia ristabilite nel 1884)."}
{"id": "2747663", "revid": "838137", "url": "https://it.wikipedia.org/wiki?curid=2747663", "title": "Luigi Ferrando", "text": "Biografia.\nNato ad Agazzano, in provincia di Piacenza, fu consacrato sacerdote il 1\u00ba maggio 1965 dal vescovo Paolo Ghizzoni, allora vescovo ausiliare della diocesi di Piacenza, divenuto in seguito vescovo della diocesi toscana di San Miniato.\n\u00c8 stato consacrato vescovo di Bragan\u00e7a do Par\u00e1 il 5 maggio 1996. Ha ricevuto la consacrazione dalle mani del cardinale Ersilio Tonini, ed \u00e8 succeduto a Michele Maria Giambelli, B. \u00c8 il primo vescovo non barnabita della diocesi di Bragan\u00e7a do Par\u00e1.\nIl 17 agosto 2016 papa Francesco accoglie la sua rinuncia al governo pastorale dalla diocesi di Bragan\u00e7a do Par\u00e1 per raggiunti limiti di et\u00e0. Gli succede Jes\u00fas Mar\u00eda Cizaurre Berdonces, O.A.R.; da quel momento conserva il titolo di vescovo emerito di Bragan\u00e7a do Par\u00e1.\nOnorificenze.\nMons. Ferrando \u00e8 stato decorato con l\"'Antonino d'oro\" dal comune di Piacenza.\nGenealogia episcopale.\nLa genealogia episcopale \u00e8:"}
{"id": "2747665", "revid": "344646", "url": "https://it.wikipedia.org/wiki?curid=2747665", "title": "Michael J. Massimino", "text": ""}
{"id": "2747669", "revid": "767487", "url": "https://it.wikipedia.org/wiki?curid=2747669", "title": "Cardioversione", "text": "La cardioversione \u00e8 una procedura medica che si esegue in presenza di una aritmia, al fine di ripristinare il normale ritmo cardiaco.\nL'interruzione di alcuni tipi di aritmia pu\u00f2 avvenire spontaneamente, entro poche ore dall'insorgenza; in tal caso si parla di \"cardioversione spontanea\".\nSe ci\u00f2 non avviene, le procedure con cui si tenta il ripristino del ritmo sinusale sono:\nCardioversione farmacologica.\nQuesto procedimento comporta una relativa latenza di effetto, cio\u00e8 prevede che tra la somministrazione del farmaco e la scomparsa dell'aritmia intercorra un certo periodo di tempo. Pertanto viene riservato alle aritmie ben tollerate, o per la benignit\u00e0 dell'aritmia stessa, o per le buone condizioni fisiche del paziente. Il farmaco, scelto in funzione del meccanismo che sostiene l'aritmia, pu\u00f2 essere somministrato per via orale o per iniezione endovenosa, secondo dosaggi prestabiliti.\nCardioversione elettrica.\nSe l'aritmia \u00e8 pericolosa per la vita o produce una grave compromissione emodinamica (cio\u00e8 determina un significativo indebolimento della funzione di pompa del cuore), si preferisce ricorrere all'applicazione di uno stimolo elettrico, in quanto l'effetto sul ripristino del ritmo sinusale \u00e8 immediato.\nAl cuore possono essere applicati stimoli elettrici ripetitivi, sotto forma di sequenze programmate: in tal caso si ricorre a defibrillatori cardiaci impiantabili. Oppure, se l'aritmia necessita di una scarica elettrica singola, si parla di \"cardioversione con shock\". Nella pratica comune, la scarica elettrica pu\u00f2 venire applicata in modo sincronizzato con l'attivit\u00e0 ventricolare del paziente, come ad esempio per la fibrillazione atriale (in questo caso, poich\u00e9 si tratta di pazienti coscienti, la procedura viene eseguita in anestesia generale) oppure in modo non sincronizzato (in casi di emergenza, come la fibrillazione ventricolare con paziente incosciente): in tal caso si parla di \"defibrillazione\"."}
{"id": "2747672", "revid": "287204", "url": "https://it.wikipedia.org/wiki?curid=2747672", "title": "Australian Open 1997", "text": "L'Australian Open 1997 \u00e8 stata la 85\u00aa edizione dell'Australian Open e prima prova stagionale dello Slam per il 1997. Si \u00e8 disputato dal 13 al 26 gennaio 1997 sui campi in cemento del Melbourne Park di Melbourne in Australia. Il singolare maschile \u00e8 stato vinto dallo statunitense Pete Sampras, che si \u00e8 imposto sullo spagnolo Carlos Moy\u00e1 in 3 set. Il singolare femminile \u00e8 stato vinto dalla svizzera Martina Hingis, che ha battuto in 2 set la francese Mary Pierce. Nel doppio maschile si \u00e8 imposta la coppia formata da Todd Woodbridge e Mark Woodforde, mentre nel doppio femminile hanno trionfato Martina Hingis e Nata\u0161a Zvereva. Nel doppio misto la vittoria \u00e8 andata alla coppia formata da Manon Bollegraf e Rick Leach.\nRisultati.\nSingolare maschile.\n Pete Sampras ha battuto in finale Carlos Moy\u00e1 6\u20132, 6\u20133, 6\u20133\nSingolare femminile.\n Martina Hingis ha battuto in finale Mary Pierce 6\u20132, 6\u20132\nDoppio maschile.\n Todd Woodbridge / Mark Woodforde hanno battuto in finale S\u00e9bastien Lareau / Alex O'Brien 4\u20136, 7\u20135, 7\u20135, 6\u20133\nDoppio femminile.\n Martina Hingis / Nata\u0161a Zvereva hanno battuto in finale Lindsay Davenport / Lisa Raymond 6\u20132, 6\u20132\nDoppio misto.\n Manon Bollegraf / Rick Leach hanno battuto in finale Larisa Neiland / John-Laffnie de Jager 6\u20133, 6\u20137(5), 7\u20135\nJunior.\nSingolare ragazzi.\n Daniel Elsner ha battuto in finale Westley Whitehouse 7\u20136, 6\u20132\nSingolare ragazze.\n Mirjana Lu\u010di\u0107-Baroni ha battuto in finale Marlene Weing\u00e4rtner, 6\u20132, 6\u20132\nDoppio ragazzi.\n David Sherwood / James Trotman hanno battuto in finale Jaco van der Westhuizen / Wesley Whitehouse 7\u20136, 6\u20133\nDoppio ragazze.\n Mirjana Lu\u010di\u0107 / Jasmin W\u00f6hr hanno battuto in finale Cho Yoon-jeong / Shiho Hisamatsu 6\u20132, 6\u20132\nLeggende.\n Peter McNamara / Fred Stolle hanno battuto in finale Mark Edmondson / Ken Rosewall 6\u20134, 6\u20134"}
{"id": "2747674", "revid": "291713", "url": "https://it.wikipedia.org/wiki?curid=2747674", "title": "Rudolf Gn\u00e4gi", "text": "Militando nelle file del Partito dei contadini, degli artigiani e dei borghesi (attuale Unione Democratica di Centro) \u00e8 stato consigliere federale dal 1966 al 1979 e Presidente della Confederazione nel 1971 e nel 1976.\nBiografia.\nFiglio di Gottfried, contadino e fondatore del Partito dei contadini, degli artigiani e dei borghesi, e di Verena von Allmen. Studi superiori a Bienne e di diritto all'universit\u00e0 di Berna dove nel 1943 consegu\u00ec il brevetto di avvocato, nel 1945 entr\u00f2 nel segretariato del partito fondato da suo padre attuale UDC. Fu Consigliere di Stato del canton Berna dal 1952 al 65. L'8 dicembre del 1965 venne eletto consigliere federale. Diresse fino al 1967 il Dipartimento federale dell'ambiente, dei trasporti, dell'energia e delle comunicazioni e in seguito quello militare come capo di questo dipartimento sciolse la cavalleria e comp\u00ec la revisione del codice penale militare, l'esercito si dot\u00f2 del sistema di sorveglianza dello spazio aereo Florida e del missile anticarro teleguidato Dragon e l'aereo da caccia Tiger, si occup\u00f2 anche del accusato di tradimento che coinvolse il comandante della protezione aerea Jean-Louis Jeanmaire. Fu presidente della confederazione nel 1971 e nel 1976. Nell'esercito di milizia raggiunse il grado maggiore."}
{"id": "2747676", "revid": "149485", "url": "https://it.wikipedia.org/wiki?curid=2747676", "title": "Campionati mondiali di pentathlon moderno 1949", "text": "I campionati mondiali di pentathlon moderno 1949 si sono svolti a Stoccolma, in Svezia. Si sono disputate le gare maschili individuali ed a squadre."}
{"id": "2747680", "revid": "155634", "url": "https://it.wikipedia.org/wiki?curid=2747680", "title": "Australian Open 1997 - Singolare maschile", "text": "Pete Sampras ha battuto in finale Carlos Moy\u00e1 6-2, 6-3, 6-3."}
{"id": "2747683", "revid": "1543377", "url": "https://it.wikipedia.org/wiki?curid=2747683", "title": "Australian Open 1997 - Singolare femminile", "text": "Monica Seles era la detentrice del titolo, ma quest'anno non ha partecipato.\nMartina Hingis ha battuto in finale 6\u20132, 6\u20132 Mary Pierce."}
{"id": "2747687", "revid": "149485", "url": "https://it.wikipedia.org/wiki?curid=2747687", "title": "Campionati mondiali di pentathlon moderno 1950", "text": "I campionati mondiali di pentathlon moderno 1950 si sono svolti a Berna, in Svizzera. Si sono disputate le gare maschili individuali ed a squadre."}
{"id": "2747690", "revid": "767487", "url": "https://it.wikipedia.org/wiki?curid=2747690", "title": "Jean-Louis Jeanmaire", "text": "Fu capo delle truppe della protezione aerea dell'esercito svizzero tra il 1969 e il 1975. Venne condannato nel 1977 a 18 anni di reclusione per spionaggio a favore dell'URSS, pena che scont\u00f2 nelle patrie galere per dodici anni. Si \u00e8 sempre battuto per affermare la sua innocenza e la revisione del processo. Unico caso di tradimento nella storia della confederazione, l'affare Jeanmaire costitu\u00ec il tema di una pi\u00e8ce teatrale di Urs Widmer, \"Jeanmaire: ein St\u00fcck Schweiz\" del 1992 e di un romanzo di John Le Carr\u00e9, \"La pace insopportabile\" del 1991."}
{"id": "2747696", "revid": "287204", "url": "https://it.wikipedia.org/wiki?curid=2747696", "title": "Open di Francia 1997", "text": "L'Open di Francia 1997, la 96\u00aa edizione degli Open di Francia di tennis, si \u00e8 svolto sui campi in terra rossa dello Stade Roland Garros di Parigi, Francia, \ndal 26 maggio all'8 giugno 1997.\nIl singolare maschile \u00e8 stato vinto dal brasiliano Gustavo Kuerten, \nche si \u00e8 imposto sullo spagnolo Sergi Bruguera in 3 set col punteggio di 6\u20133, 6\u20134, 6\u20132.\nIl singolare femminile \u00e8 stato vinto dalla croata Iva Majoli, che ha battuto in finale in 2 set la svizzera Martina Hingis.\nNel doppio maschile si sono imposti Evgenij Kafel'nikov e Daniel Vacek.\nNel doppio femminile hanno trionfato Gigi Fern\u00e1ndez e Nata\u0161a Zvereva. \nNel doppio misto la vittoria \u00e8 andata alla coppia formata da Rika Hiraki e Mahesh Bhupathi.\nSeniors.\nSingolare maschile.\n Gustavo Kuerten ha battuto in finale Sergi Bruguera, 6\u20133, 6\u20134, 6\u20132\nSingolare femminile.\n Iva Majoli ha battuto in finale Martina Hingis, 6\u20134, 6\u20132\nDoppio maschile.\n Evgenij Kafel'nikov / Daniel Vacek hanno battuto in finale Todd Woodbridge / Mark Woodforde, 7\u20136, 4\u20136, 6\u20133\nDoppio Femminile.\n Gigi Fern\u00e1ndez / Nata\u0161a Zvereva hanno battuto in finale Mary Joe Fern\u00e1ndez / Lisa Raymond, 6\u20132, 6\u20133\nDoppio Misto.\n Rika Hiraki / Mahesh Bhupathi hanno battuto in finale Lisa Raymond / Patrick Galbraith, 6\u20134, 6\u20131\nJunior.\nSingolare ragazzi.\n Daniel Elsner ha battuto in finale Luis Horna, 6\u20134, 6\u20134\nSingolare ragazze.\n Justine Henin ha battuto in finale Cara Black, 4\u20136, 6\u20134, 6\u20134\nDoppio ragazzi.\n Jos\u00e9 de Armas / Luis Horna hanno battuto in finale Arnaud Di Pasquale / Julien Jeanpierre, 6\u20134, 2\u20136, 7\u20135\nDoppio ragazze.\n Cara Black / Irina Seljutina hanno battuto in finale Maja Matev\u017ei\u010d / Katarina Srebotnik, 6\u20130, 5\u20137, 7\u20135"}
{"id": "2747700", "revid": "1592097", "url": "https://it.wikipedia.org/wiki?curid=2747700", "title": "Attori pornografici", "text": ""}
{"id": "2747701", "revid": "149485", "url": "https://it.wikipedia.org/wiki?curid=2747701", "title": "Campionati mondiali di pentathlon moderno 1951", "text": "I campionati mondiali di pentathlon moderno 1951 si sono svolti a Helsingborg, in Svezia. Si sono disputate le gare maschili individuali ed a squadre."}
{"id": "2747706", "revid": "1821847", "url": "https://it.wikipedia.org/wiki?curid=2747706", "title": "Indibile", "text": "Biografia.\nRe della trib\u00f9 degli Ilergeti, Indibile viene menzionato dalla fonti storiche per la prima volta nel 218 a.C., come comandante degli ausiliari iberici al servizio di Annone, il governatore cartaginese delle province della Spagna a nord dell'Ebro conquistate da Annibale nella sua marcia verso l'Italia.\nIndibile prese parte alla battaglia di Cissa e fu fatto prigioniero da Gneo Cornelio Scipione.\nRiguadagnata la libert\u00e0, nel 217 a.C. Indibile con il fratello Mandonio, comand\u00f2 una incursione contro le trib\u00f9 celtibere alleate di Roma, incursione che fu per\u00f2 facilmente respinta.\nNel 209 a.C., al termine dell'assedio di Cartagena, alcune delle sue figlie vennero fatte prigioniere, ma trattate in modo adeguato da Publio Cornelio Scipione Africano.\nNel 205 a.C., non appena Scipione lasci\u00f2 la Spagna, Indibile cerc\u00f2 di sollevare il suo popolo contro i Romani, stante l'assenza dell'unico generale di cui temevano la potenza. In questo modo riusc\u00ec a radunare un esercito di 30.000 fanti e 4.000 cavalieri. I due legati romani, Lucio Lentulo e Lucio Manlio Acidino, riuscirono in breve tempo a dare soddisfazione ai propri soldati e a fronteggiare e sconfiggere l'esercito iberico."}
{"id": "2747708", "revid": "155634", "url": "https://it.wikipedia.org/wiki?curid=2747708", "title": "Open di Francia 1997 - Singolare maschile", "text": "Gustavo Kuerten ha battuto in finale Sergi Bruguera 6-3 6-4 6-2."}
{"id": "2747711", "revid": "599013", "url": "https://it.wikipedia.org/wiki?curid=2747711", "title": "D\u017eevad Alihod\u017ei\u0107", "text": ""}
{"id": "2747713", "revid": "149485", "url": "https://it.wikipedia.org/wiki?curid=2747713", "title": "Campionati mondiali di pentathlon moderno 1953", "text": "I campionati mondiali di pentathlon moderno 1953 si sono svolto a Santo Domingo, in Cile. Si sono disputate le gare maschili individuali ed a squadre."}
{"id": "2747714", "revid": "287204", "url": "https://it.wikipedia.org/wiki?curid=2747714", "title": "Dzevad Alihodzic", "text": ""}
{"id": "2747718", "revid": "287204", "url": "https://it.wikipedia.org/wiki?curid=2747718", "title": "Open di Francia 1997 - Singolare femminile", "text": "Iva Majoli ha battuto in finale Martina Hingis 6-4 6-2."}
{"id": "2747727", "revid": "149485", "url": "https://it.wikipedia.org/wiki?curid=2747727", "title": "Campionati mondiali di pentathlon moderno 1954", "text": "I campionati mondiali di pentathlon moderno 1954 si sono svolti a Budapest, in Ungheria. Si sono disputate le gare maschili individuali ed a squadre."}
{"id": "2747729", "revid": "729019", "url": "https://it.wikipedia.org/wiki?curid=2747729", "title": "Champion Racing", "text": "La Champion Racing \u00e8 una scuderia automobilistica statunitense, con sede a Pompano Beach (Florida).\nFondata nel 1994 da Dave Maraj come sezione sportiva della concessionaria \"Champion Motors\", ha corso sia con macchine Porsche che Audi.\nHa vinto la 24 Ore di Le Mans 2005 e il campionato costruttori della American Le Mans Series dal 2004 al 2008. Dal 2006 ha assunto la denominazione di Champion Racing - Audi Sport North America schierando due Audi R10 TDI sempre nella American Le Mans Series fino alla stagione 2008."}
{"id": "2747732", "revid": "466539", "url": "https://it.wikipedia.org/wiki?curid=2747732", "title": "William Bradford (editore)", "text": "Biografia.\nNipote dell'editore William Bradford, fu apprendista ed in seguito collaboratore dello zio Andrew Bradford in Filadelfia, tale rapporto termin\u00f2 nel 1741. In seguito visit\u00f2 l'Inghilterra tornando l'anno seguente per aprire una libreria ed una casa editrice propria.\nPubblic\u00f2 il \"Pennsylvania Journal\", il cui primo numero usc\u00ec nel 2 dicembre 1742. Il logo del giornale in cui si mostrava un serpente tagliato ebbe diverse modifiche nel corso degli anni fra cui quelle effettuate da Paul Revere e Benjamin Franklin.\nDurante il Congresso continentale Bradford venne nomitato tipografo ufficiale, quindi ogni documento da loro rilasciato vene pubblicato grazie a lui.\nNella guerra di indipendenza.\nNegli anni in cui intercorse la guerra d'indipendenza americana Bradford lasci\u00f2 la sua attivit\u00e0 nelle mani del figlio e decise di partecipare alla guerra, venendo anche promosso colonnello. Prese parte a numerose battaglie, fra cui quella sostenuta a Fort Mifflin e quella sostenuta a Trenton. Venne ferito nella battaglia di Princeton."}
{"id": "2747733", "revid": "149485", "url": "https://it.wikipedia.org/wiki?curid=2747733", "title": "Campionati mondiali di pentathlon moderno 1955", "text": "I campionati mondiali di pentathlon moderno 1955 si sono svolti a Macolin, in Svizzera. Si sono disputate le gare maschili individuali ed a squadre."}
{"id": "2747739", "revid": "1305772", "url": "https://it.wikipedia.org/wiki?curid=2747739", "title": "Mott", "text": ""}
{"id": "2747741", "revid": "104485", "url": "https://it.wikipedia.org/wiki?curid=2747741", "title": "Teresa Borri", "text": "Biografia.\nIl primo matrimonio.\nTeresa era nata da Cesare e Marianna Meda, entrambi nobili ma di modesti mezzi economici. Aveva due fratelli: Giuseppe, scrittore, e Giacomo, sacerdote. A 19 anni la giovane spos\u00f2 il ricchissimo conte Stefano Decio Stampa. Nel novembre 1819 la coppia ebbe il figlio Giuseppe Stefano, destinato a rimanere l'unico: infatti il padre, colpito da una malattia grave e invalidante, spir\u00f2 nel dicembre 1820. L'uomo lasciava tutte le sue sostanze equamente divise fra moglie e figlio: tuttavia sua madre impugn\u00f2 il testamento e ne segu\u00ec una causa che si trascin\u00f2 per anni. Tutto poi termin\u00f2 con un accomodamento e una riconciliazione fra suocera e nuora. Trascorreva molti periodi di villeggiatura a Canzo, nella grande e bella villa dei conti Meda, la famiglia della madre.\nIndole di Teresa.\nEra una donna colta e informata: aveva saputo barcamenarsi bene durante la lunga lite con la suocera e aveva educato l'amatissimo figlio Stefano con ogni cura e amore. Era estroversa e spiritosa: teneva con gli amici e i parenti un epistolario torrenziale, formato da lettere lunghissime miste di italiano, francese e dialetto milanese. Ma non era certo esente da difetti: era ipocondriaca e pass\u00f2 tutta la vita ripiegata su s\u00e9 stessa e sui suoi dolori. Inoltre era molto egocentrica.\nIl matrimonio con Manzoni.\nDopo la morte di Enrichetta Blondel, il giorno di Natale del 1833, Alessandro Manzoni era sprofondato nella malinconia. Gli amici, comprendendo che non era fatto per rimanere solo, cominciarono a darsi da fare per trovargli una moglie. Alla fine fu Tommaso Grossi, lo scrittore che viveva in casa Manzoni, a presentargli Teresa Borri. Si piacquero subito: e poco dopo Alessandro le propose il matrimonio. Dopo un'esitazione iniziale, Teresa accett\u00f2: per l'autore de \"I promessi sposi\" aveva una venerazione. Le nozze furono celebrate il 2 gennaio 1837: Manzoni aveva 51 anni, Teresa 37. La neomoglie si trasfer\u00ec in via del Morone, nel confortevole palazzo Manzoni, insieme al figlio Stefano.\nIl rapporto di coppia Alessandro-Teresa funzion\u00f2 bene: lei, come si \u00e8 detto, lo venerava e considerava un onore essere sua moglie, tanto da far sospettare a quelli che la criticavano di avere un maggiore interesse verso lo scrittore celeberrimo che verso l'uomo Manzoni. Ad ogni modo fu sempre per lui una consorte devota e affettuosa. Aveva poi una qualit\u00e0 rara: sapeva ascoltare Alessandro quando le parlava di Enrichetta, la donna che egli non avrebbe dimenticato mai.\nI rapporti con la cerchia Manzoni.\nDove Teresa fall\u00ec, o volle fallire per una sorta di noncuranza, fu nei rapporti con la nuova famiglia. Entrando a via del Morone trovava la suocera Giulia Beccaria, ormai vicina agli ottant'anni, e i figliastri Pietro (24), Cristina (23), Sofia (21), Enrico (19) Vittoria (15), Filippo (11) e Matilde (7). I pi\u00f9 grandi si sposarono tutti negli anni immediatamente seguenti ma Vittoria e Matilde, rifiutate dalla matrigna, dovettero restare in collegio fino quasi ai vent'anni e in seguito trovarono la vita in quella che era pure casa loro cos\u00ec invivibile che si trasferirono in Toscana. Solo Filippo, un bambino simpatico e accattivante che era riuscito a entrare nelle buone grazie della matrigna, rimase in casa.\nTeresa inizi\u00f2 subito una guerra aperta con la suocera, avvelenando gli ultimi anni dell'anziana donna, che mor\u00ec nel 1841. Anche Tommaso Grossi, nonostante fosse stato l'artefice del matrimonio, dopo qualche anno prefer\u00ec lasciare via del Morone.\nPer contro, Alessandro Manzoni ebbe sempre un grande affetto per il figliastro Stefano, che lo ricambi\u00f2 di cuore.\nDalla gravidanza al biennio rivoluzionario.\nGli anni passavano: nel 1844 Teresa sembr\u00f2 ammalarsi di un tumore che non lasciava speranza. Almeno cos\u00ec avevano decretato i medici, ma nel febbraio 1845 il \"tumore\" si rivel\u00f2 per quello che era: una gravidanza. Nacquero due gemelline, che per\u00f2 non superarono il giorno di vita. Teresa non si riprese mai da quel parto a sorpresa: cominci\u00f2 da allora il grave ed effettivo peggioramento del suo stato di salute.\nQuando arriv\u00f2 il biennio rivoluzionario (1848-1849), Manzoni e Teresa si trasferirono nella villa di lei, a Lesa, che faceva parte dello stato sabaudo. Frattanto lo scrittore aveva sub\u00ecto diverse traversie economiche, l'ultima delle quali causata dall'incendio che aveva distrutto le cascine e gli opifici annessi alla villa di Brusuglio (1848). In queste circostanze l'appoggio economico della moglie gli fu di grandissimo aiuto.\nGli ultimi anni.\nTeresa era sempre stata ipocondriaca ma a partire dal 1845, dopo il parto gemellare, si ammal\u00f2 realmente finch\u00e9 si ridusse su una sedia a rotelle, con le gambe atrofizzate. Il suo stato di salute declin\u00f2 per diversi anni e mor\u00ec il 23 agosto 1861. Manzoni prese il lutto con rassegnazione: del resto non era il solo da lui patito. Prima di lei, oltre ad Enrichetta e Giulia Beccaria, erano morte le figlie Giulietta (1834), Cristina (1839), Sofia (1845), Matilde (1856), nonch\u00e9 tante persone amiche.\nTeresa lasciava il figlio Stefano erede universale. Ma quell'uomo ancor giovane non volle richiedere indietro all'amato patrigno Alessandro la dote della madre, come avrebbe pur potuto fare. Stefano fin\u00ec poi per sposare una delle cameriere che si erano prese cura di Teresa declinante, chiamata Elisa Cernelli: rimase vedovo nel 1905 e mor\u00ec nel 1907."}
{"id": "2747744", "revid": "1305772", "url": "https://it.wikipedia.org/wiki?curid=2747744", "title": "Mountain", "text": ""}
{"id": "2747746", "revid": "149485", "url": "https://it.wikipedia.org/wiki?curid=2747746", "title": "Campionati mondiali di pentathlon moderno 1957", "text": "I campionati mondiali di pentathlon moderno 1957 si sono svolti a Stoccolma, in Svezia. Si sono disputate le gare maschili individuali ed a squadre."}
{"id": "2747747", "revid": "1418004", "url": "https://it.wikipedia.org/wiki?curid=2747747", "title": "Urs Widmer", "text": "La grande variet\u00e0 delle sue opere letterarie fece di lui uno degli scrittori svizzeri pi\u00f9 importanti della generazione successiva a Max Frisch e a Friedrich D\u00fcrrenmatt. Fu apprezzato anche a livello internazionale. \nBiografia.\nUrs Widmer nacque a Basilea nel 1938, figlio di Walter Widmer, traduttore, critico letterario e insegnante al liceo. Ospite frequente a casa sua era lo scrittore tedesco Heinrich B\u00f6ll. Urs Widmer studi\u00f2 germanistica e romanistica a Basilea, Montpellier e Parigi e si addottor\u00f2 nel 1966 con una tesi sulla letteratura tedesca del dopoguerra. Dopodich\u00e9 lavor\u00f2 come consulente editoriale presso la casa editrice Walter di Olten, per poi cambiare nel 1967 alla rinomata casa editrice Suhrkamp di Francoforte. Gi\u00e0 nel 1968/69 cess\u00f2 la collaborazione con Suhrkamp sull'onda della sommossa dei consulenti editoriali. Prima di ritornare in Svizzera nel 1984, lavor\u00f2 a Francoforte scrivendo recensioni per la Frankfurter Allgemeine Zeitung e insegnando letteratura tedesca moderna e contemporanea all'Universit\u00e0 Goethe di Francoforte. Nel 1969 fece il suo debutto letterario con il racconto \"Alois\" pubblicato dalla casa editrice zurighese Diogenes, alla quale sarebbe rimasto fedele fino alla morte. Mor\u00ec il 2 aprile del 2014 in seguito a grave malattia.\nWidmer fu membro tra l'altro della \"Deutsche Akademie f\u00fcr Sprache und Dichtung\" di Darmstadt e dell'\"Akademie der K\u00fcnste\" di Berlino.\nUrs Widmer dedic\u00f2 tutta la sua vita alla letteratura \u2013 come lettore, come docente universitario, come consulente editoriale e soprattutto come autore di oltre trenta volumi di racconti, romanzi e teatro. Il critico letterario Marcel Reich-Ranicki lo giudic\u00f2 uno scrittore di livello mondiale nella celebre trasmissione \"Das literarische Quartett\" della televisione ZDF, nella puntata del 13 agosto 1992.\nOpera letteraria.\nNonostante la sua vicinanza agli autori d'avanguardia del \"Forum Stadtpark\" di Graz, Widmer fu un cultore del racconto realista, attento a rappresentare la realt\u00e0 sociale anche nella finzione. I suoi testi si situano spesso ai limiti del fantastico. Widmer si dilettava a infrangere le convenzioni narrative. La sua cifra sono gli sviluppi ironici e pieni di fantasia che, a partire da trame tradizionali delle storie d'avventura e di viaggio, giungono fino alla parodia e al surreale. Nei testi che tendono al tragicomico si percepisce l'influsso di Gottfried Keller e Robert Walser, autori da lui ammirati ma mai pedissequamente imitati.\nNelle sue opere Widmer tratta della discrepanza fra il mondo cos\u00ec com'\u00e8 e il mondo cos\u00ec come potrebbe essere. I suoi eroi spesso non vogliono rassegnarsi alla propria situazione. Nel volume di racconti \"Vor uns die Sintflut\" del 1998 Widmer delinea scenari apocalittici nei quali lo spirito e l'umorismo costituiscono gli ultimi luoghi di rifugio. Per le storie di questa raccolta l'autore si \u00e8 ispirato a vari generi, come la favola, il grottesco e la parabola.\nOltre che dall'elemento surreale, le opere di Widmer traggono spesso alimento dal sostrato (pseudo)autobiografico. Nel racconto \"Der blaue Siphon\" del 1992, ritenuto generalmente la sua opera pi\u00f9 riuscita, l'autore rappresenta, a prima vista, un idillio infantile e un fantastico viaggio nel tempo sullo sfondo storico della minaccia d'invasione da parte dei tedeschi durante la seconda guerra mondiale. A questo filone (pseudo)autobiografico \u00e8 riconducibile anche la trilogia degli antenati. Il primo dei tre romanzi, dedicato a sua madre, ebbe un grande successo e fu tradotto in italiano con il titolo \"L'uomo amato da mia madre\". Pochi anni dopo furono pubblicati gli altri due romanzi della trilogia, uno dedicato a suo padre (\"Das Buch des Vaters\", 2004) e uno a se stesso (\"Ein Leben als Zwerg\", 2006). Anche la sua ultima opera, intitolata \"Reise an den Rand des Universums\", apparsa nel 2013, si inserisce in questo filone in quanto rappresenta la storia del XX secolo ripercorrendo i primi trent'anni della propria vita.\nPer il tono da favola e per l'adozione di una lingua che risente del sostrato elvetico, Widmer fu a lungo ritenuto uno scrittore da non prendere troppo sul serio. Al pi\u00f9 tardi con il suo successo teatrale \"Top Dogs \u2013 manager alla deriva\" del 1996 Widmer dimostr\u00f2 come fosse capace di ritrarre in modo mordace i nostri tempi. La \"pi\u00e8ce\" rappresenta una resa dei conti precoce e quasi profetica con la casta dei manager ossessionati dal successo.\nUrs Widmer fu traduttore, tra l'altro dei romanzi \"Cuore di tenebra\" (\"Heart of Darkness\") di Joseph Conrad e \"Finestra sul vuoto\" (\"The High Window\") di Raymond Chandler come anche della \"pi\u00e8ce\" teatrale \"Il pi\u00f9 felice dei tre\" (\"Le plus hereux des trois\") di Eug\u00e8ne Labiche.\nPer le sue opere l'autore svizzero ha vinto vari premi tra cui, nel 2007 il Friedrich-H\u00f6lderlin-Preis della citt\u00e0 Bad Homburg, conferitogli per la particolare mescolanza di tradizioni sperimentali e di realismo surreale e magico e per l'affabulazione apparentemente ingenua e postmoderna."}
{"id": "2747748", "revid": "69132638", "url": "https://it.wikipedia.org/wiki?curid=2747748", "title": "Intercomprensione", "text": ""}
{"id": "2747750", "revid": "106908", "url": "https://it.wikipedia.org/wiki?curid=2747750", "title": "Cruise", "text": ""}
{"id": "2747760", "revid": "834", "url": "https://it.wikipedia.org/wiki?curid=2747760", "title": "Munich (brano musicale)", "text": ""}
{"id": "2747761", "revid": "149485", "url": "https://it.wikipedia.org/wiki?curid=2747761", "title": "Campionati mondiali di pentathlon moderno 1958", "text": "I campionati mondiali di pentathlon moderno 1958 si sono svolti a Aldershot, nel Regno Unito. Si sono disputate le gare maschili individuali ed a squadre."}
{"id": "2747764", "revid": "76963", "url": "https://it.wikipedia.org/wiki?curid=2747764", "title": "Scott Winant", "text": "Biografia.\nMembro della Directors Guild of America e della Producers Guild of America, inizia la sua carriera agli inizi degli anni ottanta, producendo alcune produzioni televisive. Dal 1988 al 1991 lavora con supervisore alla produzione e regista di alcuni episodi della serie televisiva \"thirtysomething\", successivamente lavora per la serie \"My So-Called Life\".\nNel 1997 debutta alla regia cinematografica con la commedia sentimentale \"Solo se il destino\", interpretata da Jeanne Tripplehorn, Dylan McDermott e Sarah Jessica Parker. Nel 1996 fonda una sua casa di produzione chiamata Twilight Time Films, con la quale ha realizzato una dozzina di film TV ed altre produzioni televisive. Negli anni successivi ha lavorato principalmente per la televisione, producendo e dirigendo l'episodio pilota della serie \"Dead Like Me\" e facendo parte del team creativo di serie come \"Huff\", \"Carniv\u00e0le\", \"Hidden Palms\", \"Californication\" e \"True Blood\"."}
{"id": "2747768", "revid": "697352", "url": "https://it.wikipedia.org/wiki?curid=2747768", "title": "Hard rock (disambigua)", "text": ""}
{"id": "2747769", "revid": "1522738", "url": "https://it.wikipedia.org/wiki?curid=2747769", "title": "Martyn Tallanvor", "text": ""}
{"id": "2747771", "revid": "1522738", "url": "https://it.wikipedia.org/wiki?curid=2747771", "title": "Galina Casban", "text": ""}
{"id": "2747774", "revid": "149485", "url": "https://it.wikipedia.org/wiki?curid=2747774", "title": "Campionati mondiali di pentathlon moderno 1959", "text": "I campionati mondiali di pentathlon moderno 1959 si sono svolti a Hershey in Pennsylvania, negli Stati Uniti d'America. Si sono disputate le gare maschili individuali ed a squadre."}
{"id": "2747775", "revid": "767487", "url": "https://it.wikipedia.org/wiki?curid=2747775", "title": "Himantoglossum", "text": "Himantoglossum \u00e8 un genere di piante angiosperme monocotiledoni appartenenti alla famiglia delle Orchidacee, dall'aspetto di erbacee perenni dalla tipica infiorescenza racemosa.\nEtimologia.\nIl nome del genere deriva dal greco e fa riferimento alla lunga lingua del labello, simile ad un nastro (\"\u201dglossa\u201d\" = lingua).\nDescrizione.\nSono piante relativamente alte (arrivano fino al metro di altezza). La forma biologica prevalente di questo genere \u00e8 geofita bulbosa (G bulb), ossia sono piante perenni che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati bulbi o tuberi, organi di riserva che annualmente producono nuovi fusti, foglie e fiori. Sono orchidee terrestri in quanto contrariamente ad altre specie, non sono \u201cepifite\u201d, ossia non vivono a spese di altri vegetali di maggiori proporzioni.\nRadici.\nLe radici sono secondarie da bulbo, e si trovano nella parte superiore dei bulbi\nFoglie.\nLe foglie (una decina) hanno una forma da lanceolata a oblunga, con apice acuto. Alla base formano un involucro guainante il fusto. Sulla pagina fogliare sono presenti delle nervature parallele disposte longitudinalmente (foglie di tipo parallelinervie).\nInfiorescenza.\nL'infiorescenza \u00e8 una spiga semplice ma allungata e densamente formata da numerosi fiori (fino ad un centinaio in alcune specie). I fiori sono posti alle ascelle di brattee lanceolate. I fiori sono inoltre resupinati, ruotati sottosopra tramite torsione dell'ovario; in questo caso il labello \u00e8 volto in basso.\nFiori.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo). Il colore dei fiori varia dal bianco al porporino su base verdognola.\nFrutti.\nIl frutto \u00e8 una capsula peduncolata. Al suo interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di queste piante pu\u00f2 avvenire in due modi: \nDistribuzione e habitat.\nLa distribuzione di questo genere (relativamente alle specie europee) \u00e8 prevalentemente sub-mediterranea. L'habitat tipico sono i margini dei boschi e i prati aridi a volte anche sassosi su substrato piuttosto calcareo.\nEntrambe le due specie spontanee della flora italiana vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione di questi fiori relativamente allo specifico areale alpino.\nTassonomia.\nIl genere comprende le seguenti specie (i nomi comuni in italiano sono evidenziati in grassetto accanto al nome scientifico):\nSul territorio italiano fino a poco tempo fa era segnalata una sola specie, \"Himantoglossum hircinum\", segnalata in Italia meridionale e in Sicilia, Liguria e Piemonte meridionale, ormai rarissima e in alcune aree quasi scomparsa. Pignati nella edizione aggiornata della sua \"\u201dFlora d'Italia\u201d\" cita anche \"Himantoglossum adriaticum\", diffusa dalle regioni alpine all'Italia meridionale, e \"Himantoglossum robertianum\" (sin.:\"Barlia robertiana\"), presente in gran parte della penisola e nelle isole maggiori.\nIbridi.\nLe specie di questo genere possono facilmente ibridarsi tra di loro. L'elenco seguente indica alcuni di questi ibridi interspecifici:"}
{"id": "2747776", "revid": "599013", "url": "https://it.wikipedia.org/wiki?curid=2747776", "title": "Alberto Coramini", "text": "\u00c8 scomparso all'et\u00e0 di settant'anni, nella sua casa di Bresseo a Teolo.\nCaratteristiche tecniche.\nSchierato in campo prevalentemente come difensore, poteva essere utilizzato anche nella posizione pi\u00f9 avanzata di mediano a centrocampo.\nCarriera.\nCresciuto nelle giovanili della dove entr\u00f2 all'et\u00e0 di sedici anni, fece le prime comparsate in prima squadra all'inizio degli anni 1960 grazie all'allenatore Paulo Amaral. Nella stagione 1964-1965, la prima da calciatore professionista, non scese mai in campo in campionato; ci\u00f2 nonostante nel settembre del 1964 ebbe modo di debuttare in maglia bianconera in Coppa Italia, disputando in totale due incontri nella vittoriosa edizione in cui i piemontesi di Heriberto Herrera trionfarono in finale sull'.\nDi fatto tra le seconde linee della formazione torinese, in quell'annata Coramini ebbe il suo quarto d'ora di popolarit\u00e0 quando il ginnasiarca Herrera \u2013 tecnico che predicava la cultura del lavoro e della disciplina, rifuggendo da individualismi e privilegi \u2013 se ne usc\u00ec un giorno davanti alla stampa con la massima: \u00abCoramini e S\u00edvori, per me sono uguali\u00bb; un'equazione che voleva essere una sintesi del concetto \"heribertiano\" di squadra, paragonando l'acerbo e sconosciuto ventenne al ben pi\u00f9 famoso \"Cabez\u00f3n\".\nDopo un buon torneo trascorso in prestito al , in Serie B, Coramini torn\u00f2 a Torino dove il 15 gennaio 1967 esord\u00ec in Serie A, in occasione della vittoria interna 2-0 sul ; rimase l'unica sua presenza in quel campionato, che gli bast\u00f2 per fregiarsi della conquista dello scudetto, vinto in rimonta all'ultima giornata contro una \"Grande Inter\" al suo crepuscolo. Nella stagione seguente venne impiegato pi\u00f9 frequentemente, mettendo a referto con quella \"Juve Operaia\" 11 incontri in A e varie partite nelle coppe compresa la semifinale di ritorno della Coppa dei Campioni contro il di Eus\u00e9bio, l'ultima gara giocata in bianconero dal difensore.\nNell'estate del 1968 venne quindi ceduto al neopromosso , formazione che si accingeva a disputare il suo primo torneo di massima categoria del secondo dopoguerra. Coramini scese in campo in 14 occasioni nell'arco di un campionato chiuso dai nerazzurri al penultimo posto. Rest\u00f2 in Toscana per altre due stagioni, anche dopo la retrocessione pisana in Serie C, prima di tornare in Veneto. Qui gioc\u00f2 quattro campionati di C tra le file del , debuttando coi biancoscudati il 19 novembre 1972 nella sconfitta 1-3 contro l', e disputando l'ultima partita il 17 giugno 1976, un 1-0 sul . Seguirono infine due tornei di Serie D nel , squadra con cui appese gli scarpini al chiodo nel 1978.\nIn carriera ha totalizzato complessivamente 26 presenze in Serie A, e 76 presenze e una rete in Serie B."}
{"id": "2747780", "revid": "287204", "url": "https://it.wikipedia.org/wiki?curid=2747780", "title": "Torneo di Wimbledon 1997", "text": "Il Torneo di Wimbledon 1997 \u00e8 stata la 111\u00aa edizione del Torneo di Wimbledon e terza prova stagionale dello Slam.\nSi \u00e8 giocato dal 23 giugno al 6 luglio 1997. Il torneo ha visto vincitore l'americano Pete Sampras nel singolare maschile,\nmentre in quello femminile si \u00e8 imposta la svizzera Martina Hingis. Nel doppio maschile hanno trionfato gli australiani Todd Woodbridge e Mark Woodforde, il doppio femminile \u00e8 stato vinto dalla coppia formata da Gigi Fern\u00e1ndez e Nata\u0161a Zvereva e nel doppio misto hanno vinto Helena Sukov\u00e1 con Cyril Suk.\nRisultati.\nSingolare maschile.\n Pete Sampras ha battuto in finale C\u00e9dric Pioline 6\u20134, 6\u20132, 6\u20134\nSingolare femminile.\n Martina Hingis ha battuto in finale Jana Novotn\u00e1 2\u20136, 6\u20133, 6\u20133\nDoppio maschile.\n Todd Woodbridge / Mark Woodforde hanno battuto in finale Jacco Eltingh / Paul Haarhuis 7\u20136(4), 7\u20136(7), 5\u20137, 6\u20133\nDoppio femminile.\n Gigi Fern\u00e1ndez / Nata\u0161a Zvereva hanno battuto in finale Nicole Arendt / Manon Bollegraf 7\u20136(4), 6\u20134\nDoppio misto.\n Helena Sukov\u00e1 / Cyril Suk hanno battuto in finale Larisa Neiland / Andrej Ol'chovskij 4\u20136, 6\u20133, 6\u20134\nJunior.\nSingolare ragazzi.\n Wesley Whitehouse ha battuto in finale Daniel Elsner, 6\u20133, 7\u20136(6)\nSingolare ragazze.\n Cara Black ha battuto in finale Aubrie Rippner, 6\u20133, 7\u20135\nDoppio ragazzi.\n Luis Horna / Nicol\u00e1s Mass\u00fa hanno battuto in finale Jaco van der Westhuizen / Wesley Whitehouse, 6\u20134, 6\u20132\nDoppio ragazze.\n Cara Black / Irina Seljutina hanno battuto in finale Maja Matev\u017ei\u010d / Katarina Srebotnik, 3\u20136, 7\u20135, 6\u20133"}
{"id": "2747782", "revid": "438678", "url": "https://it.wikipedia.org/wiki?curid=2747782", "title": "Ant\u00f3nio Granjo", "text": "Biografia.\nDi convinzioni repubblicane fin dalla giovent\u00f9, venne eletto il 28 maggio 1911 nell'Assemblea costituente e combatt\u00e9 nella prima guerra mondiale.\nIn seguito all'assassinio del presidente Sid\u00f3nio Pais nel 1919, Granjo si oppose al tentativo di restaurazione monarchica nel nord del Paese. Nello stesso anno entr\u00f2 nella Camera dei deputati tra le file del partito repubblicano evoluzionista.\nDurante il governo di Domingos Pereira ricopr\u00ec la carica di ministro della Giustizia. Fu primo ministro dal 19 luglio al 20 novembre 1920 e poi nuovamente, succedendo a Tom\u00e9 de Barros Queiroz, a partire 30 agosto 1921. Granjo venne ucciso mentre era in carica durante la famigerata \"Noite Sangrenta\" del 19 ottobre 1921 nella quale vennero assassinati anche due esponenti del centro-destra: Machado Santos e Carlos de Maia."}
{"id": "2747789", "revid": "125831019", "url": "https://it.wikipedia.org/wiki?curid=2747789", "title": "BBC Asian Network", "text": "BBC Asian Network \u00e8 un'emittente radiofonica pubblica britannica dedicata alla trasmissione di musica, notizie, intrattenimento e programmi culturali dedicati all'Asia. La musica e le notizie sono pensate per le comunit\u00e0 del Sud-Est asiatico presenti nelle principali citt\u00e0 del Paese.\nI centri di produzione sono a Birmingham, Leicester e Londra (Television Centre &amp; Yalding House). La radio \"genitrice\" \u00e8 BBC Radio 1 a Yalding House; essa \u00e8 parte della divisione BBC Audio and Music.\nBBC Asian Network trasmette principalmente in inglese, but vi sono programmi anche in Hindi/Urdu, Punjabi, Bengali, Gujurati e Mirpuri.\nTra i programmi autoprodotti sono noti la commedia \"Silver Street\" ed i documentari \"Asian Network Reports\".\nDurante l'estate 2009, sono stati dedicati programmi parte integrante di \"Summer Of Melas\".\nIl 26 febbraio 2010 \u00e8 stata proposta la chiusura del canale in nome del risparmio, proposta confermata il 2 marzo dello stesso anno.\nStoria.\nOrigini.\nL'ente televisivo della BBC ha trasmesso un programma di news asiatiche, \"Nai Zindagi Naya Jeevan\", dal 1968 dai suoi studi di Birmingham. Sin dagli albori, il programma ha seguito una linea che prevedeva l'accostamento di notizie d'attualit\u00e0 a quelle pi\u00f9 di stampo tradizionalistico e folkloristico.\nNel 1977 BBC Radio Leicester, in risposta all'aumento della popolazione d'origine sud-est asiatica a Leicester, inizia a trasmettere uno show quotidiano pensato principalmente alla comunit\u00e0 cittadina. La sua popolarit\u00e0 \u00e8 stata notevole, oltre ogni pronostico; s'\u00e8 arrivato al picco del 67% della comunit\u00e0 sud-est asiatica di Leicester che ascoltava il programma. Nel 1979, BBC WM, la stazione locale BBC per le West Midlands, hanno seguito l'esempio di Leicester ed hanno inserito nel palinsesto un programma similare.\nNel 1988 \u00e8 stato deciso di trasmettere programmi dedicati alla popolazione del Sud-Est asiatico in comune nelle Midlands, sulle frequenze AM di Radio Leicester e BBC WM, ed il 30 ottobre 1988 \u00e8 stato lanciato il programma The Asian Network su BBC West Midlands e BBC Radio Leicester con trasmissioni complessivi di 70 ore per settimana.\nNel 1996 l'emittente \u00e8 stata rilanciata con il nome di \"'The BBC Asian Network\" con una propria frequenza in AM nelle Midlands.\nBBC Asian Network diventa un'emittente nazionale.\nNel 2000, la visione delle trasmissioni cambia, diventando da servire una comunit\u00e0 locale d'immigrati ad una nazionale, e la radio \u00e8 divenuta un network nazionale luned\u00ec 28 ottobre 2002, con l'inaugurazione delle trasmissioni in tecnologia DAB.\nNel gennaio del 2006, la BBC ha annunciato che avrebbe investito un miliardo di sterline in pi\u00f9 per BBC Asian Network, ed aumentato il numero d'impiegati a tempo pieno del 30% per rendere le trasmissioni per immigrati una produzione stabile nel parco programmi dell'emittente. La gestione internazionale del canale cambia con Bob Shennan, in precedenza direttore di BBC Radio 5Live, divenendo direttore della radio, con un nuovo direttore di testata, Husain Husaini (in precedenza giornalista di BBC Five Live), il direttore musicale Mark Strippel Markie Mark (dj asiatico molto rispettato ed in precedenza membro del Punjabi Hit Squad) ed il direttore di netowork Mike Curtis (in precedenza capo delle sezioni Notizie e Sport della radio).\nCambi programmazione nel 2006.\nNell'aprile del 2006 sono stati decisi dei cambi di palinsesto, con effetto dal 14 maggio successivo, ed il 21 maggio sono stati decisi dei cambi di palinsesto per il fine settimana che hanno avuto effetto dal 17 giugno successivo.\nCambio del simbolo.\nNell'agosto del 2007, Asian Network assume un nuovo logo, parte del cambio di marchio di tutte le stazioni BBC.\nNel 2009, v'\u00e8 stato un ulteriore cambio di marchio, per mettere in evidenza la parola Asian e dare al logo un aspetto asiatico.\nProgrammi e presentatori.\nIl palinsesto di BBC Asian Network presenta generalmente programmi cadenziati regolarmente in inglese e nelle lingue del Sud-Est asiatico. Molti programmi assumono il nome del loro conduttore."}
{"id": "2747790", "revid": "155634", "url": "https://it.wikipedia.org/wiki?curid=2747790", "title": "Torneo di Wimbledon 1997 - Singolare maschile", "text": "Il detentore del titolo Richard Krajicek ha perso nel quarto turno contro Tim Henman.\nPete Sampras ha battuto in finale C\u00e9dric Pioline 6-4, 6-2, 6-4."}
{"id": "2747792", "revid": "149485", "url": "https://it.wikipedia.org/wiki?curid=2747792", "title": "Campionati mondiali di pentathlon moderno 1961", "text": "I campionati mondiali di pentathlon moderno 1961 si sono svolti a Mosca, in Russia. Si sono disputate le gare maschili individuali ed a squadre."}
{"id": "2747794", "revid": "830939", "url": "https://it.wikipedia.org/wiki?curid=2747794", "title": "Roger Bonvin", "text": "Biografia.\nFiglio di Pierre-Auguste, geometra e di Adeline Lamon. Studi superiori a Sion e Einsiedeln, consegu\u00ec il diploma di ingegnere civile presso il Politecnico federale di Zurigo nel 1932. Fu municipale di Sion tra il 1955 e il 1962 e Consigliere federale tra il 1955 e il 1962; in quell'anno venne eletto Consigliere federale dove diresse il Dipartimento delle finanze e delle dogane (DFF) fino al 1968; in seguito tenne il Dipartimento dei trasporti, delle comunicazioni e dell'energia (DFTCE) fino al 1973, quando lasci\u00f2 il governo federale. \nFu presidente della Confederazione nel 1967 e nel 1973. Nell'esercito di milizia elvetico raggiunse il grado di colonnello. Gli imperativi della sicurezza nazionale lo spinsero a propugnare una diversificazione delle fonti di approvvigionamento che privilegiava il gas naturale, non inquinante, e l'elettricit\u00e0 di origine nucleare. \nIn materia di trasporti, la cosiddetta \"croce del Gottardo\" rappresent\u00f2 il calvario politico di Bonvin. Per realizzare l'asse est-ovest di questa trasversale ferroviaria alpina promosse la costruzione della galleria di base della Furka; causa le grosse difficolt\u00e0 tecniche incontrate durante la costruzione, le spese superarono di oltre il 100% i crediti votati nel 1970, suscitando polemiche e accuse. Queste ultime si rivelarono prive di fondamento, ma rattristarono la vecchiaia dell'ex consigliere federale."}
{"id": "2747795", "revid": "56620", "url": "https://it.wikipedia.org/wiki?curid=2747795", "title": "Marchese de Marigny", "text": ""}
{"id": "2747796", "revid": "1543377", "url": "https://it.wikipedia.org/wiki?curid=2747796", "title": "Repertorio lirico francese per haute-contre", "text": "La seguente tabella contiene molti dei ruoli creati dalle principali \"hautes-contre\" francesi nel corso del XVII e XVIII secolo, o comunque presenti nei lavori dei pi\u00f9 grandi operisti dello stesso periodo. Il repertorio \u00e8 stato composto utilizzando e confrontando i dati rinvenibili nei testi e nelle fonti \"online\" indicati in calce alla presente voce e non pretende di essere esaustivo, ma semplicemente di fornire un panorama significativo di un aspetto peculiare del canto lirico francese, da Bernard Cl\u00e9di\u00e8re a Joseph Legros."}
{"id": "2747798", "revid": "287204", "url": "https://it.wikipedia.org/wiki?curid=2747798", "title": "Torneo di Wimbledon 1997 - Singolare femminile", "text": "Martina Hingis ha battuto in finale Jana Novotn\u00e1 2-6 6-3 6-3."}
{"id": "2747799", "revid": "2169430", "url": "https://it.wikipedia.org/wiki?curid=2747799", "title": "Walter Mazzarri", "text": "Conta oltre 400 presenze in panchina nelle prime due divisioni del campionato italiano (463 in Serie A) e due finali di Coppa Italia (con una vittoria e una sconfitta, ai rigori).\nBiografia.\nIl 30 maggio 2007 ha ricevuto la cittadinanza onoraria di Reggio Calabria. Nel marzo 2014 \u00e8 pubblicata la sua autobiografia, \"Il meglio deve ancora venire\", nella quale l'allenatore ripercorre la sua carriera in panchina.\nCaratteristiche tecniche.\nAllenatore.\n\u00c8 solito ricorrere al modulo 3-5-2, la cui riuscita \u00e8 legata soprattutto al rendimento degli esterni di centrocampo. I due giocatori contribuiscono infatti sia alla fase difensiva (abbassandosi quando il pallone \u00e8 in possesso della squadra avversaria, trasformando cos\u00ec lo schieramento in un 5-3-2) che offensiva, finendo spesso per affiancare le due punte (oppure il centravanti, se viene utilizzato un 3-5-1-1) o finalizzare - a loro volta - le azioni.\nCarriera.\nGiocatore.\nEsordisce in Serie A il 26 settembre 1982, subentrando nell'ultimo quarto d'ora di -Inter. In seguito ha difeso i colori di , (con una promozione in massima serie, al termine del campionato 1985-86), , (vincendo il campionato di C1), , , (con all'attivo una promozione in B) e .\nAllenatore.\nInizi e Livorno.\nAncora sprovvisto dell'abilitazione di allenatore professionista, ricopre l'incarico di assistente di Renzo Ulivieri con il e il . Dal 2000 al 2003 allena invece in C1 e C2, sedendosi sulle panchine dell' e della . Viene poi ingaggiato dal , con cui chiude al terzo posto il campionato cadetto 2003-04 ottenendo la promozione in Serie A.\nReggina.\nNell'estate 2004 firma con la , esordendo in massima serie con un pari (0-0) contro l'. Dopo l'incontro, viene ammonito dal giudice sportivo per aver fumato in panchina nonostante l'ufficialit\u00e0 del divieto. La prima stagione in A termina con la salvezza, obiettivo raggiunto anche nei due campionati seguenti: in particolare, nell'annata 2006-2007 riesce a centrare l'obiettivo pur a fronte di ben 11 punti di penalizzazione comminati al club per lo scandalo Calciopoli; senza tale \"handicap\" gli amaranto si sarebbero qualificati in Intertoto. La sua ultima partita con i calabresi viene vinta per 2-0 contro il , laureatosi campione d'Europa da pochi giorni.\nSampdoria.\nNella stagione 2007-2008 guida la , dove allena Antonio Cassano. Conclude il campionato in sesta posizione qualificandosi per la prima volta alla Coppa UEFA. \nL'anno successivo disputa invece la finale di Coppa Italia, perdendola ai rigori con la . In campionato invece, disputa una stagione sottotono e, malgrado l'arrivo di Giampaolo Pazzini a gennaio, la squadra blucerchiata non decolla e finisce al 13\u00ba posto con 46 punti totali.\nNapoli.\nIl 6 ottobre 2009, dopo le prime 7 gare di campionato, \u00e8 ingaggiato come nuovo tecnico del , sostituendo l'esonerato Roberto Donadoni. Mazzarri torna anche cos\u00ec sulla panchina partenopea, 11 anni dopo l'esperienza da vice allenatore per un anno (1998-1999) con Renzo Ulivieri.\nEsordisce con la squadra azzurra il 18 ottobre nella gara al San Paolo col vinta 2-1 in rimonta. Ottiene la panchina numero 200 in Serie A il 20 dicembre 2009 in Napoli-Chievo 2-0, decimo risultato utile consecutivo. Sotto la sua guida il club campano risale in classifica chiudendo il girone d'andata al terzo posto, cosa che non accadeva da 18 anni. La prima sconfitta in una gara ufficiale \u00e8 in Coppa Italia con la Juventus (3-0 per i bianconeri a Torino), interrompendo 13 gare senza sconfitte tra campionato e coppa. La prima sconfitta in campionato \u00e8 nella trasferta di Udine, 7 febbraio 2010 (3-1 per l'Udinese); la serie di risultati utili del Napoli si ferma a 15 (8 vittorie, 7 pareggi), seconda ai 16 risultati utili consecutivi ottenuti nel 1989-1990, anno del secondo scudetto. Guida gli azzurri al record di punteggio in serie A: con la vittoria a Verona col (1-2) il 2 maggio 2010 porta i partenopei alla qualificazione in Europa League con due gare d'anticipo, chiudendo il campionato al sesto posto con 59 punti.\nLa stagione successiva inizia passando il turno di qualificazione alla fase a gironi di Europa League 2010-2011 battendo l'Elfsborg (1-0 a Napoli, 0-2 in Svezia). In campionato debutta con la allo stadio Artemio Franchi pareggiando 1-1. Vince 2-0 con la Roma dopo tredici anni di risultati negativi coi giallorossi. In Europa League supera la fase a gironi, venendo eliminato poi dal Villarreal. Il 15 maggio 2011, grazie al pareggio 1-1 con l' in campionato, il ottiene il terzo posto qualificandosi in Champions League dopo 21 anni. Il 23 maggio, in seguito a un chiarimento col presidente Aurelio De Laurentiis, \u00e8 confermato come allenatore del Napoli anche per la stagione 2011-2012.\nIl 25 agosto 2011 il sorteggio di Champions League, dove il Napoli era squadra di quarta fascia, pone gli azzurri in girone con , , . Il 14 settembre 2011 esordisce in Champions League affrontando in trasferta il di Roberto Mancini, gara finita 1-1. In Europa il Napoli ottiene la qualificazione al turno successivo grazie al successo per 2-0 a Villarreal l'ultima gara di girone, in cui i partenopei si piazzano al secondo posto dietro al , eliminando spagnoli e inglesi. Agli ottavi gli azzurri incontrano il , che battono all'andata a Napoli per 3-1, per poi perdere a Londra per 4-1 dopo i tempi supplementari, uscendo dalla competizione. In campionato il Napoli vive momenti negativi e ottiene a fatica il quinto posto, che esclude la squadra campana dalla successiva Champions League e la porta a disputare i play-off di Europa League 2012-2013; alla fine tutto ci\u00f2 \u00e8 evitato, poich\u00e9 il 20 maggio 2012 il Napoli batte in finale di Coppa Italia la per 2-0, riportando la Coppa ai piedi del Vesuvio dopo venticinque anni. \u00c8 il primo trofeo di Mazzarri come allenatore.\nNella stagione 2012-2013, dopo aver perso la sfida di Supercoppa italiana a Pechino con la Juventus, Mazzarri porta il Napoli al secondo posto in campionato a 78 punti, seconda qualificazione diretta alla fase a gironi di UEFA Champions League in tre stagioni, migliorando record di punti e piazzamento di due annate prima. Il 19 maggio 2013, a campionato concluso e con il contratto in scadenza, annuncia la fine della sua esperienza partenopea.\nInter.\nIl 24 maggio 2013, \u00e8 ufficializzato il suo passaggio all' con un accordo biennale. Nella stagione 2013-2014 conduce i nerazzurri al quinto posto, ottenendo la qualificazione in Europa League. A livello statistico, la squadra milanese risulta quella con pi\u00f9 gol segnati fuori casa, 35.\nNella stagione successiva la squadra fa registrare risultati negativi, compromettendo il rapporto di Mazzarri con la tifoseria. Il 14 novembre viene esonerato per la prima volta in carriera, per far posto al ritorno di Roberto Mancini.\nWatford.\nIl 21 maggio 2016 si accorda con il , in Premier League. Nel campionato 2016-17 ottiene la salvezza, interrompendo per\u00f2 il rapporto con la societ\u00e0 al termine della stagione (come annunciato ancor prima della fine del torneo).\nTorino.\nNel gennaio 2018 torna in Italia, ingaggiato dal per sostituire l'esonerato Sini\u0161a Mihajlovi\u0107. Dopo aver iniziato la gestione con 7 punti in 3 gare, conclude la sua prima annata in granata al 9\u00ba posto, con un bilancio di 29 punti in 19 partite (4 in pi\u00f9 rispetto al suo predecessore).\nNella stagione 2018-2019 il Torino chiude al 7\u00ba posto, a soli 3 punti dall'Europa League, dopo essere stato in corsa per la qualificazione in UEFA Champions League fino alla terz'ultima giornata di campionato. Beneficiando dell'esclusione del dalla seconda competizione continentale per violazione delle norme del fair play finanziario, i granata accedono al secondo turno di qualificazione dell'Europa League, ma non riescono ad accedere alla fase a gironi, uscendo dalla competizione per mano del . La stagione seguente procede in maniera deludente: dopo tre sconfitte consecutive in campionato e Coppa Italia, tra cui lo 0-7 interno contro l' e il 4-0 esterno contro il , il 4 febbraio il club e Mazzarri risolvono il contratto, con la squadra al 12\u00ba posto dopo ventidue giornate.\nCagliari.\nIl 15 settembre 2021 firma un contratto triennale con il in sostituzione dell'esonerato Leonardo Semplici, con la squadra penultima in classifica, con un punto dopo tre giornate.\nIl 23 gennaio 2022, in occasione del pareggio per 1-1 contro la , taglia il traguardo delle 700 panchine tra i professionisti.\nStatistiche.\nStatistiche da allenatore.\n\"Statistiche aggiornate al 12 gennaio 2022.\" In grassetto le competizioni vinte."}
{"id": "2747801", "revid": "1921140", "url": "https://it.wikipedia.org/wiki?curid=2747801", "title": "Lini Eltring", "text": ""}
{"id": "2747802", "revid": "599013", "url": "https://it.wikipedia.org/wiki?curid=2747802", "title": "Davide Grassi", "text": "Carriera.\nClub.\nCresciuto nel settore giovanile del , dove ha militato per 11 anni. Ha giocato da titolare il campionato Primavera sotto la guida di mister Davide Ballardini. Solo un infortunio al ginocchio sinistro subito in allenamento per uno scontro fortuito con il compagno di squadra Daniele Bonera gli impedisce di esordire in prima squadra. Ripresosi completamente in breve tempo va a giocare in Eccellenza nel .\nNella stagione 2006-2007 lascia il calcio italiano per approdare in Slovenia, dove gioca per un anno e colleziona 23 presenze ed un goal con la maglia del .\nDa l\u00ec si trasferisce in Spagna al per un anno, confrontandosi con il campionato di Segunda Divisi\u00f3n B. Rimanendo nella stessa categoria, passa poi al , squadra di propriet\u00e0 di Joan Gaspart, ex presidente del .\nIn scadenza di contratto nel 2009 si trasferisce in Scozia all', la squadra che vide le prime vittorie nazionali ed internazionali avendo come allenatore Sir Alex Ferguson, militante nella Scottish Premier League, dove conclude una brillante stagione con 23 presenze.\nNel luglio 2010 rientra in Italia cedendo alle lusinghe del , che disputa il campionato di Lega Pro Prima Divisione. Il 31 gennaio 2011 si trasferisce alla ma una sublussazione tibiale fa s\u00ec che non scenda mai in campo con la formazione alabardata.\nIl 20 luglio 2011 firma un contratto biennale con opzione per il terzo anno con la squadra belga del dove gioca ben 35 partite da titolare e sigla 4 goal diventando il beniamino dei tifosi che lo soprannominano Braveheart.\nIl 2 agosto 2012 ritorna in Scottish Premier League firmando per il dove gioca 15 partite.\nSuccessivamente passa alla squadra cipriota dell' militante nella Divisione A cipriota.\nA luglio 2014 firma per l', squadra militante nella terza divisione del campionato tedesco, la 3. Fu\u00dfball-Liga, per passare poi l'anno seguente in Romania, dove veste i colori del . Dopo un'esperienza nel campionato malese nelle file del Sarawak, a luglio 2016 torna nella Divisione A cipriota tra le file del .\nStatistiche.\nPresenze e reti nei club.\n\"Statistiche aggiornate all'11 ottobre 2018.\""}
{"id": "2747809", "revid": "149485", "url": "https://it.wikipedia.org/wiki?curid=2747809", "title": "Campionati mondiali di pentathlon moderno 1962", "text": "I campionati mondiali di pentathlon moderno 1962 si sono svolti a Citt\u00e0 del Messico, in Messico. Si sono disputate le gare maschili individuali ed a squadre."}
{"id": "2747811", "revid": "287204", "url": "https://it.wikipedia.org/wiki?curid=2747811", "title": "US Open 1997", "text": "Lo US Open 1997 \u00e8 stata la 116\u00aa edizione dello US Open e quarta prova stagionale dello Slam per il 1997. Si \u00e8 disputato dal 25 agosto al 7 settembre 1997 al USTA Billie Jean King National Tennis Center in Flushing Meadows di New York negli Stati Uniti. Il singolare maschile \u00e8 stato vinto dall'australiano Patrick Rafter, che si \u00e8 imposto sul britannico Greg Rusedski in 4 set col punteggio di 6\u20133, 6\u20132, 4\u20136, 7\u20135. Il singolare femminile \u00e8 stato vinto dalla svizzera Martina Hingis, che ha battuto in finale in 2 set la statunitense Venus Williams. Nel doppio maschile si sono imposti Evgenij Kafel'nikov e Daniel Vacek. Nel doppio femminile hanno trionfato Lindsay Davenport e Jana Novotn\u00e1. Nel doppio misto la vittoria \u00e8 andata all'olandese Manon Bollegraf, in coppia con Rick Leach.\nRisultati.\nSingolare maschile.\n Patrick Rafter ha battuto in finale Greg Rusedski 6\u20133, 6\u20132, 4\u20136, 7\u20135\nSingolare femminile.\n Martina Hingis ha battuto in finale Venus Williams 6\u20130, 6\u20134\nDoppio maschile.\n Evgenij Kafel'nikov / Daniel Vacek hanno battuto in finale Jonas Bj\u00f6rkman / Nicklas Kulti 7\u20136, 6\u20133\nDoppio femminile.\n Lindsay Davenport / Jana Novotn\u00e1 hanno battuto in finale Gigi Fern\u00e1ndez / Nata\u0161a Zvereva 6\u20133, 6\u20134\nDoppio misto.\n Manon Bollegraf / Rick Leach hanno battuto in finale Mercedes Paz / Pablo Albano 3\u20136, 7\u20135, 6\u20133\nJunior.\nSingolare ragazzi.\n Arnaud Di Pasquale ha battuto in finale Wesley Whitehouse 6-7, 6-4, 6-1\nSingolare ragazze.\n Cara Black ha battuto in finale Kildine Chevalier 6-7(5), 6-1, 6-3\nDoppio ragazzi.\n Fernando Gonz\u00e1lez / Nicol\u00e1s Mass\u00fa\nDoppio ragazze.\n Marissa Irvin / Alexandra Stevenson"}
{"id": "2747814", "revid": "19330", "url": "https://it.wikipedia.org/wiki?curid=2747814", "title": "Kaspi\u010dan", "text": "Kaspi\u010dan (in bulgaro \u041a\u0430\u0441\u043f\u0438\u0447\u0430\u043d) \u00e8 un comune bulgaro situato nella regione di \u0160umen di 9.814 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2747820", "revid": "767487", "url": "https://it.wikipedia.org/wiki?curid=2747820", "title": "Nikola Kozlevo", "text": "Nikola Kozlevo (in bulgaro \u041d\u0438\u043a\u043e\u043b\u0430 \u041a\u043e\u0437\u043b\u0435\u0432\u043e) \u00e8 un comune bulgaro situato nella regione di \u0160umen di 8.927 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2747821", "revid": "29161385", "url": "https://it.wikipedia.org/wiki?curid=2747821", "title": "Hard times", "text": ""}
{"id": "2747822", "revid": "155634", "url": "https://it.wikipedia.org/wiki?curid=2747822", "title": "US Open 1997 - Singolare maschile", "text": "Nell'edizione 1997 arrivano in finale 2 tennisti che non erano mai arrivati all'atto conclusivo di un torneo del Grande Slam. L'australiano Patrick Rafter riesce a vincere il primo US Open grazie alla vittoria sul britannico Greg Rusedski per 6-3 6-2 4-6 7-5. La finale del torneo e tutti gli incontri pi\u00f9 importanti si sono giocati dentro la nuova cornice dell'Arthur Ashe Stadium, il nuovo centrale dello USTA National Tennis Center che con i suoi 24,000 posti a sedere era ed \u00e8 ancora il pi\u00f9 grande stadio del mondo esclusivamente dedicato ad un torneo di tennis. Rafter \u00e8 diventato la prima testa di serie numero 13 a vincere il torneo e il primo australiano a trionfare dai tempi di John Newcombe che riusc\u00ec nell'impresa nel 1973. Egli ha vinto una borsa di $, $ sono andati a Rusedski. Greg nel corso nel torneo ha fatto registrare il pi\u00f9 veloce servizio fino a quel momento della storia. Nel quarto set della finale ha servito a 143\u00a0mph, circa 230\u00a0km/h battendo il record appartenente a Mark Philippoussis. Rafter con questo successo diventa il numero 3 del mondo e primo australiano nella top 10 dai tempi di Pat Cash nel 1988."}
{"id": "2747830", "revid": "1452073", "url": "https://it.wikipedia.org/wiki?curid=2747830", "title": "Nuovi Guardiani", "text": "I Nuovi Guardiani \u00e8 una serie pubblicata dalla DC Comics esterna agli eventi di \"Millennium\", e fu in corso dal 1988 al 1989 e dur\u00f2 solo 12 numeri prima di essere cancellata. \u00c8 anche il nome del gruppo di personaggi che comparve nella serie. I personaggi comparvero per la prima volta in \"Millennium\" n. 1 (gennaio 1988), scritto da Steve Engelhart ed illustrato da Joe Staton. Da l\u00ec, la serie cominci\u00f2 ad avere un calo di fama tra i fan del fumetto, a causa di alcuni blog di fumetti che citavano una seconda serie in cui avrebbe dovuto comparire \"SnowFlame\", un super criminale che otteneva i suoi superpoteri dall'utilizzo della cocaina.\nStoria.\nI Nuovi Guardiani, che furono inizialmente conosciuti come gli \"Scelti\", erano un gruppo di persone selezionate da un Guardiano dell'Universo chiamato Herupa Hando Hu e da una Zamaron di nome Nadia Safir nel crossover della DC Comics chiamato \"Millennium\". A questi \"Scelti\" furono donati dei poteri tramite un selettore.\nI Membri degli Scelti furono presi da diverse nazioni per formare un gruppo di supereroi che rappresentasse l'intera razza umana."}
{"id": "2747832", "revid": "599013", "url": "https://it.wikipedia.org/wiki?curid=2747832", "title": "Enzo Mocellin", "text": "Carriera.\nCresciuto nel Padova, dove debutta nel 1975, viene notato dal Napoli, che lo ingaggia per la stagione 1977-1978 di Serie A. L'anno successivo passa al Lanerossi Vicenza, mentre nel 1981 veste la maglia della . Chiude la sua carriera nel 1989 al ."}
{"id": "2747833", "revid": "767487", "url": "https://it.wikipedia.org/wiki?curid=2747833", "title": "Novi Pazar (Bulgaria)", "text": "Novi Pazar (in bulgaro \u041d\u043e\u0432\u0438 \u043f\u0430\u0437\u0430\u0440, traducibile in \"Nuovo mercato\") \u00e8 un comune bulgaro situato nella regione di \u0160umen di 24.031 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2747834", "revid": "339392", "url": "https://it.wikipedia.org/wiki?curid=2747834", "title": "9th Wonders!", "text": ""}
{"id": "2747835", "revid": "287204", "url": "https://it.wikipedia.org/wiki?curid=2747835", "title": "US Open 1997 - Singolare femminile", "text": "Martina Hingis ha battuto in finale Venus Williams 6-0 6-4."}
{"id": "2747837", "revid": "767487", "url": "https://it.wikipedia.org/wiki?curid=2747837", "title": "Smjadovo", "text": "Smjadovo (in bulgaro \u0421\u043c\u044f\u0434\u043e\u0432\u043e) \u00e8 un comune bulgaro situato nella regione di \u0160umen di 7.954 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2747838", "revid": "149485", "url": "https://it.wikipedia.org/wiki?curid=2747838", "title": "Campionati mondiali di pentathlon moderno 1963", "text": "I campionati mondiali di pentathlon moderno 1963 si sono svolti a Macolin, in Svizzera. Si sono disputate le gare maschili individuali ed a squadre."}
{"id": "2747840", "revid": "486946", "url": "https://it.wikipedia.org/wiki?curid=2747840", "title": "Sistema di classificazione Anatomica Terapeutica e Chimica", "text": ""}
{"id": "2747842", "revid": "59975", "url": "https://it.wikipedia.org/wiki?curid=2747842", "title": "Chaos U.K.", "text": ""}
{"id": "2747846", "revid": "287204", "url": "https://it.wikipedia.org/wiki?curid=2747846", "title": "Sydney International 1997", "text": "Il Sydney International 1997 \u00e8 stato un torneo di tennis giocato sul cemento. \u00c8 stata la 29\u00aa edizione del \"Torneo di Sydney\", che fa parte della categoria World Series nell'ambito dell'ATP Tour 1997 e della categoria Tier II nell'ambito del WTA Tour 1997. Sia il torneo maschile che quello femminile si sono giocati al NSW Tennis Centre di Sydney in Australia, dal 6 al 12 gennaio 1997.\nCampioni.\nSingolare maschile.\n Tim Henman ha battuto in finale Carlos Moy\u00e1 6\u20133, 6\u20131\nSingolare femminile.\n Martina Hingis ha battuto in finale Jennifer Capriati 6\u20131, 5\u20137, 6\u20131\nDoppio maschile.\n Luis Lobo / Javier S\u00e1nchez hanno battuto in finale Paul Haarhuis / Jan Siemerink 6\u20134, 6\u20137, 6\u20133\nDoppio femminile.\n Gigi Fern\u00e1ndez / Arantxa S\u00e1nchez Vicario hanno battuto in finale Lindsay Davenport / Nata\u0161a Zvereva 6\u20133, 6\u20131"}
{"id": "2747849", "revid": "74801", "url": "https://it.wikipedia.org/wiki?curid=2747849", "title": "Ingersleben", "text": "Ingersleben \u00e8 un comune di abitanti della Sassonia-Anhalt, in Germania.\nAppartiene al circondario della B\u00f6rde ed \u00e8 parte della Verbandsgemeinde Flechtingen.\nStoria.\nIl comune di Ingersleben venne formato il 1\u00ba gennaio 2010 dall'unione dei 4 comuni di Alleringersleben, Eimersleben, Morsleben e Ostingersleben."}
{"id": "2747850", "revid": "67105", "url": "https://it.wikipedia.org/wiki?curid=2747850", "title": "Wei (astronomia)", "text": ""}
{"id": "2747852", "revid": "1851848", "url": "https://it.wikipedia.org/wiki?curid=2747852", "title": "Attilio Berti", "text": "Carriera.\nGiocatore.\nCresciuto nella squadra del suo paese natale, la Marzotto Valdagno, debutta in prima squadra proprio con i bianco-azzurri. Notato dal Lanerossi Vicenza, debutta prima nel settore giovanile e poi in prima squadra in Serie A. Con il Lanerossi gioca 5 stagioni. Nel 1975 approda al Padova, dove rimane fino al 1981. Chiude la sua carriera di calciatore alla Marzotto Valdagno, dove l'aveva cominciata.\nAllenatore.\nOggi lavora come allenatore a livello dilettantistico in squadre della provincia di Vicenza. Da molte stagioni allena le formazioni giovanili dell'U.S. Alte Ceccato a Montecchio Maggiore, dopo aver allenato anche alcune prime squadre, compresa quella dello stesso Alte Ceccato in pi\u00f9 fasi: nel 1997\u20131998, poi nel biennio 1999-2001, a fine stagione 2004\u20132005 e per tutto il campionato 2005\u20132006."}
{"id": "2747853", "revid": "122246", "url": "https://it.wikipedia.org/wiki?curid=2747853", "title": "Nazionale di pallavolo femminile del Lussemburgo", "text": "La nazionale di pallavolo femminile del Lussemburgo \u00e8 una squadra europea composta dalle migliori giocatrici di pallavolo del Lussemburgo ed \u00e8 posta sotto l'egida della Federazione pallavolistica del Lussemburgo.\nRosa.\nSegue la rosa delle giocatrici convocati per i XVII Giochi dei piccoli stati d'Europa."}
{"id": "2747857", "revid": "155634", "url": "https://it.wikipedia.org/wiki?curid=2747857", "title": "Sydney International 1997 - Singolare femminile", "text": "Il singolare del Sydney International 1997 \u00e8 stato un torneo di tennis facente parte del WTA Tour 1997.\nMonica Seles era la detentrice del titolo, ma quest'anno non ha partecipato.\nMartina Hingis ha battuto in finale 6\u20131, 5\u20137, 6\u20131 Jennifer Capriati.\nTeste di serie.\nLe prime 4 etste di serie hanno ricevuto un bye per il 2\u00ba turno."}
{"id": "2747867", "revid": "110157", "url": "https://it.wikipedia.org/wiki?curid=2747867", "title": "Westheide", "text": "Westheide \u00e8 un comune di 1.809 abitanti della Sassonia-Anhalt, in Germania.\nAppartiene al circondario (\"Landkreis\") della B\u00f6rde (targa BK), ed \u00e8 parte della comunit\u00e0 amministrativa (\"Verbandsgemeinde\") di Elbe-Heide.\nStoria.\nIl comune di Westheide venne formato il 1\u00ba gennaio 2010 dall'unione dei 3 comuni di Born, Hillersleben e Neuenhofe."}
{"id": "2747870", "revid": "287204", "url": "https://it.wikipedia.org/wiki?curid=2747870", "title": "Sydney International 1997 - Doppio femminile", "text": "Il doppio femminile del Sydney International 1997 \u00e8 stato un torneo di tennis facente parte del WTA Tour 1997.\nLindsay Davenport e Mary Joe Fern\u00e1ndez erano le detentrici del titolo, ma quest'anno hanno partecipato con partner differenti,\nLa Davenport con Nata\u0161a Zvereva e la Fern\u00e1ndez con Katrina Adams.\nAdams e Fern\u00e1ndez hanno perso nei quarti contro Sabine Appelmans e Miriam Oremans.\nDavenport e Zvereva hanno perso in final 6\u20133, 6\u20131 contro Gigi Fern\u00e1ndez e Arantxa S\u00e1nchez Vicario."}
{"id": "2747871", "revid": "287204", "url": "https://it.wikipedia.org/wiki?curid=2747871", "title": "Laura Perls", "text": "Laura Perls \u00e8 nota soprattutto per il contributo fondamentale alla nascita ed allo sviluppo della Psicoterapia della Gestalt. Il suo interesse per la psicologia aveva avuto inizio con la lettura, a 16 anni, de \"L'interpretazione dei sogni\" di Sigmund Freud.\nNel 1930 Laura spos\u00f2 Fritz Perls. I due si erano conosciuti lavorando presso l'Istituto di Psicologia a Francoforte. Nel 1933 entrambi i Perls emigrarono dalla Germania durante l'ascesa nazista, e si fermarono per dieci anni in Sudafrica. Qui scrissero il loro primo libro \"Io, fame, l'aggressivit\u00e0\", pubblicato nel 1942. Questo lavoro d\u00e0 l'avvio alla nuova psicoterapia della Gestalt.\nNel 1951, trasferitisi a New York, i Perls insieme con Paul Goodman e Ralph Hefferline pubblicano \"Gestalt Therapy: Excitement and Growth in the Human Personality\". Dal 1952, con l'aiuto di Paul Goodman, istituirono il \"New York Institute for Gestalt Therapy\".\nQuando, dai primi anni sessanta, Frederick Perls inizi\u00f2 a viaggiare pi\u00f9 spesso a causa dell'impegno presso l'\"Esalen Institute\" in California, Laura rimase a New York. \nLaura Perls mor\u00ec nel 1990, all'et\u00e0 di 85 anni."}
{"id": "2747873", "revid": "116026757", "url": "https://it.wikipedia.org/wiki?curid=2747873", "title": "Georgia Luzi", "text": "Biografia.\nAnni 2000.\nNata a Roma nel 1976, Georgia Luzi, dopo essersi laureata in sociologia all'Universit\u00e0 La Sapienza, affronta nel 2000 il primo provino e viene scelta per condurre il programma televisivo \"Giga\", da lei condotto su RaiSat Ragazzi fino al 2005. In contemporanea lavora anche come attrice per il cinema e soprattutto per la televisione, partecipando alla prima e alla seconda stagione della serie televisiva \"Il bello delle donne\", in onda su Canale 5. Inoltre \u00e8 stata protagonista di puntata in \"Don Matteo 2\", \"Carabinieri 2\" e \"Incantesimo 7\" e co-protagonista della miniserie televisiva \"Giorni da Leone 2\", regia di Francesco Barilli. Il suo lavoro prevalente \u00e8 rimasto quello di conduttrice televisiva, soprattutto, ma non solo, di programmi per ragazzi: tra il 2005 e il 2008 ha lavorato in altri programmi di RaiSat Ragazzi, ma ha anche condotto vari programmi per Rai 2, TV2000, All Music e Rai Gulp in cui divenne, assieme al collega Michele Bertocchi, il volto principale del canale. Nel 2009 partecipa a \"Sabato &amp; Domenica Estate\".\nAnni 2010.\nNel 2010 conduce \"I raccomandati\", con Pupo, Valeria Marini e Emanuele Filiberto di Savoia, programma in onda su Rai 1. Dal 31 maggio 2010 all'11 settembre 2010 ha condotto \"Unomattina Estate\" insieme a Pierluigi Diaco su Rai 1. Il 21 settembre 2010 \u00e8 tra i conduttori di \"Tutti a scuola\" insieme a Fabrizio Frizzi e Cristina Chiabotto, inoltre il 24 dicembre conduce sempre su Rai 1 \"\u00c8 quasi Natale\". Marted\u00ec 18 gennaio 2011 ha condotto la puntata-zero di \"Perfetti innamorati\" su Rai 1 con Marco Liorni. Da sabato 5 marzo 2011 per qualche mese conduce ogni sabato mattina dalle ore 11.10 alle ore 12.00 il programma \"7+\" su Rai 1 trattando di temi di attualit\u00e0, cronaca e spettacolo. Dal 30 maggio 2011 al 10 settembre 2011 conduce, per la seconda volta consecutiva, la nuova edizione di \"Unomattina Estate\" su Rai 1 insieme a Gerardo Greco, corrispondente da New York per il TG2.\nDal 12 settembre 2011 approda ad una conduzione quotidiana perch\u00e9 conduce su Rai 1 dal luned\u00ec al venerdi dalle ore 10.00 alle ore 11.00 l'edizione 2011-2012 del programma \"Unomattina - Storie vere\" con Savino Zaba. Dal 4 agosto 2012 al 2 settembre conduce ogni sabato e domenica alle 9.10 \"Pongo e Peggy - Gli animali del cuore\" su Rai 1. Dal 10 settembre 2012 torna, insieme a Savino Zaba, per la seconda stagione alla guida del segmento gi\u00e0 citato di Unomattina, sempre dal luned\u00ec al venerd\u00ec ma stavolta dalle ore 11.00 alle ore 12.00; la stagione termina il 31 maggio 2013, insieme alla sua avventura alla conduzione di \"Unomattina Storie Vere\".\nL'8 febbraio 2014 inizia una breve parentesi radiofonica su RTL 102.5 affiancando Armando Piccolillo nella conduzione del programma \"Chi c'\u00e8 c'\u00e8, chi non c'\u00e8 non parla\" in onda il sabato dalle ore 9:00 alle ore 11:00; questo impegno \u00e8 terminato il 15 marzo 2014. Dal 23 novembre al 28 dicembre 2015 ha condotto \"I love you - Ama! ...e fa' ci\u00f2 che vuoi\" su Rai Premium. L'8 dicembre 2017 \u00e8 concorrente insieme a Roberta Lanfranchi alla versione Celebrity di Bake off Italia. Dal 31 maggio 2017 conduce su Fox Life in coppia con Flavio Montrucchio il reality show \"4 mamme\".\nNel 2018, da una sua idea, nasce il game show \"Chi ti conosce?\", in onda sul NOVE con la conduzione di Max Giusti. Dopo otto anni lontana dalla Rai, il conduttore Marco Liorni la vuole come opinionista del programma \"ItaliaS\u00ec!\"\nVita privata.\nIl 15 ottobre 2014 \u00e8 nata Isabel, figlia avuta con Filippo Cipriano."}
{"id": "2747874", "revid": "3115", "url": "https://it.wikipedia.org/wiki?curid=2747874", "title": "Bhujangasana", "text": "Bhujangasana ovvero \"posizione del serpente\" o \"posizione del cobra\", \u00e8 una posizione di Hatha Yoga della categoria delle posizione prone. Il nome deriva dal sanscrito \"bhujanga\" (serpente) e \u0101sana (posizione). \u00c8 anche indicata come \"Raja Bhujangasana\", dal sanscrito \"raja\" che significa \"regale\".\nScopo della posizione.\nLa posizione ha lo scopo di allungare la schiena, traendola in senso contrario dell'usuale incurvatura. Crea benefici alla colonna vertebrale, distendendola, e genera calore nella zona lombare; in questo modo contribuisce ad alleviare i dolori (come lombalgia, sciatalgia, ernia al disco, cervicalgia) e a migliorare i disturbi della colonna vertebrale (come l'ipercifosi). Ti aiuta a migliorare la circolazione generale e, in maniera specifica, a livello degli organi addominali; riduce il senso di costipazione, la flatulenza e ti consente di regolare il senso dell'appetito.\nA livello delle ovaie e dell'utero inoltre contribuisce a migliorare alcuni disturbi (come amenorrea e dismenorrea) e a regolarizzare il ciclo mestruale. Inoltre tonifica e regola l'attivit\u00e0 della ghiandola tiroidea e delle ghiandole surrenali, quindi stimola il dinamismo e riduce certe forme di reumatismo.\nPosizione.\nPartendo dalla posizione prona, con il corpo disteso sulla pancia e le gambe unite e parallele con le cosce al suolo e piedi distesi e allungati sul dorso, si piegano le braccia portando i palmi delle mani a terra all'altezza delle spalle. \"Inspirando\", si solleva il busto con le braccia, distendendole, mantenendo cosce e pube a contatto con il suolo. Questa versione \u00e8 detta Raja Bhujangasana.\nVarianti.\n\u00c8 possibile realizzare questa posizione in versione \"sospesa\", ponendo i piedi in verticale sul suolo con le dita piegate, e sollevando le cosce e il pube dal suolo mantenendoli paralleli al suolo. \u00c8 detta Raja Bhujangasana sospesa.\nPer i principianti \u00e8 possibile sollevarsi sui gomiti piuttosto che sulle mani (estendendo meno la spina dorsale). In questo caso la posizione \u00e8 detta Ardha Bhujangasana."}
{"id": "2747877", "revid": "767487", "url": "https://it.wikipedia.org/wiki?curid=2747877", "title": "Tsai Chin (cantante)", "text": "Canta in cinese ed in dialetto taiwanese minnan, ed \u00e8 apprezzata dal pubblico per la sua vocalit\u00e0 ricca e la sua personalit\u00e0 brillante. Tra i suoi singoli pi\u00f9 conosciuti, si ricordano \"Bei yiwang de shiguang\" (\u88ab\u907a\u5fd8\u7684\u6642\u5149, \"Il tempo dimenticato\"), \"Qiashi ni de wenrou\" (\u6070\u4f3c\u4f60\u7684\u6e29\u67d4, \"Proprio come la tua tenerezza\"), \"Zuihou yi ye\" (\u6700\u5f8c\u4e00\u591c, \"L'ultima notte\"), \"Du ni\" (\u8b80\u4f60, \"Leggendoti\") e \"Ni de yanshen\" (\u4f60\u7684\u773c\u795e, \"Lo spirito dei tuoi occhi\"). Il suo pubblico maggiore si trova nella Cina continentale, mentre il picco della sua popolarit\u00e0 a Taiwan \u00e8 stato raggiunto tra gli anni '70 ed i '90.\nAltro.\nLa canzone di Tsai Chin \"The Forgotten Times\" (\"I tempi dimenticati\") \u00e8 presente nella colonna sonora del film di Hong Kong del 2002 \"Infernal Affairs\". Oltre a fungere da canzone tema del film, essa gioca un ruolo importante nello svolgersi cronologico della trama, collegando tra loro diversi elementi della storia."}
{"id": "2747878", "revid": "187552", "url": "https://it.wikipedia.org/wiki?curid=2747878", "title": "Software Configuration Manager", "text": "Gli Agile SCM Pattern rappresentano un approccio pragmatico dall'utilizzo della gestione della configurazione del software, ed in particolare del \"version control\", come parte integrante del processo di sviluppo agile. Possiamo affermare che l'SCM rappresenta un elemento chiave degli strumenti di sviluppo software e dovrebbe quindi essere sempre preso in considerazione nel contesto delle architetture e delle dinamiche di un team di sviluppo."}
{"id": "2747889", "revid": "2166030", "url": "https://it.wikipedia.org/wiki?curid=2747889", "title": "Capitan pasci\u00e0", "text": "Il grado di capitan pasci\u00e0 (in turco ottomano \u06a9\u067e\u0648\u062f\u0627\u0646 \u067e\u0627\u0634\u0627; traslitterato: \"kapudan pa\u015fa\"; in turco moderno \"kaptan pa\u015fa\"), precedentemente noto come \"kapudan-\u0131 derya\" (turco ottomano: \u06a9\u0627\u067e\u06cc\u062a\u0627\u0646 \u062f\u0631\u06cc\u0627), oggi reso come \"kaptan-\u0131 derya\", letteralmente \"capitano del mare\", equivalente al \"grande ammiraglio\" occidentale) indicava il comandante in capo della flotta ottomana.\nStoria.\nIl titolo \"kapudan-\u0131 Derya\" apparve per la prima volta durante il regno del sultano Bayezid I \"il Fulmine\", nel 1401. Fu per\u00f2 soltanto durante il regno di Maometto II \"il Conquistatore\" che questa figura di ufficiale fu adeguatamente inquadrata nella scala gerarchica ottomana: fu infatti solo dopo la presa di Costantinopoli che i turchi iniziarono a vedere nella flotta da guerra una risorsa da impegnare costantemente per ampliare il loro impero.\nCon Haradin Barbarossa il \"kapudan-\u0131 derya\" entr\u00f2 nei ranghi dei Beylerbey e dei vizir e gli fu concesso il titolo di Pasci\u00e0, motivo per cui si diffuse il nome \"kapudan pa\u015fa\".\nIn totale 161 \"kapudan-\u0131 derya\" si alternarono tra gli ufficiali del sultano fino a quando la carica venne abolita il 13 marzo 1867, anno di fondazione del Ministero della Flotta Ottomana. Da quel momento, fino alla successiva ristrutturazione nel 1877, i comandanti in capo della flotta turca furono solo ministri, (al singolare \"bahriye naz\u0131r\u0131\"), posto poi ricreato col titolo di \"donanma komutan\u0131\" cio\u00e8 di \"comandante della flotta\".\nFamosi \"kapudan-\u0131 derya\" furono:\nNell'attuale Marina turca il titolo di \"Kapudan-i Derya\" \u00e8 stato sostituito dal titolo di B\u00fcy\u00fck amiral, che letteralmente significa \"grande ammiraglio\", viene conferito unicamente dall'Assemblea Nazionale e viene concesso solo a un ammiraglio che ha guidato con successo la vittoria di una grande flotta alla fine di una guerra. Il titolo non \u00e8 stato mai concesso durante l'epoca repubblicana."}
{"id": "2747891", "revid": "149485", "url": "https://it.wikipedia.org/wiki?curid=2747891", "title": "Campionati mondiali di pentathlon moderno 1965", "text": "I campionati mondiali di pentathlon moderno 1965 si sono svolti a Lipsia, nella Repubblica Democratica Tedesca. Si sono disputate le gare maschili individuali ed a squadre."}
{"id": "2747892", "revid": "149485", "url": "https://it.wikipedia.org/wiki?curid=2747892", "title": "Campionati mondiali di pentathlon moderno 1966", "text": "I campionati mondiali di pentathlon moderno 1966 si sono svolti a Melbourne, in Australia. Si sono disputate le gare maschili individuali ed a squadre."}
{"id": "2747893", "revid": "339392", "url": "https://it.wikipedia.org/wiki?curid=2747893", "title": "Vespa GTS 300", "text": ""}
{"id": "2747903", "revid": "149485", "url": "https://it.wikipedia.org/wiki?curid=2747903", "title": "Campionati mondiali di pentathlon moderno 1967", "text": "I campionati mondiali di pentathlon moderno 1967 si sono svolti a J\u00f6nk\u00f6ping, in Svezia. Si sono disputate le gare maschili individuali ed a squadre."}
{"id": "2747907", "revid": "149727", "url": "https://it.wikipedia.org/wiki?curid=2747907", "title": "Walbeck (Mansfeld-S\u00fcdharz)", "text": ""}
{"id": "2747909", "revid": "830939", "url": "https://it.wikipedia.org/wiki?curid=2747909", "title": "10 cose che odio di te (serie televisiva)", "text": "10 cose che odio di te (\"10 Things I Hate About You\") \u00e8 una serie televisiva statunitense creata da Carter Covington e andata in onda dal 7 luglio 2009 al 24 maggio 2010 sul canale ABC Family.\nLa storia \u00e8 basata sull'omonimo film del 1999, \"10 cose che odio di te\". La maggior parte degli episodi della serie televisiva sono stati diretti da Gil Junger, la regista del film.\nLa prima stagione, negli USA terminata l'8 settembre 2009, \u00e8 composta da 10 episodi (pi\u00f9 altri 10 ordinati e trasmessi da marzo a maggio del 2010). Il 29 aprile 2010 la ABC Family ha annunciato che, a causa dei bassi ascolti ottenuti, la serie non avrebbe avuto una seconda stagione. In Italia ha debuttato sul canale pay Mya di Mediaset Premium il 16 gennaio 2010. Da aprile 2010 la serie \u00e8 stata trasmessa anche su MTV Italia.\nTrama.\nDue sorelle dal carattere molto diverso, Bianca e Kat Stratford, si sono appena trasferite a Padua (in California) col padre. Bianca tenta in ogni modo di diventare popolare facendo amicizia con la \"cheerleader\" Chastity, ma finisce per innamorarsi del fidanzato di lei, Joey, quaterback della squadra di football e aspirante modello. Kat, invece, femminista e attivista politica, vuole salvare a modo suo il mondo dall'ipocrisia e non s'interessa di relazioni sociali. In realt\u00e0 inizia presto una relazione con Patrick Verona, un ragazzo misterioso e temuto dagli altri compagni di scuola per il suo atteggiamento antisociale. Innamorato di Bianca, invece, \u00e8 Cameron, un ragazzo poco popolare, che infine trover\u00e0 una ragazza di nome Dawn; un'amica di Bianca e Chastity.\nCrossover.\nLa serie \u00e8 stata trasmessa in America in abbinata con \"Make It or Break It\" ed il network ha tentato di rafforzare le nuove serie facendo un po' di promozione. Nel quindicesimo episodio di \"10 cose\" le due protagoniste partecipano ad un talent show scolastico il cui premio finale \u00e8 proprio un cameo nella serie: le due attrici di \"Make It\" Cassie Scerbo e Josie Loren compaiono nell'episodio (e sono doppiate sempre rispettivamente da Francesca Manicone e Valentina Favazza). Inoltre nel film per la televisione \"Un principe in giacca e cravatta\" vengono mostrati i poster delle due serie."}
{"id": "2747911", "revid": "31886", "url": "https://it.wikipedia.org/wiki?curid=2747911", "title": "Antonio Celestino Cocchi", "text": "Biografia.\nAntonio Celestino Cocchi nacque nel 1685 da Cesare Cocchi e da Anna Maria Fantuzzi mor\u00ec in Roma il 24 novembre 1747 presso il palazzo dei principi Borghese.\nIn Firenze inizi\u00f2 ed ultim\u00f2 gli studi letterari presso i Padri Calasanziani.\nSuccessivamente in Roma, presso la Sapienza studi\u00f2 filosofia e poi medicina laureandosi in quest'ultima disciplina il 13 agosto 1704.\nDivenuto professore occup\u00f2 le migliori cattedre di anatomia, di botanica e di medicina, il collegio medico di Roma lo nomin\u00f2 consulente dell'intero stato pontificio.\nPapa Benedetto XIII incaric\u00f2 il Cocchi di verificare i miracoli di San Giovanni Nepomuceno in qualit\u00e0 di revisore, scrittore e votante nelle cause di beatificazione e di santificazione.\nDivenendo socio di diverse accademie europee fu in relazione con molte personalit\u00e0 tra cui Giovanni Maria Lancisi e Giovanni Battista Morgagni.\nLe sue opere, quasi tutte edite in Roma fra il 1723 ed il 1746, furono spesso confuse con quelle dell'omonimo Antonio Cocchi, fiorentino, di dieci anni pi\u00f9 giovane, i cui lavori furono stampati in Firenze non prima del 1750."}
{"id": "2747912", "revid": "149485", "url": "https://it.wikipedia.org/wiki?curid=2747912", "title": "Campionati mondiali di pentathlon moderno 1969", "text": "I campionati mondiali di pentathlon moderno 1969 si sono svolti a Budapest, in Ungheria. Si sono disputate le gare maschili individuali ed a squadre."}
{"id": "2747915", "revid": "830939", "url": "https://it.wikipedia.org/wiki?curid=2747915", "title": "Hans Schaffner", "text": "Biografia.\nFiglio di Robert, giurista. Dopo il liceo a Burgdorf si laure\u00f2 in giurisprudenza all'Universit\u00e0 di Berna. Fu un alto funzionario della confederazione negli uffici del dipartimento del commercio e industria, in questo ambito fu nel 1941 a capo del piano di economia di guerra elvetico detto piano Wahlen. Nel 1954 divenne direttore della divisione federale del commercio. Svolse un ruolo importante nella creazione dell'Associazione europea di libero scambio (EFTA) del 1958. Venne proposto dal suo partito come Consigliere federale alle elezioni del 1959 ma non venne eletto il parlamento gli prefer\u00ec il socialista Hans-Peter Tschudi. Il 15 giugno del 1961 venne eletto Consigliere federale dove prese la guida del Dipartimento federale dell'economia dipartimento che resse fino alle sue dimissioni del 31 gennaio 1970. Fu presidente della confederazione nel 1966. Fu l'unico alto funzionario dell'amministrazione a essere eletto Consigliere federale."}
{"id": "2747925", "revid": "149485", "url": "https://it.wikipedia.org/wiki?curid=2747925", "title": "Campionati mondiali di pentathlon moderno 1970", "text": "I campionati mondiali di pentathlon moderno 1970 si sono svolti a Warendorf, nella Repubblica Federale di Germania. Si sono disputate le gare maschili individuali ed a squadre."}
{"id": "2747926", "revid": "253269", "url": "https://it.wikipedia.org/wiki?curid=2747926", "title": "Clark Duke", "text": "Biografia.\nClark Duke nasce a Glenwood in Arkansas il 5 maggio 1985.\nCon il suo amico Michael Cera ha creato, scritto, diretto e prodotto la serie web Clark and Michael dove recita una parodia fittizia di se stesso. L'episodio pilota della serie diretta da Duke \u00e8 stata la sua tesi di laurea alla Loyola Marymount University. \nNel 1992 riceve una candidatura ai Young Artist Awards nella categoria \"Attore non protagonista sotto i 10 anni\" per la sua partecipazione a Hearts Afire. Conosciuto in Italia per la sua partecipazione allo show televisivo della ABC Family Greek nel ruolo del religiosissimo Dale. Nel febbraio del 2008 partecipa ad un cortometraggio intitolato \"Drunk History, Volume 2\" con Jack Black, seguito di \"Drunk History, Volume 1\", in cui era apparso il suo amico Michael Cera.\nNel 2008 viene scritturato per il film \"Sex Movie in 4D\", e nel 2010 recita insieme a John Cusack nel film \"Un tuffo nel passato\". Nello stesso anno recita in \"Kick-Ass\". Nel 2012 \u00e8 al fianco di Eddie Murphy in \"Una bugia di troppo\". Nel 2013 torna a recitare nel sequel \"Kick-Ass 2\". Nel 2014 prende parte ad alcuni episodi della serie televisiva \"Due uomini e mezzo\" interpretando la parte del personaggio ricorrente di Barry Foster.\nDoppiatori italiani.\nCome doppiatore \u00e8 sostituito da:"}
{"id": "2747927", "revid": "4175", "url": "https://it.wikipedia.org/wiki?curid=2747927", "title": "Stadio Invernici", "text": ""}
{"id": "2747934", "revid": "149485", "url": "https://it.wikipedia.org/wiki?curid=2747934", "title": "Campionati mondiali di pentathlon moderno 1971", "text": "I campionati mondiali di pentathlon moderno 1971 si sono svolti a San Antonio, negli Stati Uniti d'America. Si sono disputate le gare maschili individuali ed a squadre."}
{"id": "2747937", "revid": "339392", "url": "https://it.wikipedia.org/wiki?curid=2747937", "title": "Boris Onyshchenko", "text": ""}
{"id": "2747938", "revid": "120896291", "url": "https://it.wikipedia.org/wiki?curid=2747938", "title": "Apen", "text": "Apen \u00e8 un comune di 11.021 abitanti della Bassa Sassonia, in Germania.\nAppartiene al circondario (\"Landkreis\") dell'Ammerland (targa WST).\nAmministrazione.\nGemellaggi.\nApen \u00e8 gemellata con:"}
{"id": "2747940", "revid": "287204", "url": "https://it.wikipedia.org/wiki?curid=2747940", "title": "Pavel Lednev", "text": ""}
{"id": "2747942", "revid": "74801", "url": "https://it.wikipedia.org/wiki?curid=2747942", "title": "Hohe B\u00f6rde", "text": "Hohe B\u00f6rde (letteralmente \"Alta B\u00f6rde\") \u00e8 un comune di abitanti della Sassonia-Anhalt, in Germania.\nAppartiene al circondario (\"Landkreis\") della B\u00f6rde (targa BK).\nLa frazione di Irxleben costituisce il capoluogo comunale.\nStoria.\nIl comune dell'Hohe B\u00f6rde venne formato il 1\u00ba gennaio 2010 dall'unione dei 12 comuni di Ackendorf, Bebertal, Eichenbarleben, Gro\u00df Santersleben, Hermsdorf, Hohenwarsleben, Irxleben, Niederndodeleben, Nordgermersleben, Ochtmersleben, Schackensleben e Wellen, il 1\u00ba settembre del 2010 vi vennero incorporati anche i comuni di Bornstedt e Rottmersleben."}
{"id": "2747944", "revid": "120896285", "url": "https://it.wikipedia.org/wiki?curid=2747944", "title": "Bad Zwischenahn", "text": "Bad Zwischenahn \u00e8 un comune di abitanti della Bassa Sassonia, in Germania.\nAppartiene al circondario (\"Landkreis\") dell'Ammerland (targa WST)."}
{"id": "2747945", "revid": "2057813", "url": "https://it.wikipedia.org/wiki?curid=2747945", "title": "Napoli 1860 - La fine dei Borboni", "text": "Napoli 1860 - La fine dei Borboni \u00e8 una miniserie televisiva del 1970, diretta dal regista Alessandro Blasetti e prodotto da Universalia Film. \u00c8 stato trasmesso in prima visione il 15 e 22 marzo 1970 sul Programma Nazionale.\nTrama.\nLa miniserie \u00e8 incentrata sulla storia della caduta del regno delle Due Sicilie, vista dalla parte dell'ultimo sovrano dei Borbone, Francesco II.\nProduzione.\nLe riprese si sono svolte anche nel rione Terra (Pozzuoli)."}
{"id": "2747947", "revid": "767487", "url": "https://it.wikipedia.org/wiki?curid=2747947", "title": "Edewecht", "text": "Edewecht \u00e8 un comune di 21.006 abitanti della Bassa Sassonia, in Germania.\nAppartiene al circondario (\"Landkreis\") dell'Ammerland (targa WST)."}
{"id": "2747952", "revid": "767487", "url": "https://it.wikipedia.org/wiki?curid=2747952", "title": "Rastede", "text": "Rastede \u00e8 un comune di 20.716 abitanti della Bassa Sassonia, in Germania.\nAppartiene al circondario (\"Landkreis\") dell'Ammerland (targa WST).\nNel suo territorio si forma il fiume Jade."}
{"id": "2747956", "revid": "228587", "url": "https://it.wikipedia.org/wiki?curid=2747956", "title": "Szymon Kossakowski", "text": "Conte, apparteneva all'alta nobilt\u00e0 lituano-polacca (\"szlachta\"). Milit\u00f2 per lungo tempo nelle file dell'esercito russo, raggiungendo il grado di tenente generale. Nel 1793 divenne l'ultimo Grande atamano di Lituania.\nNel 1794, fece parte del contingente russo incaricato di domare la rivolta di Kosiuzsko. Catturato, fu processato come traditore e impiccato pubblicamente nella piazza principale di Vilnius."}
{"id": "2747957", "revid": "767487", "url": "https://it.wikipedia.org/wiki?curid=2747957", "title": "Wiefelstede", "text": "Wiefelstede \u00e8 un comune di 15.045 abitanti della Bassa Sassonia, in Germania.\nAppartiene al circondario (\"Landkreis\") dell'Ammerland (targa WST).\nAmministrazione.\nGemellaggi.\nWiefelstede \u00e8 gemellata con:"}
{"id": "2747965", "revid": "1665991", "url": "https://it.wikipedia.org/wiki?curid=2747965", "title": "Vingboons", "text": "Vingboons (o Vinckboons o Vinckeboons o Vinckbooms) \u00e8 un cognome olandese di origine fiamminga. Pu\u00f2 riferirsi a:"}
{"id": "2747966", "revid": "59785", "url": "https://it.wikipedia.org/wiki?curid=2747966", "title": "Athl\u012btiko S\u014dmateio Nea Salamis Ammoch\u014dstou", "text": "L'Athl\u012btiko S\u014dmateio Nea Salamis Ammoch\u014dstou (in greco: \u0391\u03b8\u03bb\u03b7\u03c4\u03b9\u03ba\u03cc \u03a3\u03c9\u03bc\u03b1\u03c4\u03b5\u03af\u03bf \u039d\u03ad\u03b1 \u03a3\u03b1\u03bb\u03b1\u03bc\u03af\u03c2 \u0391\u03bc\u03bc\u03bf\u03c7\u03ce\u03c3\u03c4\u03bf\u03c5), noto pi\u00f9 semplicemente come \"Nea Salamis\", \u00e8 una societ\u00e0 calcistica cipriota. \nAveva sede presso la citt\u00e0 di Famagosta, tuttavia il club si \u00e8 dovuto trasferire a Larnaca (nella parte greca dell'isola) a seguito della invasione turca di Cipro del 1974.\nLa societ\u00e0 porta questo nome in ricordo dell'antica citt\u00e0 cipriota di Salamina (in greco \u03a3\u03b1\u03bb\u03b1\u03bc\u03af\u03c2) che si trovava a pochi chilometri da Famagosta.\nLa squadra di calcio fa parte della polisportiva Nea Salamina Famagusta che fu fondata nel 1948; la polisportiva comprende anche una squadra di pallavolo.\nStoria.\nDal 1948 al 1953 la societ\u00e0 ha partecipato alla Cyprus Amateur Football Federation mentre dal 1953 \u00e8 entrata a far parte della Federazione calcistica di Cipro (CFA).\nHa giocato pi\u00f9 di 50 stagioni nel campionato cipriota, ed \u00e8 settima nel ranking storico del torneo. \nNel Campionato cipriota di calcio il miglior piazzamento di sempre \u00e8 il terzo posto. \nIl 1990 \u00e8 il periodo di maggiori soddisfazioni sportive per il club che in quell'anno vinse la Coppa di Cipro e la Supercoppa di Cipro. \nLa squadra ha partecipato a delle competizioni internazionali per la prima volta nel 1990, giocando la Coppa delle Coppe UEFA (al primo turno fu abbinata agli scozzesi dell'Aberdeen).\nin seguito ha anche preso parte alla Coppa Intertoto nelle edizioni del 1995, 1997 e 2000.\nCon oltre 200 gol segnati, il cipriota Charalampos Andreou \u00e8 il miglior marcatore del club.\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018."}
{"id": "2747967", "revid": "43204", "url": "https://it.wikipedia.org/wiki?curid=2747967", "title": "FC Lausanne-Sport", "text": ""}
{"id": "2747968", "revid": "647919", "url": "https://it.wikipedia.org/wiki?curid=2747968", "title": "Suzuki Alstare Corona", "text": ""}
{"id": "2747969", "revid": "461603", "url": "https://it.wikipedia.org/wiki?curid=2747969", "title": "Nea Salamis FC", "text": ""}
{"id": "2747973", "revid": "101175", "url": "https://it.wikipedia.org/wiki?curid=2747973", "title": "Suzuki GSX R750", "text": ""}
{"id": "2747974", "revid": "104109701", "url": "https://it.wikipedia.org/wiki?curid=2747974", "title": "L'ultimo Bottone", "text": "L'ultimo Bottone (a volte citato anche come \"L'ultimo bottone\") \u00e8 una farsa di Eduardo De Filippo. Messa in scena per la prima volta il 16 gennaio del 1932 a Napoli al Teatro Kursaal.\nL'atto unico racconta dell'ultimo discendente della famiglia Bottone, marchesi di Villafranca, che per evitare di pagare un debito d'onore tenta il suicidio. Salvato da un medico suo amico decidono di fingere una perdita di memoria.\nLa farsa avr\u00e0 anche un seguito nell'atto unico \"Tre mesi dopo\".\nTrama.\nEduardo Bottone \u00e8 un nobile decaduto che, oberato di un debito di cinquemila lire con un certo Trapani, tenta il suicidio col gas. A salvarlo \u00e8 il dottor Pietro Sciarretta, che si trova casualmente in visita presso la sua abitazione. Bottone confessa a Pietro il suo problema e il dottore ha un'idea: Eduardo finger\u00e0 di aver perso la memoria, acquistando cos\u00ec un po' di tempo per reperire sufficiente denaro da restituire ai creditori. La notizia dell'amnesia del marchese Bottone viene sparsa in paese e due\nlestofanti tentano di approfittarne, spacciandosi per lo zio Giacomo ed il cugino Carlino dall'America, in visita ad Eduardo, ma in realt\u00e0 a caccia di denaro non sapendo delle condizioni disastrate dell'uomo.\nGiulia, fidanzata di Eduardo e ricca possidente, sa di non poter aiutare il suo uomo a causa dell'orgoglio di questi: vedendo i parenti, dona loro diecimila lire chiedendogli di amministrarle, pagando i medicinali per l'amnesia e i primi debiti. Il falso zio circonda di premure Eduardo che, vedendo tanto affetto e\ncredendolo sincero, inizia a pensare di non essere l'ultimo Bottone e di aver perso realmente la memoria: lo convince ancor pi\u00f9 il pagamento di un creditore da parte dello \"zio\". Pietro \u00e8 per\u00f2 poco convinto dei due parenti e li interpella, facendo loro capire di aver poco chiara la situazione: i due recepiscono e si allontanano per mangiare mentre giunge Giulia, che rivela a Pietro di essere stata lei a dare i soldi ai due. Entra in scena una guardia per fare una contravvenzione al cameriere che ha gettato dell'acqua fuori da una finestra e Carlino, il falso cugino, credendo sia venuto per smascherarli, rivela la verit\u00e0 addossando la colpa dell'idea a Giacomo.\nAudio.\nL'archivio Rai conserva una registrazione, probabilmente per un programma radiofonico. "}
{"id": "2747976", "revid": "125743054", "url": "https://it.wikipedia.org/wiki?curid=2747976", "title": "BD Wong", "text": "Carriera.\n\u00c8 noto per i suoi ruoli in numerose serie televisive quali George Huang in \"Law &amp; Order - Unit\u00e0 vittime speciali\", Padre Ray Mukada in \"Oz\", Whiterose in \"Mr. Robot\", nonch\u00e9 per il suo ruolo nello spettacolo teatrale \"M. Butterfly\".\nBiografia.\nDi origini cinesi, Wong \u00e8 nato a San Francisco, California, da Roberta Christine Leong, un supervisore di una compagnia telefonica, e William D. Wong, un postino. Ha frequentato la Lincoln High School prima di frequentare la San Francisco State University. Il suo debutto nel mondo della recitazione inizia con la sua apparizione nello spettacolo teatrale di \"M. Butterfly\", con la quale si \u00e8 aggiudicato diversi premi: un Tony Award, un Drama Desk Award, un Outer Critics Circle Award, un Clarence Derwent Award e un Theatre World Award.\nHa avuto poi dei ruoli nelle serie televisive \"All-American Girl\", \"Oz\" e soprattutto in \"Law &amp; Order - Unit\u00e0 vittime speciali\" dove interpreta il ruolo di George Huang. Mentre nella serie televisiva \"Gotham\", Wong fa il suo debutto nel 12\u00ba episodio della seconda stagione, nel ruolo del villain dottor Hugo Strange. Ha anche partecipato ai film della saga \"Jurassic Park\", \"Jurassic World\" e \"Jurassic World - Il regno distrutto\" nel ruolo del dottor Henry Wu, e \"Slappy - Occhio alla pinna\". Ha inoltre doppiato Li Shang, un personaggio del cartone animato Disney \"Mulan\" e del suo sequel, \"Mulan II\".\nNel 2020 riprende nuovamente il ruolo del dottor Henry Wu; con Chris Pratt, Bryce Dallas Howard, Isabella Sermon, Omar Sy, Sam Neill, Jeff Goldblum e Laura Dern, reciter\u00e0 infatti nel film \"Jurassic World - Il dominio\" di Colin Trevorrow, previsto nelle sale nel 2022. Le riprese sono state per\u00f2 interrotte fino a data da destinarsi a causa della pandemia di COVID-19.\nVita privata.\nWong \u00e8 dichiaratamente omosessuale.\nDoppiatori italiani.\nNelle versioni in italiano delle opere in cui ha recitato, BD Wong \u00e8 stato doppiato da:\nDa doppiatore \u00e8 sostituito da:"}
{"id": "2747977", "revid": "461603", "url": "https://it.wikipedia.org/wiki?curid=2747977", "title": "Nea Salamina", "text": ""}
{"id": "2747978", "revid": "196390", "url": "https://it.wikipedia.org/wiki?curid=2747978", "title": "Espinal", "text": ""}
{"id": "2747980", "revid": "599013", "url": "https://it.wikipedia.org/wiki?curid=2747980", "title": "Aladar Kov\u00e1csi", "text": ""}
{"id": "2747983", "revid": "119838077", "url": "https://it.wikipedia.org/wiki?curid=2747983", "title": "Sorveglianza speciale", "text": "La sorveglianza speciale di pubblica sicurezza \u00e8 una misura di prevenzione regolata dal decreto legislativo 6 settembre 2011, n. 159 e successive modifiche. Sia in Italia che in Europa si \u00e8 pi\u00f9 volte discusso della sua legittimit\u00e0 costituzionale e della conformit\u00e0 ai principi contenuti nella Convenzione europea per la salvaguardia dei diritti dell'uomo e delle libert\u00e0 fondamentali o CEDU, in quanto pu\u00f2 essere applicata anche solo sulla base di indizi e senza nessuna prova di commissione di illeciti.\nSoggetti destinatari.\nSi applica ai soggetti gi\u00e0 colpiti da Avviso Orale i quali per\u00f2 non hanno accolto l'invito da parte del Questore a cambiare la propria condotta e il proprio stile di vita; alla sorveglianza speciale possono essere aggiunte anche altre misure di prevenzione quali l'obbligo o il divieto di soggiorno. La sorveglianza speciale \u00e8 accompagnata da una serie di prescrizioni che devono essere seguite al fine di dimostrare il cambiamento di stile di vita.\nProcedimento per la sua applicazione.\nA questo tipo di misura possono essere sottoposti soggetti che siano gi\u00e0 stati condannati con una sentenza definitiva, ma questo non \u00e8 un presupposto necessario alla sua applicazione.\n\u00c8 infatti previsto che il questore, nella cui provincia la persona dimora, provveda ad avvisare oralmente la stessa che esistono sospetti a suo carico (senza necessit\u00e0 di indicare quali), indicando i motivi che li giustificano.\nIn seguito il questore invita la persona a tenere una condotta conforme alla legge.\nTrascorsi almeno sessanta giorni e non pi\u00f9 di tre anni dalla notifica dell'avviso orale, il questore pu\u00f2 avanzare proposta motivata per l'applicazione delle misure di prevenzione al presidente del tribunale, avente sede nel capoluogo di provincia, se la persona, nonostante l'avviso, non ha cambiato condotta ed \u00e8 ritenuta ancora pericolosa per la sicurezza pubblica.\nA quel punto, ma anche senza previo avviso orale e sulla semplice richiesta dell'autorit\u00e0 di Pubblica Sicurezza, il tribunale pu\u00f2 disporre l'applicazione di questa misura nei confronti di un soggetto che dimostri di non avere intenzione di cambiare la propria condotta o stile di vita.\nSe l'autorit\u00e0 di pubblica sicurezza, dunque, ritiene che un soggetto svolga una vita basata su proventi di reati, oppure \u00e8 considerato ozioso e vagabondo, allora il tribunale anzitutto prescrive a costui di darsi, entro un congruo termine, alla ricerca di un lavoro, di fissare la propria dimora, di farla conoscere nel termine stesso all'autorit\u00e0 di pubblica sicurezza e di non allontanarsene senza preventivo avviso all'autorit\u00e0 medesima ed, in ogni caso, gli prescrive di vivere onestamente, di rispettare le leggi, di non dare ragione di sospetti e di non allontanarsi dal comune di dimora (o da parte di esso) senza preventivo avviso all'autorit\u00e0 locale di pubblica sicurezza. L'applicazione di questa misura comporta la revoca del passaporto e della patente di guida per tutta la sua durata (alla fine occorre richiedere una autorizzazione per rifare gli esami di guida) e l'impossibilit\u00e0 di ottenere qualsiasi licenza di qualsiasi tipo od esercitare qualsiasi attivit\u00e0 economica, essendo autorizzato solo il lavoro dipendente in ditte ove i titolari non siano pregiudicati o non siano presenti altri pregiudicati oppure lavori autonomi che non prevedano l'iscrizione ad albi professionali. \nIl tribunale prescrive inoltre di non associarsi abitualmente alle persone che hanno subito condanne e sono sottoposte a misure di prevenzione o di sicurezza, di non rincasare la sera pi\u00f9 tardi di una certa ora e di non uscire la mattina pi\u00f9 presto di un'altra data ora e senza comprovata necessit\u00e0 e, comunque, senza averne data tempestiva notizia all'autorit\u00e0 locale di pubblica sicurezza, oltre a non detenere e non portare armi, binocoli e visori notturni, di non trattenersi abitualmente nelle osterie, nelle bettole o in luoghi ove si eserciti la prostituzione e di non partecipare a pubbliche riunioni di qualsiasi tipo. \nTali norme sono state spesso criticate come violazione dei diritti politici, di manifestazione e di associazione garantiti dalla Costituzione a tutti i cittadini.\nObbligo o divieto di soggiorno e durata.\nAlla sorveglianza speciale pu\u00f2 essere aggiunto, ove le circostanze del caso lo richiedano, il divieto di soggiorno in uno o pi\u00f9 comuni, diversi da quelli di residenza o di dimora abituale o in una o pi\u00f9 Province.\nNei casi in cui le altre misure di prevenzione non siano ritenute idonee alla tutela della sicurezza pubblica pu\u00f2 essere imposto l'obbligo di soggiorno nel comune di residenza o di dimora abituale, comunque per un massimo di dieci anni (rinnovabili).\nLa sorveglianza speciale pu\u00f2 durare da uno a cinque anni (dieci anni se con obbligo di dimora), ma pu\u00f2 essere revocata in ogni momento ovvero rinnovata dal tribunale che l'ha disposta.\nSe l'imputato \u00e8 detenuto o viene incarcerato nel frattempo, si sospende per il periodo di carcerazione, ma il periodo riprende a correre dalla scarcerazione.\nQualora sia applicata la misura dell'obbligo di soggiorno nel comune di residenza o di dimora abituale o del divieto di soggiorno, pu\u00f2 essere inoltre prescritto:\nRagioni della sua applicazione.\nLa sorveglianza speciale consiste nell'obbligo di evitare che determinati soggetti, sospettatti di avere contatti con la criminalit\u00e0 organizzata o, comunque, di essere frequentatori abituali di persone o ambienti dove si \u00e8 soliti delinquere, abbiano contatti con altri pregiudicati oppure frequentino tali locali, nella presunzione che tale situazione possa ledere all'ordine pubblico (ma la presunzione di efficacia di tali misure si \u00e8 dimostrata negli anni totalmente infondata).\nTale misura risale evidentemente ad una concezione autoritaria dello Stato prevista dal codice Rocco del 1931, ma tale misura \u00e8 stata pi\u00f9 volte riconfermata ed anzi estesa (l'ultima volta nel 2001) con appesantimento delle pene per le violazioni ed \u00e8 a tutt'oggi ampiamente utilizzata.\nAl fine di tale salvaguardia superiore e nell'interesse della collettivit\u00e0, la Pubblica Autorit\u00e0 impone a tali soggetti determinate limitazioni alla libert\u00e0 personale, che devono sempre essere motivate da provvedimenti giudiziari di efficacia immediata, anche se impugnabili in pi\u00f9 gradi di giudizio (senza sospensione dell'efficacia).\nQualora il tribunale disponga l'applicazione di tale misura di prevenzione, nel provvedimento devono essere indicate le prescrizioni che la persona sottoposta a tale misura deve osservare.\nContenzioso giurisdizionale.\nLa sentenza della Corte EDU 6 novembre 1980, \"Guzzardi contro Italia\", stabil\u00ec che l\u2019applicazione della misura della sorveglianza speciale con ordine di soggiorno all\u2019isola dell\u2019Asinara si era risolta \u2013 in ragione della particolare ristrettezza dello spazio cui il ricorrente era confinato, nonch\u00e9 della situazione di sostanziale isolamento personale in cui egli era costretto a vivere \u2013 in una vera e propria privazione della sua libert\u00e0 personale, ai sensi dell\u2019art. 5 CEDU; del resto, una privazione di libert\u00e0 disposta avrebbe dovuto essere necessariamente funzionale a un successivo giudizio penale, celebrato davanti all\u2019autorit\u00e0 giudiziaria, per uno specifico reato del quale il soggetto venisse accusato: funzionalit\u00e0 che, evidentemente, non sussiste rispetto alle misure di prevenzione, la cui applicazione prescinde dalla necessit\u00e0 di formulazione di un\u2019accusa penale.\nLa Corte costituzionale italiana, con la sentenza n. 177 del 1980, giunse al medesimo approdo dichiarando incompatibile con il principio di legalit\u00e0 le misure di prevenzione personali quando applicate a coloro che \u00abper le manifestazioni cui abbiano dato luogo, diano fondato motivo di ritenere che siano proclivi a delinquere\u00bb, in ragione dell\u2019intollerabile indeterminatezza di tale formula normativa, ritenuta tale da \u00aboffr[ire] agli operatori uno spazio di incontrollabile discrezionalit\u00e0\u00bb.\nLa risposta del legislatore italiano giunse con la legge 3 agosto 1988, n. 327, che, da un lato, elimin\u00f2 la possibilit\u00e0 per il tribunale di ordinare l\u2019obbligo di soggiorno in un Comune diverso da quello di residenza, e, dall\u2019altro, elimin\u00f2 dal novero dei destinatari delle misure in questione i \u00abvagabondi\u00bb e gli \u00aboziosi\u00bb: vi si precis\u00f2 che la riconduzione del soggetto alle categorie descritte dalla legge dovesse effettuarsi da parte del tribunale sulla base di \u00abelementi di fatto\u00bb (e non gi\u00e0, dunque, sulla base di semplici voci o sospetti)."}
{"id": "2747986", "revid": "1305772", "url": "https://it.wikipedia.org/wiki?curid=2747986", "title": "Multimedia Terminal Mobile", "text": "Il progetto, denominato MTM (Multimedia Terminal Mobile), \u00e8 una piattaforma multimediale, includendo la tecnologia telefonica e le funzionalit\u00e0 di un PDA con l'integrazione della prima fotocamera in miniatura e un microfono unidirezionale per le videoconferenze e comandi di sistema attraverso il riconoscimento vocale.\nStoria.\nLa prima integrazione tra il telefono cellulare e il palmare (PDA, Personal Device Assistant) \u00e8 avvenuta nel 1999, come risultato di un progetto italiano presentato alla action line V.1.1 CPA1 \u201cIntegrated application platforms and services\u201d, 5th Framework Programme della Comunit\u00e0 Europea (IST1999-11100)\nL'ideatore e coordinatore del progetto, Alessandro Pappa, lavorando in team con altri dieci partner europei europei, present\u00f2 all'IST (Information Society Technologies) program il progetto MTM (Multimedia Terminal Mobile). \n\u00c8 stato uno dei progetti pi\u00f9 ampi accettato da parte della Comunit\u00e0 Europea in termini di costi e il numero di partecipanti al progetto. Ha ottenuto un prestito non rimborsabile per oltre il 50% degli investimenti. L'MTM ha costituito la base di altri progetti internazionali e ha per primo utilizzato la tecnologia di video comunicazione a banda larga per lo sviluppo di una piattaforma multimediale che includeva sia le funzioni telefoniche sia quelle dei PDA, dando inizio all'era dello smartphone. Inoltre erano incluse la prima videocamera miniaturizzata e un microfono unidirezionale per le video conferenze e per l'interpretazione dei comandi tramite il riconoscimento vocale. \nObiettivi del progetto.\nI maggiori obiettivi del progetto MTM sono stati:\nIl progetto in breve.\nIl progetto MTM ha creato una piattaforma Hardware e quattro applicazioni verticali: Easy City Guide, Distance Learning, Telemedicine e Speech and Speaker Recognition. \nIl team di MTM ha introdotto la trasmissione wireless sull'MTM, nel 1999, proprio quando usc\u00ec la nuova tecnologia UMTS. Nonostante non ci fossero ancora le infrastrutture di rete a livello mondiale (si ipotizzava che sarebbe stata disponibile non prima del 2002), si utilizz\u00f2 la connessione 802.11 per verificare il funzionamento con il server di CHILI (www.chili-radiology.com/de/ ), una nuova generazione di teleradiologia sviluppata dall'Istituto per la Ricerca contro il cancro a Heidelberg, attraverso il quale si potevano consultare le TAC tridimensionali e allo stesso tempo fare la diagnosi remota al paziente.\nMolti sono stati i servizi studiati utilizzando l'MTM e alcuni dei quali sono stati sviluppati sugli attuali Smartphone.\nSebbene molte grandi aziende avessero lavorato anni prima allo sviluppo di cellulari e palmari evoluti, (vedi Nokia 9000 Communicator), nessuno si \u00e8 avvicinato all'MTM per l'idea di integrazione tra telefonia, video, computer e trasmissione a larga banda. La nuova comunicazione, audio e video, ha impostato la base per una vasta gamma di servizi possibili sia per uso aziendale sia per uso personale."}
{"id": "2747987", "revid": "1821847", "url": "https://it.wikipedia.org/wiki?curid=2747987", "title": "Distretto di Wuchang", "text": "Wuchang (cinese: \u6b66\u660c\u533a; pinyin: W\u01d4ch\u0101ng Q\u016b) \u00e8 uno dei 13 distretti che ai giorni nostri formano Wuhan, la capitale della provincia di Hubei, Cina. \u00c8 una delle tre citt\u00e0 che vennero fuse per costituire tale capitale. Si trovava sulla riva destra (sud-orientale) del Fiume Azzurro, di fronte alla foce del Fiume Han. Le altre due citt\u00e0 sorelle, Hanyang e Hankou, si trovavano sulla riva sinistra (nord-occidentale), separate le une dalle altre dall'Han.\nIl pesce Wuchang (Megalobrama amblycephala; Cinese: \u6b66\u660c\u9c7c; pinyin: W\u01d4ch\u0101ng y\u00fa) prende il nome della citt\u00e0.\nIl nome \"Wuchang\" rimane in uso comune per la parte urbana di Wuhan a sud del Fiume Azzurro. Amministrativamente, tuttavia, \u00e8 divisa in tre diversi distretti della citt\u00e0 di Wuchang. Il centro storico di Wuchang si trova all'interno del moderno Distretto di Wuchang, che ha una superficie di 82,4 chilometri quadrati e una popolazione di 1.003.400. \nAltre parti di ci\u00f2 che \u00e8 comunemente noto come Wuchang sono all'interno del Distretto di Hongshan (sud e sud-est) e del Distretto di Qingshan (nord-est).\nStoria.\nLa vecchia contea di Wuchang.\nNel 221, dei signori della guerra Sun Quan spostarono la capitale della Wu Orientale dalla contea Gong'an, Jingzhou (nord-ovest della contea attuale Gong'an, Hubei) alla contea di \u00c8 (attualmente Citt\u00e0 di Ezhou), e rinominata \u00c8 per Wuchang (letteralmente \"prospera dai militari\", per quanto riguarda la propria organizzazione logistica nel ruolo delle basi militari istituite prima della Battaglia di Chibi). Pi\u00f9 tardi nel corso dell'anno Cao Pi si proclam\u00f2 imperatore del Regno Wei. Sun Quan dichiar\u00f2 l'indipendenza nel corso dell'anno successivo, e inizi\u00f2 a costruire fortezze e palazzi a Wuchang. Sun Quan si proclam\u00f2 imperatore della Wu Orientale nel 229, e spost\u00f2 la capitale a Jianye. Sun Hao, l'imperatore della Wu Orientale tra 264 e 280, spost\u00f2 la capitale tornando a Wuchang nel 265. Nel 589, la commenda di Wuchang fu abolita e la contea Wuchang fu trasferita a una nuova commenda di nome Ezhou (con sede odierna nel Distretto di Wuchang), e rimase in amministrazione da allora.\nRivolta di Wuchang.\nA Wuchang \u00e8 nata la Cina moderna. Qui infatti nell'ottobre 1911 scoppi\u00f2 una rivolta (chiamata poi appunto Rivolta di Wuchang) contro la monarchia, sorretta in quel momento dalla Dinastia Qing, che dette inizio alla Rivoluzione Xinhai guidata dal rivoluzionario democratico Sun Yat-sen che nel febbraio dell'anno seguente riusc\u00ec a deporre l'ultimo imperatore cinese Pu Yi e a stabilire una nuova entit\u00e0 politica, la Repubblica di Cina, dopo due millenni di monarchie imperiali.\nAssedio di Wuchang.\nDurante la fase iniziale della Spedizione del Nord (1926-1928), Wuchang fu teatro di un aspro combattimento tra l'Esercito Rivoluzionario Nazionale del Primo Fronte Unito e la Cricca di Zhili. Tra il 2 settembre e il 10 ottobre del 1926 la citt\u00e0, insieme a tutta l'area di Wuhan, fu posta sotto assedio dalle forze dell'ERN contro i difensori guidati da Wu Peifu e lo scontro si risolse con la decisiva vittoria degli attaccanti nazionalisti e la fuga di Wu Peifu nello Henan, evento che signific\u00f2 il definitivo declino della cricca di Zhili alla fine del Periodo dei signori della guerra."}
{"id": "2748001", "revid": "599013", "url": "https://it.wikipedia.org/wiki?curid=2748001", "title": "Istv\u00e1n Mona", "text": ""}
{"id": "2748008", "revid": "1305772", "url": "https://it.wikipedia.org/wiki?curid=2748008", "title": "Piano Wahlen", "text": "Il Piano Wahlen fu un programma di autosufficienza alimentare concepito nel 1940 dalla Svizzera per affrontare le penurie alimentari e di materie prime provocate dal conflitto mondiale \nContesto.\nPrima della guerra, la met\u00e0 delle derrate alimentari consumate in Svizzera, era di importazione. In ragione dei rischi di embarghi e della situazione geopolitica della confederazione Friedrich Traugott Wahlen, agronomo e politico svizzero, mise a punto a partire dal 1935 un piano mirante a rendere il settore agricolo svizzero indipendente. Il piano fu bene accolto dalla popolazione elvetica, confrontata a un futuro incerto, mentre l'\u00e9lite politica ed economica, inizialmente restia, fin\u00ec per aderirvi. Il consenso aveva motivazioni diverse. La sinistra vide il piano come una vittoria della pianificazione economica e un utile strumento per scongiurare il pericolo della disoccupazione. Gli ambienti contadini lo interpretarono come un ritorno alla terra, mentre la destra ne fece il simbolo del \"rinnovamento\". Le cerchie imprenditoriali legate all'esportazione lo considerarono unicamente come una misura di emergenza dettata dall'Economia di guerra. Per una nuova generazione di esperti agronomi (di cui facevano tra l'altro parte, oltre a Wahlen, anche Ernst Feisst e Oskar Howald), il piano rappresentava invece l'inizio della \"nuova politica agricola\", una strategia a lungo termine per risanare e modernizzare l'agricoltura, il cui orizzonte temporale andava ben oltre gli anni di guerra. \nAttuazione.\nil 15 novembre 1940, il piano di Wahlen si concretizza mentre egli era capo della produzione agricola presso l'Ufficio federale di guerra esso contemplava: una riduzione dell'allevamento di bestiame, un aumento della produzione agricola con la messa in produzione di terreni incolti, migliore gestione delle riserve e della forza lavoro. Le superfici coltivate dovevano idealmente passare da 180000 ettari a 500000. I terreni vennero esclusivamente riservati alla produzione di alimenti. Tutti i parchi e le zone verdi vennero convertiti in campi. Le imprese con pi\u00f9 di 20 salariati dovevano coltivare 2 are per impiegato..\nRisultati.\nTra il 1940 e il 1949, le superfici coltivate passarono da 183000 a 352000 ettari.. Grazie a questa politica la Svizzera non sub\u00ec un razionamento della frutta e dei legumi, anche se la razione quotidiana passo da 3200 a 2200 calorie per persona.. La produzione di patate raddoppi\u00f2 da 91000 vagoni del 1940 a 182000 del 1944. Nel 1943 pi\u00f9 di 150000 ettari di praterie incolte vennero arate, in oltre 4500 imprese misero a campo 8000 ettari di terreno industriale..\nImpatto.\nIl piano non fu un pieno successo in quanto si poggiava su ipotesi che non si concretizzarono. Le importazioni di derrate continuarono, mentre la disoccupazione fu praticamente inesistente. Il piano iniziale fu rivisto con una riduzione delle superfici sfruttabili da 500000 a 350000 ettari. L'autosufficienza alimentare del paese non venne raggiunta e il massimo della produzione interna arriv\u00f2 a coprire solo il 59% del fabbisogno. Altre fonti indicano un tasso che pass\u00f2 dal 52% di prima della guerra a un massimo del 73%..\nMalgrado i suoi limiti, il Piano Wahlen rafforz\u00f2 la determinazione del popolo svizzero a garantire la propria indipendenza e trasmise alla popolazione una percezione di riserve sufficienti. Questo interesse non ebbe gli stessi effetti nella classe politica, militare e industriale. Ogni settore rivendicava la propria importanza nella difesa nazionale con bisogni in manodopera spesso incompatibili. Critiche si levarono dal mondo agricolo che vedeva le proprie terre ridursi in particolare per gli allevatori di bestiame."}
{"id": "2748010", "revid": "729019", "url": "https://it.wikipedia.org/wiki?curid=2748010", "title": "Sa\u00fade (Rio de Janeiro)", "text": "Sa\u00fade \u00e8 un quartiere (\"bairro\") della zona centrale della citt\u00e0 di Rio de Janeiro in Brasile.\nAmministrazione.\nSa\u00fade fu istituito come \"bairro\" a s\u00e9 stante il 23 luglio 1981 come parte della Regione Amministrativa I - Portuaria del municipio di Rio de Janeiro."}
{"id": "2748015", "revid": "1543377", "url": "https://it.wikipedia.org/wiki?curid=2748015", "title": "Cerchi nell'acqua", "text": "Cerchi nell'acqua \u00e8 il primo EP di Paolo Benvegn\u00f9, pubblicato nel 2005.\nIl disco.\nSi tratta del primo EP di Benvegn\u00f9, dopo che aveva esordito con l'album \"Piccoli fragilissimi film\" nel 2004.\nIl disco contiene 5 tracce: la versione \"radio edit\" di \"Cerchi nell'acqua\" e altri 4 brani, di cui 3 inediti e una cover. Gli inediti sono \"Il vento incalcolabile del sud\", \"Rosa Lullaby\" e \"Piccoli fragilissimi film\"; mentre la cover \u00e8 una struggente rilettura del brano \"In a manner of speaking\" dei Tuxedomoon, gruppo alternative rock americano che aveva gi\u00e0 collaborato con Benvegn\u00f9 in occasione di \"Stazioni Lunari\", presso la Stazione Leopolda di Firenze nel 2004.\nNell'EP \u00e8 presente anche il video d'animazione di \"Cerchi nell'acqua\", realizzato da Cinzia di Felice e Tommaso Cerasuolo, cantante dei Perturbazione.\nIl brano \"Cerchi nell'acqua\" \u00e8 composto da Paolo Benvegn\u00f9, Massimo Fantoni e Andrea Franchi "}
{"id": "2748019", "revid": "1347902", "url": "https://it.wikipedia.org/wiki?curid=2748019", "title": "Palazzo di Stato del Cremlino", "text": "Il Palazzo di Stato del Cremlino () \u00e8 un edificio di rappresentanza ubicato nel Cremlino di Mosca. Venne costruito nel 1961 e risulta, per questo motivo, l'edificio pi\u00f9 recente all'interno del complesso del Cremlino. All'epoca della costruzione era stato denominato Palazzo dei Congressi, mentre assunse l'attuale denominazione nel 1992. Il Palazzo di Stato del Cremlino non deve essere confuso con il Gran Palazzo del Cremlino - la cui costruzione \u00e8 terminata nel 1849 - destinato ad essere la residenza degli zar a Mosca fino alla rivoluzione del 1917.\nStoria.\nIl Palazzo di Stato del Cremlino fu costruito tra il 1960 ed il 1961. Per ottenere lo spazio necessario alla sua costruzione, venne demolito un edificio che fungeva da museo dell'Arsenale prima della costruzione del Palazzo dell'Armeria, insieme ad alcuni altri edifici residenziali destinati ai militari. Inizialmente il Palazzo di Stato era denominato Palazzo dei Congressi del Cremlino (), poich\u00e9 era, \nstato concepito, principalmente, per ospitare le riunioni del Partito Comunista dell'Unione Sovietica, che si tenevano in precedenza nel Gran Palazzo del Cremlino. Il nuovo palazzo dei congressi venne completato entro l'ottobre del 1961, giusto in tempo per ospitare il XXI congresso del PCUS, fissato per il 17 del mese.\nIl principale architetto dell'edificio fu Michail Vasil'evi\u010d Posochin, famoso per la stesura di diversi progetti spettacolari, e talvolta controversi, nella Mosca della seconda met\u00e0 del XX secolo, tra cui si ricordano l'edificio residenziale in piazza Kudrinskaja e l'Olimpijskij.\nAnche durante l'epoca sovietica, oltre agli incontri politici, erano organizzati nel Palazzo dei Congressi concerti e cerimonie. Gli eventi pi\u00f9 famosi furono sicuramente le rappresentazioni, avvenute per lungo tempo, dei \"balletti\" del Teatro Bol'\u0161oj, e la realizzazione annuale, di una grande festa di Natale per i bambini, detta \"Festa dell'Abete\".\nDopo la dissoluzione dell'Unione Sovietica e del PCUS, il Palazzo dei Congressi perse il proprio originario motivo di esistenza. Poco tempo dopo venne ribattezzato Palazzo di Stato del Cremlino, e da allora viene utilizzato solamente per ospitare eventi. Oltre ad essere sede di celebrazioni, conferenze ed esposizioni, il Palazzo di Stato ospita da alcuni anni le fasi finali del Campionato del mondo di scacchi e concerti di rilievo internazionale. Tra gli artisti che si sono esibiti sul palco del Palazzo di Stato, possono essere citati, come esempio, Elton John, Tina Turner, Sting, Bryan Adams, Ray Charles, Chris Rea, Al Bano ed Eric Clapton.\nDescrizione generale.\nL'edificio \u00e8 ubicato in prossimit\u00e0 della Torre della Trinit\u00e0 (\"Troickaja\"), una delle torri inserite nella cinta muraria del Cremlino di Mosca, laddove si incontra uno dei due accessi per i visitatori verso l'interno della fortezza. Da qui, il Palazzo di Stato del Cremlino \u00e8 il primo edificio che \u00e8 possibile vedere sul lato destro.\nLa sua architettura \u00e8 semplice e razionale. La porzione principale dell'edificio, con i suoi 27 metri di altezza, si presenta come una semplice e pura forma rettangolare. Le facciate sono state concepite principalmente come vetrate pulite separate da sottili pilastri triangolari in marmo bianco, che lasciano a vista lo spazioso vestibolo e la rete di scale in calcestruzzo. Al di sopra dell'ingresso principale, che si affaccia sul prospetto principale del Palazzo dell'Armeria, \u00e8 possibile vedere un esemplare dorato dello Stemma della Russia, che ha sostituito, durante gli anni novanta del Novecento, l'Emblema dell'Unione Sovietica.\nGli interni del Palazzo di Stato del Cremlino sono suddivisi in pi\u00f9 di 800 spazi, dei quali una porzione significativa \u00e8 occupata dal salone principale del primo piano, in grado di ospitare 6.000 persone. Attualmente, questo salone, grazie all'installazione di un palco da 450 metri quadrati, \u00e8 adibito alla realizzazione di concerti ed altri spettacoli. Al di sopra della sala da concerti si trova il salone delle feste, capace di ospitare fino a 4.500 persone. I livelli interrati, adibiti a guardaroba e a spazi di servizio, sono distribuiti su vari livelli per un'altezza totale di 16 metri."}
{"id": "2748023", "revid": "1817408", "url": "https://it.wikipedia.org/wiki?curid=2748023", "title": "Song Jiaoren", "text": "Fu un moderno rivoluzionario democratico cinese e il primo politico a sostenere il sistema di responsabilit\u00e0 di gabinetto nella prima Repubblica di Cina. Serv\u00ec come principale leader della Societ\u00e0 Hua Xing e della Lega, e fu il capo del Ministero dell'Agricoltura e delle Foreste nel Gabinetto Tang Shao Yi del Governo Provvisorio della Repubblica di Cina. Il 20 marzo 1913, Song Jiaoren, allora presidente ad interim del Kuomintang, fu colpito da gangster alla Stazione Nord di Shanghai e mor\u00ec il 22 marzo all'et\u00e0 di 31 anni\u3002\nBiografia.\nSon Jiaoren fu un anti-rivoluzionario della dinastia Qing e seguace di Huang Xing. Nel 1904, fuggito dalla Cina sino in Giappone, studi\u00f2 il pensiero politico occidentale e mantenne i contatti tra la popolazione studentesca espatriata cinese e giapponese panasianista. Durante questo periodo Song fu un intimo amico del pensatore nazionalista giapponese Kita Ikki.\nNel 1905, insieme a Sun Yat-sen, Song contribu\u00ec a fondare e divenne un attivista di primo piano nel Tongmenghui, una organizzazione rivoluzionaria dedicata al rovesciamento della dinastia Qing e alla formazione di una repubblica. Song torn\u00f2 in Cina nel 1910 e, dopo la Rivoluzione Xinhai (a cui partecip\u00f2 appieno), e dopo la dichiarazione della nuova Repubblica di Cina, contribu\u00ec a trasformare il Tongmenghui nel Kuomintang (KMT o Partito Nazionalista Cinese). Song si scagli\u00f2 contro il crescente autoritarismo del presidente cinese Yuan Shikai, e espresse viva preoccupazione nei confronti delle indicazioni di Yuan che gli sarebbe piaciuto ripristinare un sistema monarchico in Cina, con se stesso come imperatore.\nSong port\u00f2 alla vittoria del Kuomintang in Cina prima delle elezioni a livello nazionale nel 1912-13. Il KMT raccose una maggioranza in entrambe le Camere dell'Assemblea nazionale. Song fu quasi scelto per divenire il seguente primo ministro, ma provoc\u00f2 polemiche affermando che il suo consiglio dei ministri poteva essere composto da soli nazionalisti. Questo fece arrabbiare il presidente Yuan, che sent\u00ec dalle parole di Song che il consiglio dei ministri era solo un ostacolo alle sue politiche e ambizioni.\nSong mor\u00ec per le ferite ricevute, due giorni dopo un tentativo di assassinio avvenuto la notte del 20 marzo 1913 presso la biglietteria di una stazione ferroviaria di Shanghai, quando era in viaggio per fornire interventi a sostegno di un sistema di governo. Gli assassini furono catturati e divenne presto evidente il coinvolgimento nell'omicidio del ministero dell'interno e del primo ministro, Zhao Bingjun. La morte di Song divenne una delle cause della Seconda Rivoluzione, avvenuta quello stesso anno."}
{"id": "2748037", "revid": "3115", "url": "https://it.wikipedia.org/wiki?curid=2748037", "title": "Gum 14", "text": "Gum 14, nota anche come RCW 27, \u00e8 un'estesa nebulosa a emissione visibile nella costellazione delle Vele.\nCaratteristiche.\nSi osserva nella parte nordoccidentale della costellazione, sul confine con la Poppa e poco a nord della linea che congiunge le due stelle Naos () e Suhail (); nonostante le dimensioni, appare pi\u00f9 debole e dispersa rispetto ad altre nebulose adiacenti ma pu\u00f2 essere comunque fotografata con l'ausilio di filtri attraverso un telescopio di media potenza. La sua declinazione fortemente australe comporta che dalle regioni boreali la sua osservazione sia particolarmente difficoltosa dalla fascia temperata inferiore, mentre a nord del 47\u00b0N \u00e8 sempre invisibile. Dall'emisfero australe invece \u00e8 osservabile per quasi tutte le notti dell'anno. Il periodo migliore per la sua osservazione nel cielo serale va da dicembre a maggio.\nGum 14 fa parte della nube D del Vela Molecular Ridge, un complesso sistema di nubi molecolari giganti situato alla distanza di 700-1000\u00a0parsec (2300-3300 anni luce) dal sistema solare; in particolare si tratta della nube pi\u00f9 occidentale del complesso.\nLa stella maggiormente responsabile della ionizzazione dei gas della nube \u00e8 la gigante blu HD\u00a073882, una binaria a eclisse nota anche come NX\u00a0Velorum legata al grande ammasso Ru 64, assieme ad altre stelle giganti come HD\u00a073285 e HD\u00a073500; a queste si aggiungono anche diverse stelle responsabili dell'illuminazione di alcune nebulose a riflessione, come vdBH 18 e vdBH 20, facenti parte della vicina associazione OB Puppis\u00a0R2. La pi\u00f9 nota e brillante delle nebulose a riflessione della regione \u00e8 NGC 2626 (nota anche come vdBH\u00a017), situata sul bordo sudoccidentale di Gum\u00a014: questa nube, illuminata dalla stella HD\u00a073882, ospita al suo interno alcune stelle con deboli emissioni H\u03b1 e tre addensamenti nebulosi, fra i quali il ben noto HH 132A, un brillante oggetto HH. Quest'oggetto probabilmente riceve energia dalla vicina sorgente IRAS\u00a008337\u22124028. I due bozzoli luminosi HH132B e C sono invece stati classificati come nebulose a riflessione di luminosit\u00e0 variabile. Nei pressi dell'oggetto si trova anche un'altra sorgente infrarossa, catalogata come IRAS\u00a008339\u22124029, che potrebbe essere associata, nonostante la separazione di 1', alla stella variabile EM\u00a0Velorum, forse una stella Ae/Be di Herbig. Gum 14 ospita anche una popolazione di stelle T\u00a0Tauri composta da una quindicina di membri, \u00e8 stata identificata con la sigla Vela\u00a0T1."}
{"id": "2748043", "revid": "767487", "url": "https://it.wikipedia.org/wiki?curid=2748043", "title": "Malice in Wonderland (film 1982)", "text": "Malice in Wonderland \u00e8 un cortometraggio di animazione del 1982, prodotto e diretto da Vince Collins.\nTrama.\nUn coniglio bianco a propulsione entra in un buco del terreno che si trasformer\u00e0 nel corpo di una donna.\nIl film \u00e8 un susseguirsi di metamorfosi e viaggi interiori sulle note di Alice nel Paese delle Meraviglie."}
{"id": "2748044", "revid": "486946", "url": "https://it.wikipedia.org/wiki?curid=2748044", "title": "Ky\u014d kara ore wa!!", "text": ""}
{"id": "2748049", "revid": "125879389", "url": "https://it.wikipedia.org/wiki?curid=2748049", "title": "Taipei Story", "text": "Taipei Story (\u9752\u6885\u7af9\u99ac) \u00e8 un film del 1985, diretto dal regista taiwanese Edward Yang. Gli attori protagonisti sono il regista Hou Hsiao-hsien, anche coautore della sceneggiatura, e la cantante Tsai Chin, che successivamente \u00e8 divenuta moglie di Yang. \u00c8 uno dei primi film dell'ondata del Nuovo Cinema di Taiwan.\nTrama.\nIl film racconta la storia di una giovane donna, Qin, che tenta di navigare nel labirinto della moderna Taipei e di trovare un futuro nella citt\u00e0. Qin spera che le chiavi del suo futuro siano nelle mani del suo fidanzato, Lon. Egli tuttavia \u00e8 fermo in un passato fatto di baseball e di lealt\u00e0 tradizionale che lo spinge a sperperare il proprio denaro pur di aiutare il padre di lei a tirarsi fuori dal mare di problemi finanziari in cui si ritrova.\nCritica e temi.\nIl film \u00e8 una critica del regista verso la societ\u00e0 medio-borghese, identificata dalla fragilit\u00e0 emotiva dell'eroina della storia, mascherata in modo vano dagli occhiali da sole, che porta giorno e notte. Mentre lei cerca di fuggire dal passato, il suo amore ci si aggrappa idealisticamente, secondo una rigidit\u00e0 confuciana per la quale Yang mostra sempre meno pazienza."}
{"id": "2748058", "revid": "809148", "url": "https://it.wikipedia.org/wiki?curid=2748058", "title": "Auto similarit\u00e0", "text": "In matematica, un oggetto auto-simile \u00e8 esattamente o approssimativamente simile a una sua parte (cio\u00e8 una o pi\u00f9 delle sue parti \u00e8 internamente omotetica al tutto). Molti oggetti nel mondo reale, come ad esempio le coste, sono statisticamente auto-simili: parti di questi oggetti mostrano le stesse propriet\u00e0 statistiche a molte scale. L'auto-similarit\u00e0 \u00e8 una propriet\u00e0 tipica dei frattali.\nL'invarianza di scala \u00e8 una forma esatta di auto-similarit\u00e0, dove ad ogni ingrandimento c'\u00e8 una parte dell'oggetto che \u00e8 simile al tutto. Per esempio, un lato del fiocco di Koch \u00e8 sia simmetrico che invariante di scala: pu\u00f2 essere ingrandito di un fattore 3 senza cambiare forma.\nDefinizione.\nUno spazio topologico compatto \"X\" \u00e8 auto-simile se esiste un insieme finito \"S\" di indici di un insieme di omeomorfismi non suriettivi formula_1 per cui\nSe formula_3, diciamo che \"X\" \u00e8 auto-simile se \u00e8 il solo sottoinsieme non-vuoto di \"Y\" tale che l'equazione precedente vale per formula_1. Una struttura auto-simile \u00e8 formata dalla terna \nGli omeomorfismi possono essere iterati, dando origine a un sistema di funzioni iterate. La composizione di funzioni crea la struttura algebrica di monoide. Quando l'insieme \"S\" ha solo due elementi, il monoide \u00e8 detto monoide diadico. Il monoide diadico pu\u00f2 essere rappresentato come un albero binario infinito; pi\u00f9 in generale, se l'insieme \"S\" ha \"p\" elementi, allora il monoide pu\u00f2 essere rappresentato come un albero con numero di coordinazione \"p\".\nGli automorfismi di un monoide diadico formano il gruppo modulare. Gli automorfismi possono essere rappresentati come le rotazioni iperboliche dell'albero binario.\nEsempi.\nL'insieme di Mandelbrot \u00e8 autosimile attorno ai punti di Misiurewicz.\nL'autosimilarit\u00e0 ha importanti conseguenze nel progetto di reti di computer, poich\u00e9 il tipico traffico sulla rete ha propriet\u00e0 di autosimilarit\u00e0. Ad esempio, nell'ingegneria delle telecomunicazioni, le sequenze di dati in reti a commutazione di pacchetto sembrano essere auto-simili. Questa propriet\u00e0 significa che semplici modelli che utilizzano una distribuzione di Poisson sono inadeguati e le reti progettate senza considerare l'auto-similarit\u00e0 hanno grandi probabilit\u00e0 di funzionare in modo inaspettato.\nLe piante sono oggetti auto-simili presenti in natura. L'immagine a fianco \u00e8 un esempio, bench\u00e9 generato al computer, di autosimilarit\u00e0. Le felci reali, tuttavia, sono estremamente vicine all'auto-similarit\u00e0 reale. \nLa teoria del 1941 sulla turbolenza sviluppata da Kolmogorov si basa sull'assunto che il campo di velocit\u00e0 di un fluido turbolento possieda auto similarit\u00e0 (in senso statistico). Il fatto che tale teoria riesca a fornire certe previsioni corrette, mentre altre risultano errate, indica che tale assunzione \u00e8 valida solo in prima approssimazione. "}
{"id": "2748061", "revid": "339392", "url": "https://it.wikipedia.org/wiki?curid=2748061", "title": "Vladimir Zhmelev", "text": ""}
{"id": "2748065", "revid": "149485", "url": "https://it.wikipedia.org/wiki?curid=2748065", "title": "Campionati mondiali di pentathlon moderno 1973", "text": "I campionati mondiali di pentathlon moderno 1973 si sono svolti a Londra, nel Regno Unito. Si sono disputate le gare maschili individuali ed a squadre."}
{"id": "2748069", "revid": "404338", "url": "https://it.wikipedia.org/wiki?curid=2748069", "title": "Farmaci antiasmatici", "text": ""}
{"id": "2748070", "revid": "278830", "url": "https://it.wikipedia.org/wiki?curid=2748070", "title": "Rush Hour 2 - Colpo grosso al Drago Rosso", "text": ""}
{"id": "2748072", "revid": "124302336", "url": "https://it.wikipedia.org/wiki?curid=2748072", "title": "Xingzhonghui", "text": "Il Xingzhonghui (in cinese: \u5174\u4e2d\u4f1a, pinyin: X\u012bngzh\u014dnghu\u00ec), tradotto come Societ\u00e0 per la ricostruzione della Cina, fu fondato da Sun Yat-sen il 24 novembre 1894 con l'obiettivo di dare prosperit\u00e0 alla Cina al fine di favorire le politiche rivoluzionarie.\nLa societ\u00e0 fu fondata a Honolulu, nella Repubblica delle Hawaii (ove Sun era stato esiliato). Gli ammessi alla societ\u00e0 dovevano giurare il seguente giuramento:\nConflu\u00ec successivamente nel Tongmenghui, prima organizzazione politica del Kuomintang."}
{"id": "2748073", "revid": "29164510", "url": "https://it.wikipedia.org/wiki?curid=2748073", "title": "Progressista", "text": ""}
{"id": "2748074", "revid": "278830", "url": "https://it.wikipedia.org/wiki?curid=2748074", "title": "Colpo grosso al drago rosso", "text": ""}
{"id": "2748076", "revid": "767487", "url": "https://it.wikipedia.org/wiki?curid=2748076", "title": "A proposito di Steve", "text": "A proposito di Steve (\"All About Steve\") \u00e8 un film del 2009 diretto da Phil Traill, ed interpretato da Sandra Bullock, Bradley Cooper e Thomas Haden Church.\nIl film \u00e8 uscito negli Stati Uniti il 4 settembre 2009 e in Italia il 25 giugno 2010. Il titolo del film \u00e8 un gioco di parole dal titolo originale del film del 1950 \"Eva contro Eva\" (\"All About Eve\").\nTrama.\nMary Horowitz \u00e8 una creatrice di cruciverba per una rivista californiana. Nonostante la mente brillante, ha una scarsa vita sociale. I suoi genitori decidono di organizzarle un appuntamento al buio. Le aspettative di Mary sono basse, tuttavia rimane sorpresa quando conosce l'affascinante Steve Miller, che lavora come cameraman per il notiziario della CCN. Per Mary \u00e8 un colpo di fulmine, ma i sentimenti da parte di Steve non sono ricambiati. Gi\u00e0 in macchina Mary tenta un approccio intimo con Steve, ma non riesce per la sua goffaggine.\nMary crede che lui sia la sua anima gemella e crea addirittura un cruciverba intitolato \"Tutto su Steve\", che fa infuriare il suo capo a tal punto da causare il suo licenziamento. Anche Steve \u00e8 stupito di leggere quel cruciverba. Dopo essere stata licenziata, Mary decide di seguire Steve in tutti i suoi spostamenti lavorativi: in viaggio per Tucson, Mary infastidisce cos\u00ec tanto i passeggeri con il suo parlare a raffica che l'autista dell'autobus la abbandona in una stazione di servizio. Accetta cos\u00ec un passaggio da un camionista, Norman. Ma, una volta arrivata l\u00ec, i giornalisti sono gi\u00e0 andati in Oklahoma verso una nuova notizia. Mary riparte per raggiungerlo e finalmente lo trova, ma Steve \u00e8 scioccato e tenta di farle capire che lui non l'ha mai invitata a raggiungerlo.\nIntanto Hughes, collega di Steve, cerca di conoscere Mary perch\u00e9 spera di utilizzare la sua conoscenza enciclopedica per ottenere una promozione come anchorman della sua rete. Hughes inganna Mary dicendole che Steve prova dei sentimenti per lei ma ha solo paura di esprimerli: Steve e Hughes litigano ed arrivano alle mani perch\u00e9 Steve capisce che dietro l'insistenza di Mary c'\u00e8 lui.\nLa troupe riparte per Galveston, in Texas, dove c'\u00e8 un uragano, e di nuovo Mary si mette in viaggio per raggiungere la sua anima gemella grazie al passaggio di Elizabeth e Howard. Per strada, finiscono proprio nell'occhio dell'uragano e per salvarsi decidono di rifugiarsi nelle fognature.\nSteve intanto diventa paranoico, comincia ad avere paura di trovarsi di nuovo Mary dietro a lui; indossa cos\u00ec un travestimento. Nel frattempo lei, grazie a una soffiata di Hughes, riesce ad arrivare a Silver Plum, dove la troupe si sta recando per documentare il salvataggio di un gruppo di bambini sordi caduti in una buca formatasi improvvisamente nel terreno. Quando sembra che tutti i bambini siano in salvo, Mary, mentre sta correndo verso Steve, cade accidentalmente nel buco della miniera e scopre che, intrappolata con lei, c'\u00e8 ancora una bambina sorda: questa scoperta la fa subito apparire come un'eroina agli occhi di chi era venuto ad assistere. Il dirigente della CCN fiuta lo scoop e vuole che Steve parli commosso della ragazza, cos\u00ec da aumentare gli ascolti.\nSteve inizialmente si rifiuta; poi per\u00f2, vedendo che come tutti la dipingono e come manifestano perch\u00e9 la tirino fuori, comincia a rendersi conto che Mary, nel suo modo unico, \u00e8 una bella persona e dice infine che lei non ha cattive intenzioni, pur agendo in quel suo modo speciale.\nProduzione.\nLa produzione \u00e8 iniziata nel luglio 2007.\nParti del film sono state girate alla Mayfield Senior School di Pasadena (California). Le scene nella miniera sono state girate al Walt Disney Company's Golden Oak Ranch di Canyon Country, California.\nOriginariamente previsto per il 6 marzo 2009, il film non \u00e8 uscito fino al 4 settembre 2009.\nDistribuzione.\nEdizione home video.\n\"A Proposito di Steve\" \u00e8 diventato disponibile in DVD e Blu-ray il 22 dicembre 2009.\nAccoglienza.\nIncassi.\n\"A Proposito di Steve\" nel week-end d'apertura \u00e8 arrivato al 3\u00ba posto, dietro a \"The Final Destination\" e \"Bastardi senza gloria\", con 11,2 milioni di dollari. Il film alla fine ha incassato 33,8 milioni di dollari sul mercato mondiale.\nCritica.\nIl film ha ricevuto una reazione estremamente negativa da parte della critica. Rotten Tomatoes lo classifica 96\u00ba posto tra i 100 peggiori film del 2000 rivisto, con un tasso del 6%. Secondo un altro sito, Metacritic, che assegna un punteggio normalizzato su 100 recensioni da parte della critica tradizionale, il film ha ricevuto un punteggio medio del 17%, sulla base di 25 recensioni.\nSandra Bullock ha ritirato il premio per la peggior attrice, consegnando una copia di \"A Proposito di Steve\" ad ogni membro del pubblico e promettendo di tornare l'anno successivo, a patto che tutti guardassero il film e considerassero se fosse \"Veramente la peggiore performance.\"\nSandra Bullock ha vinto un Oscar alla miglior attrice per \"The Blind Side\" il giorno dopo, diventando cos\u00ec la prima persona a vincere un Oscar e un Razzie nello stesso anno."}
{"id": "2748091", "revid": "1100311", "url": "https://it.wikipedia.org/wiki?curid=2748091", "title": "Davy De Fauw", "text": ""}
{"id": "2748096", "revid": "149485", "url": "https://it.wikipedia.org/wiki?curid=2748096", "title": "Campionati mondiali di pentathlon moderno 1974", "text": "I campionati mondiali di pentathlon moderno 1974 si sono svolti a Mosca, in Unione Sovietica. Si sono disputate le gare maschili individuali ed a squadre."}
{"id": "2748106", "revid": "287204", "url": "https://it.wikipedia.org/wiki?curid=2748106", "title": "Andrea Scala", "text": "Biografia.\nGiovinezza e formazione.\nAndrea nasce a Udine, ultimo di cinque figli di Giovanni Battista Scala e Anna Morelli.\nStudente di matematica all'universit\u00e0 di Padova, si laurea nel 1842; dopodich\u00e9 prosegue i suoi studi all'Accademia di Belle Arti di Venezia. Negli anni quaranta studia anche a Roma, dove si trova coinvolto nella prima guerra di indipendenza italiana, conflitto che lo vide partecipe anche a Venezia e a Mestre.\nAttivit\u00e0 di architetto.\nA partire dagli anni sessanta fu membro di molte commissioni edilizie, tra cui quella per la facciata della Cattedrale di Santa Maria del Fiore in Firenze; in questi anni gli furono commissionati anche numerosi restauri e progetti di opere architettoniche di grande importanza, come il restauro della storica Loggia del Lionello nella sua Udine, dopo che fu gravemente danneggiata da un incendio.\nTra i suoi maggiori lavori vi sono dei grandi teatri, nei quali si avverte una predominante influenza neoclassica; non mancano per\u00f2 anche altri influssi stilistici, dovuti al fatto che anche Scala risente della stagione dell'eclettismo ancora viva nell'Italia del secondo Ottocento.\nVille, chiese e teatri.\nTra le opere pi\u00f9 rappresentative c'\u00e8 una villa veneta edificata a Pradamano, nella pianura friulana: Villa Giacomelli, realizzata nel 1852 per l'omonima famiglia, gioiello neoclassico.\nAndrea Scala oper\u00f2 anche su alcuni edifici sacri; uno dei suoi lavori pi\u00f9 importanti \u00e8 il Duomo di Mortegliano, in provincia di Udine, grande struttura in stile neogotico. \nDopo aver abbandonato la commissione per la facciata di Santa Maria del Fiore, partecip\u00f2 egli stesso al secondo e terzo concorso, proponendo un prospetto caratterizzato da un coronamento orizzontale su ogni navata, che tuttavia non incontr\u00f2 i favori della critica.\nSi ha notizia di ben ventiquattro teatri realizzati o ristrutturati dallo Scala, anche se di alcuni manca la documentazione: tra di essi si ricordano il Teatro l'Armonia di Trieste, il Teatro Accademia di Conegliano, Teatro delle Logge di Firenze, il Teatro Sociale di Treviso, il Teatro Manzoni di Milano, il Teatro Verdi di Pisa, il Teatro Massimo Vincenzo Bellini di Catania. Nel 1879 il Teatro Municipale di Bastia in alta Corsica.\nAndrea Scala muore a Udine nel 1892."}
{"id": "2748112", "revid": "287204", "url": "https://it.wikipedia.org/wiki?curid=2748112", "title": "Open Aeroflot", "text": "LOpen Aeroflot (\u0410\u044d\u0440\u043e\u0444\u043b\u043e\u0442-\u043e\u043f\u0435\u043d) \u00e8 un torneo di scacchi aperto a tutti i partecipanti che si gioca a Mosca dal 2002, sponsorizzato dalla compagnia aerea russa Aeroflot.\nOrganizzato dalla Federazione scacchistica russa, \u00e8 uno dei pi\u00f9 prestigiosi open di scacchi del mondo. Alla prima edizione parteciparono 80 Grandi Maestri, ma gi\u00e0 nella seconda erano saliti a 150. Solitamente si gioca nella seconda met\u00e0 di febbraio con il sistema svizzero su nove turni. Dal 2003 il vincitore viene invitato al torneo di Dortmund, che si gioca in luglio. Nelle edizioni recenti si sono giocati anche i tornei B e C.\nAll'edizione del 2008 hanno partecipato 66 giocatori nel torneo A (di cui 64 Grandi Maestri) e 92 nel torneo B.\nNel 2013 \u00e8 stato disputato a cadenza veloce, rapid e blitz.\nIl torneo, sospeso nel 2014, \u00e8 stato disputato nuovamente a Mosca con la tredicesima edizione nella primavera del 2015 ."}
{"id": "2748114", "revid": "122673008", "url": "https://it.wikipedia.org/wiki?curid=2748114", "title": "Cosmologia sufi", "text": "Il termine Cosmologia sufi () indica generalmente le dottrine cosmologiche associate al misticismo del sufismo. Queste possono differire da luogo a luogo, da ordine a ordine e da epoca ad epoca, ma sostanzialmente sono influenzate da molte e diverse cosmografie:\nEmanazione.\nIl seguente piano cosmologico che spiega la creazione attraverso successive emanazioni di mondi, come derivata da Plotino, \u00e8 tipica:\nil Reame degli Umani \u00e8 supervisionato da:\nSu ogni pianeta su cui si trova la vita, questa esiste in tre differenti piani dell'esistenza, il piano degli Angeli, il piano dei j\u0101nn, il piano degli Uomini. Questo sottost\u00e0 a un altro reame noto come \"Alam-e-Araf\" o \"Barzakh\" (Piano astrale), dove gli uomini stanno dopo morti (quando l'anima si stacca dal corpo fisico). Gli uomini possono anche visitare il piano astrale durante il sonno (nei sogni) o durante la meditazione.\nFinitismo.\nNella cosmologia, in contrasto con gli antichi filosofi greci come Aristotele che credeva che l'universo avesse un passato infinito senza inizio, i filosofi medioevali e i teologi sviluppano in concetto di universo con un passato finito e un inizio (Finitismo). Questa visione fu ispirata dal mito della creazione condiviso dalle tre religioni abramitiche: Giudaismo, Cristianesimo e Islam. Il filosofo cristiano Giovanni Filopono fu il primo ad argomentare contro la nozione greca di passato infinito. I suoi argomenti furono adottati poi da molti altri: Al-Kindi (Alchindus) fra i filosofi musulmani; Saadia Gaon fra quelli ebraici; e finalmente il pensatore sufi Al-Ghazali. Filopono propose due argomenti logici contro un passato infinito: il primo \u00e8 \"l'argomentazione dell'impossibilit\u00e0 dell'esistenza di un reale infinito\", che si enuncia:\nIl suo secondo argomento, l'\"argomentazione dell'impossibilit\u00e0 di completare un reale infinito tramite aggiunte successive\", si enuncia:\nEntrambi gli argomenti furono pi\u00f9 tardi adottati dai filosofi cristiani e dai teologi, in particolare il secondo divenne pi\u00f9 noto dopo essere stato usato da Immanuel Kant nella tesi della 1\u00aa antinomia riguardante il tempo."}
{"id": "2748121", "revid": "149485", "url": "https://it.wikipedia.org/wiki?curid=2748121", "title": "Campionati mondiali di pentathlon moderno 1975", "text": "I campionati mondiali di pentathlon moderno 1975 si sono svolti a Citt\u00e0 del Messico, in Messico. Si sono disputate le gare maschili individuali ed a squadre."}
{"id": "2748122", "revid": "1714743", "url": "https://it.wikipedia.org/wiki?curid=2748122", "title": "Gerberga di Sassonia", "text": "Origine.\nEra figlia terzogenita del duca di Sassonia e re dei Franchi orientali, Enrico I di Sassonia (876 \u2013 936), come conferma il \"Richeri Histori\u00e6 I\", e della sua seconda moglie, Matilde di Ringelheim (890-968); infatti come ci riporta il \"Liudprandi Antapodosis IV\", Gerberga era sorella del Re di Germania, Ottone I, che, a sua volta, secondo il \"Widukindi Res Gest\u00e6 Saxonic\u00e6\" era figlio di Enrico I e Matilde; Matilde di Ringelheim, secondo la \"Vita Mahthildis Regin\u00e6 Antiquior\" era la figlia del conte sassone di Vestfalia Teodorico di Ringelheim e di sua moglie Rainilde di Frisia, discendente dai vikinghi danesi.Enrico I di Sassonia, secondo la \"Thietmari Merseburgensis episcopi chronicon\", era figlio del duca di Sassonia, Ottone I e di Hedwige di Babenberg (856 - 903, figlia di Enrico di Babenberg e d'Ingeltrude).\nBiografia.\nNel 925, secondo il \"Widukindi I\", Gerberga fu fidanzata al duca di Lotaringia, Gilberto, definito giovane (\"adolescentem\") e di nobile e antica famiglia (\"nobili genere ac familia antiqua natus\"), Gilberto giur\u00f2 fedelt\u00e0 al padre di Gerberga, il re dei Franchi orientali, Enrico l'Uccellatore come duca di Lotaringia.Gilberto, era figlio del Conte di Hainaut e duca di Lotaringia, Reginardo e della moglie, Hersenda (o Alberada) (secondo i \"Flodoardi Annales\" era fratello di Reginardo, che secondo gli \"Iacobi de Guisia Annales Hanoni\u00e6\" era figlio di Reginardo di Lorena e di Hersenda o Alberada), di cui non si conoscono gli ascendenti; ancora secondo il \"Widukindi I\", Gilberto spos\u00f2 Gerberga, nel 928 circa, e, in quello stesso anno, secondo il documento n\u00b0 169 del \"Mittelrheinisches Urkundenbuch, vol. I\", del 928, Gisleberto si autodefinisce duca di Lotaringia, e, come si pu\u00f2 vedere nel documento n\u00b0 30 del \"Heinrici I diplomata\", datato ottobre 931, viene confermato duca da Enrico I.\nSuo marito, Gilberto, dopo la morte del padre di Gerberga, Enrico I, nel 936, cerc\u00f2 di mantenere il suo ducato indipendente, cercando dapprima l'alleanza col nuovo re di Francia, Luigi IV, dove il re aveva meno inferenza negli affari del suo ducato; poi per\u00f2, secondo i \"Flodoardi Annales\", nel 938, si scontr\u00f2 con Liugi IV. Gilberto rimase praticamente indipendente per circa tre anni sin quando, secondo il \"Liudprandi Antapodosis IV\", non venne in contrasto col cognato, il Re di Germania, Ottone I, per poi venire sconfitto dalle armate del cognato, nel 939, e anneg\u00f2 mentre tentava di attraversare il Reno.La Lorena venne affidata ad Enrico I di Baviera.\nIn quello stesso anno, Gerberga si rispos\u00f2 col re di Francia, Luigi IV (921 \u2020 954), come ci confermano i \"Flodoardi Annales\"; secondo la storica, Rosamond McKitterick, nel suo \"Frankish Kingdoms under the Carolingians 751-987\" (Longman, London and New York), Luigi spos\u00f2 Gerberga, senza il permesso di Ottone I di Sassonia, con l'intenzione di espandere il suo dominio sul ducato di Lotaringia, feudo del primo marito di Gerberga e che inoltre Gerberga fu molto attiva, seguendo il marito anche nelle sue spedizioni e soprattutto, nel periodo in cui Luigi era prigioniero si prodig\u00f2 molto.\nQuando Luigi IV cadde in un'imboscata e venne fatto prigioniero dal duca di Normandia, Riccardo I e consegnato ad Ugo il Grande, Gerberga si batt\u00e9 per mantenere il regno e negozi\u00f2 la liberazione del re; Gerberga, con i suoi fedeli, riusc\u00ec a conservare la citt\u00e0 di Laon, e, secondo lo storico Christian Settipani, il marito le fece dono, nel 951, della chiesa di Notre-Dame di Laon.Dopo la liberazione, il marito, Luigi, riusc\u00ec a riappropriarsi del suo regno, ottenendo la sottomissione di Ugo il Grande.\nNel 954, Gerberga, improvvisamente, rimase nuovamente vedova: Luigi IV mor\u00ec in seguito ad una caduta da cavallo; la successione del figlio Lotario non fu messa in discussione e Gerberga divenne reggente in virt\u00f9 della minore et\u00e0 del figlio; riusc\u00ec a sedare i tentativi di rivolte dei grandi vassalli del regno e combin\u00f2 il matrimonio fra Lotario ed Emma d'Italia, figlia di Lotario II d'Italia.\nGerberga viene citata nel documento n\u00b0 XXXVII dell'\"Opera diplomatica et historica, Tome I\", inerente ad una donazione fatta da lei in suffragio dell'anima del primo marito, Gilberto e dei di lui genitori, Reginardo di Lorena e Hersenda (o Alberada).\nGerberga mor\u00ec nel 984, secondo il necrologio dell'Abbazia di Saint-Remi, il 9 febbraio e fu inumata nel coro dell'Abbazia di Saint-Remi di Reims.\nMatrimoni e figli.\nDal matrimonio con Gilberto di Lotaringia nacquero quattro figli:\nDal suo secondo matrimonio con Luigi IV di Francia nacquero sette figli:"}
{"id": "2748124", "revid": "580", "url": "https://it.wikipedia.org/wiki?curid=2748124", "title": "Consultorio familiare", "text": "Il consultorio familiare, in Italia \u00e8 una tipologia di struttura sanitaria istituita con la legge del 29 luglio 1975, numero 405\n(\"istituzione dei consultori familiari\") allo scopo di intervenire in sostegno alla famiglia o al singolo che vi faccia ricorso.\nEsso \u00e8 un servizio gestito ed organizzato dalle regioni italiane, fornito istituzionalmente dalle ASL alla quale compete l'organizzazione finanziaria e gestionale, rientrante nelle prestazioni del Servizio sanitario nazionale.\nFunzioni e scopo.\nLa legge del 29 luglio 1975, n. 405 che istituisce i consultori familiari, stabilisce che il \"servizio di assistenza alla famiglia e alla maternit\u00e0\" ha come scopo:\nInoltre la Legge del 19 febbraio 2004, n. 40 in materia di procreazione medicalmente assistita, ha aggiunto come scopi: \nQuest'ultimo scopo, essendo un intervento sociale, non rientra propriamente fra i servizi sanitari e sociosanitari gestiti dalle ASL, conseguentemente \u00e8 realizzato d'intesa con i Comuni , che gestiscono le procedure per l'adozione e l'affidamento familiare in quanto titolari degli interventi e dei servizi sociali.\nIl consultorio familiare assume inoltre un ruolo centrale nell'ambito della tutela sociale della maternit\u00e0 e dell'interruzione volontaria della gravidanza, infatti la Legge del 22 maggio 1978, n. 194 stabilisce che essi, oltre ai predetti compiti istituzionali, assistono la donna in stato di gravidanza:\nI Consultori familiari possono avere ulteriori scopi, individuati sulla base dei bisogni sanitari e sociosanitari del territorio, per realizzare i quali possono collaborare con enti pubblici e organizzazioni private nonch\u00e9 con associazioni di volontariato o singoli operatori volontari.\nFigure professionali.\nPer lo svolgimento dei molteplici compiti previsti dalle normative vigenti, nel consultorio familiare operano diverse figure professionali dell'area sanitaria, sociale ed educativa, che possono variare in base ai bisogni specifici del territorio:\nArticolazione territoriale.\nLe funzioni istituzionali rendono il Consultorio una struttura abbastanza flessibile ed adattabile alle esigenze territoriali, in alcune regioni infatti \u00e8 organizzato in dipartimenti specializzati nell'erogare assistenza sociosanitaria rispondente a specifici bisogni, \u00e8 il caso dei servizi consultoriali per la prima infanzia, gli adolescenti o la violenza.\nPer i servizi consultoriali con finalit\u00e0 di prevenzione, promozione ed educazione per la salute si accede al consultorio liberamente, quindi senza la prescrizione del medico di medicina generale.\nA titolo di esempio vengono qui elencate alcune delle principali aree di intervento:"}
{"id": "2748126", "revid": "599013", "url": "https://it.wikipedia.org/wiki?curid=2748126", "title": "Mirela Deli\u0107", "text": "Gioca nel ruolo di centrale nel Rabit\u0259 Bak\u0131 Voleybol Klubu.\nCarriera.\nMirela Deli\u0107 inizia a giocare nella squadra giovanile dell'OK Dubrovnik fino al 1997 quando viene promossa in prima squadra: con la squadra della sua citt\u00e0 vince uno scudetto nel 1997, mentre l'anno successivo si aggiudica a sorpresa anche la Coppa dei Campioni. Nel 2000 gioca per una stagione nel ZOK Vukovar per poi passare nell'OK Velika Gorica dove resta per tre stagioni vincendo una Coppa di Croazia. Nel 2004 passa per una stagione nell' dove vince nuovamente la Coppa di Croazia e il campionato.\nDal 2005 inizia poi una lunga peregrinazione per l'Europa che la porter\u00e0 prima in Slovenia al NKBM Maribor, poi in Russia nell'Volejbol'nyj klub Uralo\u010dka, in Spagna nel Club Voleibol Tenerife, in Turchia nel Be\u015fikta\u015f Jimnastik Kul\u00fcb\u00fc e nel 2009 nel Racing Club de Cannes: con il club francese vince uno scudetto e una Coppa di Francia. Nella stagione 2010-11 viene ingaggiata dal Rabit\u0259 Bak\u0131 Voleybol Klubu, club con il quale vince lo scudetto.\nFa inoltre parte della nazionale croata con la quale ha partecipato ai campionati europei 2007 e 2009 e conquistando il bronzo ai XVI Giochi del Mediterraneo."}
{"id": "2748129", "revid": "339392", "url": "https://it.wikipedia.org/wiki?curid=2748129", "title": "Krasnij Oktjabr", "text": ""}
{"id": "2748131", "revid": "767487", "url": "https://it.wikipedia.org/wiki?curid=2748131", "title": "Bartolomeo Masi", "text": "Secondo di quindici fratelli, lavor\u00f2 come calderaio nella bottega di famiglia gestita dal padre Bernando a Firenze. Accanto alle attivit\u00e0 legate al suo mestiere (iscritto all'arte dei chiavaioli, ricopr\u00ec per essa diversi ruoli amministrativi) egli, a partire dal 1\u00ba gennaio 1511, si dedic\u00f2 alla compilazione delle sue memorie, fortunatamente giunte sino ai nostri giorni. Le \"Ricordanze\" del calderaio fiorentino sono una preziosissima fonte storica. In esse, oltre a numerose annotazioni a carattere personale, troviamo la cronaca di svariati eventi politici e storici riguardanti Firenze e il resto d'Italia."}
{"id": "2748137", "revid": "149485", "url": "https://it.wikipedia.org/wiki?curid=2748137", "title": "Campionati mondiali di pentathlon moderno 1977", "text": "I campionati mondiali di pentathlon moderno 1977 si sono svolti a San Antonio, negli Stati Uniti d'America. Si sono disputate le gare maschili individuali ed a squadre."}
{"id": "2748144", "revid": "155634", "url": "https://it.wikipedia.org/wiki?curid=2748144", "title": "Villa Longo de Bellis", "text": "Villa Longo de Bellis \u00e8 una dimora storica di Palese - Macchie sita sul Lungomare Tenente Noviello e con retrostante accesso in Via Nazionale.\nDescrizione.\n\u00c8 un grande edificio eretto in stile neoclassico nel 1870 come si evince da un'iscrizione in latino posta sul portale d'ingresso a piano terra sotto la loggia: \"DOM.US NICOLAUS LONGO ORD.IS COST.NI S.GEORGI ET CORONAE ITALIAE EQUES EREXIT A.D.MDCCCLXX\" (\"Don Nicola Longo Cavaliere dell'Ordine Costantiniano di San Giorgio e della Corona d'Italia eresse nell'anno 1870\"). L'edificio \u00e8 tripartito da quattro grandi paraste verticali doriche su cui sono presenti crateri in stile pompeiano in terracotta.\nNella parte centrale dell'edificio \u00e8 presente una loggia centrale in parte coperta da un grande arco con stemma gentilizio della famiglia Longo in chiave di volta. Due scalinate balaustrate laterali conducono alla loggia centrale di affaccio verso il mare ed il giardino. Il grande portale centrale modanato di entrata conduce agli interni del piano nobile della villa. Questa villa fu la prima in assoluto ad essere costruita sul lungomare palesino e fungeva, oltre da dimora estiva della famiglia Longo di Modugno, anche da casina-masseria in quanto intorno vi era un'azienda agricola coltivata ad ortaggi precoci(le cosiddette cocevole). Dalla corrispondenza ritrovata tra il medico Nicola Longo e l'architetto bitontino Luigi Castellucci si evince che sicuramente quest'ultimo ha dato un contributo progettuale alla villa, avendo progettato altre ville neoclassiche simili in questa zona, quali villa Cioffrese, villa Capitaneo, villa Castelluccia.\nStoria.\nAd edificare la villa fu il nobile cavaliere Nicola Longo dei marchesi di Vinchiaturo (1789-1877), figlio del Magnifico Angelantonio (1743-1827) nel 1870 medico e patriota di Modugno, famosissimo in tutto il Regno delle Due Sicilie, proprietario anche del seicentesco Palazzo Valerio-Longo di Modugno. Nella venuta a Bari del re Ferdinando II di Borbone nel 1859, il Longo fu chiamato pi\u00f9 volte ad assistere il Re nella sua malattia tanto da ricevere onorificenze e una bellissima tabacchiera in oro e brillanti in dono. La villa pass\u00f2 al figlio cavaliere Angelo Longo (1832-1917), primo sindaco di Modugno dopo l'Unit\u00e0 d'Italia. In seguito pass\u00f2 al professor Carlo Longo (1881-1952) e alla di lui figlia nobildonna Lucia Longo (1927-1985). Attuale proprietario \u00e8 il dottor Carlo Longo de Bellis di Rutigliano.\nIn questa villa, requisita dalle forze anglo-americane durante la seconda guerra mondiale, a fine novembre 1943 si incontrarono il comandante generale inglese Harold Alexander, che aveva stabilito il suo quartier generale proprio in questa villa, il generale statunitense Dwight D. Eisenhower e il maresciallo d'Italia Pietro Badoglio per discutere alcune problematiche dell'Armistizio di Cassibile. In particolare il Badoglio chiese ai due generali alleati le armi necessarie per contribuire alla cacciata dei tedeschi dall'Italia. Alexander fu restio a tale richiesta ed Eisenhower prese posizione di neutralit\u00e0. L'incontro ebbe esito negativo."}
{"id": "2748157", "revid": "1573940", "url": "https://it.wikipedia.org/wiki?curid=2748157", "title": "Lanyang", "text": "Il fiume Lanyang (\u862d\u967d\u6eaa) scorre a nord-est di Taiwan, ed attraversa la contea di Yilan per 73km, prima di gettarsi nell'Oceano Pacifico."}
{"id": "2748158", "revid": "2014155", "url": "https://it.wikipedia.org/wiki?curid=2748158", "title": "Margherita II di Hainaut", "text": "Origine.\nMargherita era la figlia femmina primogenita del Conte di Hainaut e conte d'Olanda e di Zelanda, Guglielmo e della moglie Giovanna di Valois (1294-6 aprile 1342), la figlia terzogenita di Carlo di Valois e di Margherita d'Angi\u00f2, e come ci ricorda la \"Chronologia Johannes de Beke\", era sorella del futuro re di Francia (1328) Filippo VI.\nGuglielmo I (o Guglielmo III d'Olanda) era il figlio maschio terzogenito del Conte di Hainaut e conte d'Olanda e di Zelanda, Giovanni e della moglie Filippa di Lussemburgo (1252-6 aprile 1311), figlia di Enrico V di Lussemburgo e Marguerite di Bar (1220-1275).\nBiografia.\nSuo padre, che era divenuto conte di Hainaut, di Olanda e di Zelanda, nel 1304, nella decennale guerra contro i Dampierre, che erano signori della contea delle Fiandre, si era avvicinato al re di Francia, Filippo IV il Bello, e, dopo di lui, ai suoi figli; ponendo fine alla guerra col Trattato di Parigi, sottoscritto con Luigi I di Fiandra, il 6 marzo 1323 a Parigi; attraverso il quale vennero concluse tutte le dispute tra i Dampierres e gli Avesnes sulla Contea di Zelanda. Il trattato stabil\u00ec che Luigi I rinunciava ai diritti feudali fiamminghi sulla Zelanda, sulle sue isole e le sue acque e riconosceva il Conte d'Olanda quale Conte di Zelanda..\nNel 1320, Margherita fu fidanzata con Edoardo, figlio del re d'Inghilterra Edoardo II e di Isabella di Francia, cugina di sua madre, Giovanna di Valois, come risulta da una lettera del novembre 1320, contenuta nelle \"F\u0153dera, Conventiones, Liter\u00e6 3rd Edn (London), Tome II, Pars II\", di Edoardo II inviata al Papa Giovanni XXII, per la richiesta di una dispensa, per la consanguineit\u00e0; la dispensa fu negata e pare che ne fu concessa una Margherita per potersi sposare con un consanguineo di terzo o quarto grado, nel 1321, purch\u00e9 non fosse Edoardo, figlio di Edoardo II\nNel 1324, Margherita, a tredici anni, fu data in moglie al duca di Baviera, re di Germania e futuro imperatore, Ludovico IV di Wittelsbach, detto il Bavaro (1282-1347).\nNel 1326, suo padre, Guglielmo I aiut\u00f2, mettendo a disposizione la cavalleria dell'Hainaut, la regina d'Inghilterra Isabella di Francia (cugina della di lui moglie Giovanna di Valois) ed il figlio, Edoardoa preparare una spedizione contro il re (e marito di Isabella) Edoardo II ed il suo favorito Hugh le Despenser. Con l'occasione il futuro re d'Inghilterra Edoardo fu fidanzato alla sorella di Margherita, Filippa di Hainaut; che poi spos\u00f2 nel 1328.\nAll'inizio della guerra dei cento anni, suo padre, Guglielmo I, si schier\u00f2 dalla parte del genero Edoardo III d'Inghilterra contro il proprio cognato Filippo di Valois, re di Francia e form\u00f2 una coalizione con il re d'Inghilterra, il duca di Brabante, il duca di Gheldria, l'arcivescovo di Colonia e il conte di Juliers, ma mor\u00ec poco dopo; secondo la \"Chronologia Johannes de Beke\", si ammal\u00f2 e mor\u00ec il 7 giugno 1337 e fu sepolto a Valenciennes. Alla morte di Guglielmo come conte di Hainaut, di Olanda e di Zelanda, gli succedette il figlio Guglielmo II.\nNel gennaio 1328, suo marito, Ludovico venne incoronato imperatore a Roma\nIn quegli anni, suo marito Ludovico, per via della parentela, strinse alleanza (1337) con Edoardo III, sancita da un incontro, l'anno successivo\nSuo fratello, Guglielmo II dopo aver partecipato ad una delle Crociate del Nord, in Lituania, a fianco dell'Ordine Teutonico, al ritorno, nel 1345, si trov\u00f2 a dover pacificare la Frisia (in parte dipendente dai conti d'Olanda) in rivolta, e fu ucciso in uno scontro coi ribelli, come ci viene narrato nel cap. 87b dalla \"Chronologia Johannes de Beke\", e fu sepolto abbazia \"Floridus campus\" nei pressi di Bolsward.&lt;br&gt;Alla sua morte, senza eredi, i titoli (Hainaut, Olanda, Zelanda e Frisia) passarono a Margherita, la maggiore delle sue sorelle, in quanto le furono assegnati dal marito, l'imperatore Ludovico il Bavaro, trascurando le legittime aspettative della altre sorelle.&lt;br&gt;Ella nomin\u00f2 dei governatori quindi per le contee di cui era divenuta titolare, fino a che, dopo la morte del marito non assunse lei stessa il loro governo. A questo punto dovette affrontare l'opposizione del figlio Guglielmo che secondo la \"Chronologia Johannes de Beke\", govern\u00f2 la contea d'Olanda. Nonostante l'intervento degli inglesi a suo favore, Margherita aveva dovuto combattere Guglielmo e cedere l'Olanda al figlio nel 1351 ed il rispettivo titolo tre anni dopo, quando abdic\u00f2 a favore del figlio.\nMargherita mor\u00ec due anni dopo a Quesnoy e fu sepolta a Valenciennes, ed il figlio, Guglielmo le succedette anche nella contea di Hainaut.\nMatrimonio e discendenza.\nMargherita aveva sposato il duca di Baviera, re di Germania e imperatore, Ludovico IV di Wittelsbach, detto il Bavaro (1282-1347), figlio, secondo la \"Not\u00e6 Fuerstenfeldenses de Ducibus Bavari\u00e6\", del duca dell'Alta Baviera Ludovico II (il Severo) e di Matilde d'Asburgo; per Ludovico era il secondo matrimonio, essendo vedovo di Beatrice di Slesia-Glogau, figlia di un duca polacco.&lt;br&gt;Margherita a Ludovico diede 10 figli:"}
{"id": "2748160", "revid": "452415", "url": "https://it.wikipedia.org/wiki?curid=2748160", "title": "Vinckboons", "text": ""}
{"id": "2748164", "revid": "583609", "url": "https://it.wikipedia.org/wiki?curid=2748164", "title": "Canto di Natale (film)", "text": "Canto di Natale \u00e8 un film per la televisione del 1999 diretto da David Hugh Jones.\nSi tratta di una versione televisiva statunitense del romanzo \"Canto di Natale\" di Charles Dickens, prodotta dalla rete televisiva Turner Network Television. Protagonista \u00e8 l'attore inglese Patrick Stewart nel ruolo di Ebenezer Scrooge.\nTrama.\nL'avido protagonista Ebenezer Scrooge si trova a ritornare al Natale passato in cui \u00e8 amato, al presente che sta vivendo e al futuro dove si ritrova solo, triste e odiato da tutti.&lt;br&gt;Tre fantasmi lo accompagneranno nel viaggio. In particolare il fantasma del Natale presente e quello del Natale futuro gli faranno cambiare atteggiamento, inducendolo ad essere pi\u00f9 buono e generoso.\nProduzione.\nIl film fu prodotto negli Stati Uniti da Turner Network Television e Hallmark Entertainment.\nDistribuzione.\nIl film fu trasmesso negli Stati Uniti dalla rete televisiva Turner Network Television, il 5 dicembre 1999."}
{"id": "2748165", "revid": "1305772", "url": "https://it.wikipedia.org/wiki?curid=2748165", "title": "Heartbreak (Make Me a Dancer)", "text": "Heartbreak (Make Me a Dancer) \u00e8 un singolo del gruppo musicale dance britannico Freemasons inciso insieme a Sophie Ellis-Bextor.\nLa canzone \u00e8 stata scritta da Sophie Ellis-Bextor, Richard Stannard, Russell Small e James Wiltshire e prodotta dagli stessi Stannard, Small e Wiltshire e il singolo \u00e8 stato pubblicato dalle etichetta discografiche Fascionation e Loaded il 22 giugno 2009.\nHa ottenuto un discreto successo in Europa, ed \u00e8 contenuto nell'album del gruppo \"Shakedown 2\" e nel quarto album di inediti della cantante, \"Make a Scene\"."}
{"id": "2748168", "revid": "149485", "url": "https://it.wikipedia.org/wiki?curid=2748168", "title": "Campionati mondiali di pentathlon moderno 1978", "text": "I campionati mondiali di pentathlon moderno 1978 si sono svolti in Svezia, a J\u00f6nk\u00f6ping si sono disputate le gare maschili individuali ed a squadre, mentre a Stoccolma le gare femminili."}
{"id": "2748169", "revid": "1632387", "url": "https://it.wikipedia.org/wiki?curid=2748169", "title": "Cattedrale di Kazan' (Mosca)", "text": "La cattedrale di Kazan' () \u00e8 una chiesa russa ortodossa situata all'angolo nordorientale della Piazza Rossa di Mosca. L'attuale edificio \u00e8 una ricostruzione della chiesa originale, demolita nel 1936 per ordine dell'allora segretario generale del PCUS, Stalin. \nLa cattedrale originaria.\nLa chiesa originaria venne eretta come santuario durante gli anni Trenta del Seicento per commemorare la liberazione della citt\u00e0 dagli aggressori polacchi per mano dei volontari del popolo russo, alla fine del Periodo dei torbidi. Quando aveva liberato Mosca dai Polacchi, nel 1612, il principe Dmitrij Michajlovi\u010d Po\u017earskij aveva attribuito il proprio successo all'aiuto divino fornitogli dall'icona della \"Madonna di Kazan\"', alla quale spesso aveva rivolto le proprie orazioni. Tramite i propri fondi privati, il principe finanzi\u00f2 la costruzione di una chiesa di legno dedicata alla Vergine di Kazan' sulla Piazza Rossa di Mosca.\nDopo che il primo santuario in legno venne distrutto da un incendio nel 1632, lo Zar ordin\u00f2 la ricostruzione dello stesso in laterizio. L'edificio, ad una cupola, presenta numerose file di \"Koko\u0161nik\" - elementi architettonici tipici dell'architettura russa - una spaziosa galleria e un campanile con tetto spiovente; fu consacrato nel 1636. La sua storia fu sempre tempestosa, e fu teatro dell'azione dell'arciprete Avvakum, capo della fazione dei religiosi dissenzienti, detti anche Vecchi credenti.\nDopo numerosi rinnovamenti della cattedrale effettuati durante il periodo imperiale, il disegno originale si perse dietro alle successive superfetazioni. Il celebre restauratore russo P\u00ebtr Dmitrijevi\u010d Baranovskij guid\u00f2 la completa ricostruzione degli esterni della chiesa, secondo il disegno originale, durante gli anni 1929-1932. Alcuni esperti, comunque, criticarono gi\u00e0 all'epoca l'accuratezza del lavoro svolto.\nNel 1936, quando la Piazza Rossa doveva essere preparata ad accogliere le parate dell'Armata Rossa, Stalin ordin\u00f2 che la piazza fosse ripulita dalle chiese. Sebbene alcuni tentativi fossero stati perpetrati da Baranovskij per salvarla, questi non riusc\u00ec ad evitarne la demolizione. Tuttavia, lo stesso ottenne il mantenimento di un'altra delle chiese della piazza, la Cattedrale di San Basilio.\nLa ricostruzione.\nDopo la dissoluzione dell'Unione Sovietica, la Cattedrale di Kazan' fu la prima chiesa ad essere completamente ricostruita dopo la demolizione operata in epoca socialista. Il ripristino della Cattedrale (1990\u20131993) si \u00e8 basato su misure dettagliate e fotografie dell'originale scattate da P\u00ebtr Baranovskij subito prima dell'abbattimento del 1936."}
{"id": "2748173", "revid": "151000", "url": "https://it.wikipedia.org/wiki?curid=2748173", "title": "Aeroporto di Saratov", "text": ""}
{"id": "2748174", "revid": "1573940", "url": "https://it.wikipedia.org/wiki?curid=2748174", "title": "Nanhu", "text": "Il monte Nanhu (cinese tradizionale: \u5357\u6e56\u5927\u5c71) \u00e8 una delle pi\u00f9 alte montagne di Taiwan, con un'elevazione di 3.740 m, pari a 12.270 piedi."}
{"id": "2748180", "revid": "1305772", "url": "https://it.wikipedia.org/wiki?curid=2748180", "title": "Antonio Piccininno", "text": "Attivit\u00e0.\nPastore e contadino, Antonio Piccininno \u00e8 stato uno dei pi\u00f9 anziani cantori della musica tradizionale del Gargano (con Andrea Sacco ed Antonio Maccarone), a tramandare la tradizione della musica popolare. Egli unisce alle interpretazioni musicali i racconti della vita contadina che sono fonte di ispirazione dei canti popolari; anche a lui \u00e8 legata la tradizione della \"chitarra battente\", usata in particolare per i canti d'amore.\nSu di lui \u00e8 stato scritto un libro da Salvatore Villani, che contiene anche un CD con un repertorio dei suoi canti popolari.\nVincitore di vari premi(tra cui il premio \"La Zampogna\", uno dei pi\u00f9 importanti nazionali di musica popolare), ricordato all'estero, \u00e8 stato tra i protagonisti del film \"Craj\" (2005) di Davide Marengo, sulla musica tradizionale pugliese.\nIl 13 settembre 2011 si esib\u00ec a Napoli con l'orchestra sinfonica e il coro del Teatro San Carlo con direzione artistica di Eugenio Bennato.\nIl 9 dicembre 2016 \u00e8 morto all'et\u00e0 di 100 anni.\nCronaca post-mortem.\nA meno di 10 giorni dalla sua scomparsa, nella notte tra il 18 e il 19 dicembre 2016, ignoti hanno profanato la tomba di famiglia e trafugato la sua salma.\nEssa \u00e8 stata successivamente ritrovata nella notte tra il 25 e il 26 febbraio 2017."}
{"id": "2748181", "revid": "327094", "url": "https://it.wikipedia.org/wiki?curid=2748181", "title": "Marist FC", "text": ""}
{"id": "2748184", "revid": "123391246", "url": "https://it.wikipedia.org/wiki?curid=2748184", "title": "Don Taylor", "text": "Biografia.\nCarriera.\nDopo gli studi alla Penn State University, Taylor arriv\u00f2 a Hollywood nel 1942, dove fu scritturato dalla MGM che lo mise sotto contratto per piccoli ruoli. Arruolato nella United States Army Air Force (AAF) durante la seconda guerra mondiale, l'attore apparve nella versione teatrale di \"Winged Victory\" messa in scena a Broadway, e nella successiva riduzione cinematografica (1944) diretta da George Cukor, dove fu accreditato come \"Cpl. Don Taylor\".\nTerminata la guerra, Taylor inizi\u00f2 a ottenere ruoli pi\u00f9 significativi, in particolare nel \"noir\" metropolitano \"La citt\u00e0 nuda\" (1948) di Jules Dassin, in cui interpret\u00f2 la parte del detective Jimmy Halloran. Nel 1950 fu scritturato per la commedia \"Il padre della sposa\" di Vincente Minnelli, in cui pot\u00e9 sfruttare appieno la sua aria affabile e la sua fanciullesca simpatia nel ruolo di Buckley Dunstan (\"Poldo\" nella versione italiana), fidanzato e poi sposo di Elizabeth Taylor. La commedia ebbe un enorme successo di pubblico e di critica, tanto da avere un seguito l'anno seguente, \"Pap\u00e0 diventa nonno\" (1951), in cui Taylor interpret\u00f2 il medesimo ruolo.\nLa prima met\u00e0 degli anni cinquanta offr\u00ec a Taylor altri ruoli interessanti, come quello di Vern \"Cowboy\" Blithe nel film bellico \"I diavoli alati\" (1951) di Nicholas Ray, accanto a John Wayne e Robert Ryan. L'attore consolid\u00f2 il proprio successo nel 1953, con il ruolo del tenente James Dunbar nel film \"Stalag 17\" di Billy Wilder, avventuroso e ironico dramma ambientato in un campo di prigionia tedesco durante il secondo conflitto mondiale.\nNel 1954 fece una breve incursione nel cinema britannico per interpretare un aitante Robin Hood nel film \"La spada di Robin Hood\", diretto da Val Guest. Dopo un ultimo ruolo di rilievo nel dramma \"Pianger\u00f2 domani\" (1955), accanto a Susan Hayward, Taylor inizi\u00f2 a interessarsi alla regia pi\u00f9 che alla recitazione, ma il passaggio dietro la macchina da presa in principio fu per lui problematico.\nTaylor inizi\u00f2 a dirigere show televisivi ed episodi di popolari serie quali \"Alfred Hitchcock presenta\", rimanendo attivo come regista per il piccolo schermo nei tre decenni successivi. Tra i suoi maggiori successi sono da ricordare i \"serial\" \"Il dottor Kildare \" (1961) e \"Cannon\" (1971). Nel frattempo la sua attivit\u00e0 di regista lo riport\u00f2 al grande schermo, dove esord\u00ec dirigendo \"La gang dei diamanti\" (1967), di cui curer\u00e0 poi la regia di una versione televisiva nel 1988.\nNegli anni settanta svilupp\u00f2 un particolare interesse per temi di fantascienza, dirigendo alcune produzioni di grande successo per il cinema, quali \"Fuga dal pianeta delle scimmie\" (1971), \"L'isola del dr. Moreau\" (1977), \"La maledizione di Damien\" (1978), sequel del celebre \"Il presagio\", \"Countdown dimensione zero\" (1980) con Kirk Douglas. Altern\u00f2 questo filone con incursioni in altri generi, in particolare curando la regia del musical \"Tom Sawyer\" (1973) con Johnny Whitaker.\nVita privata.\nDal primo matrimonio con Phyllis Avery (1944-1955), Taylor ebbe due figli, Anne e Avery. Nel 1964 si rispos\u00f2 con l'attrice britannica Hazel Court, da cui ebbe altri due figli, Jonathan e Courtney. Il matrimonio dur\u00f2 fino alla morte di Taylor, avvenuta nel 1998, all'eta di 78 anni, per un attacco cardiaco.\nDoppiatori italiani.\nNelle versioni in italiano dei suoi film, Don Taylor \u00e8 stato doppiato da:"}
{"id": "2748187", "revid": "149485", "url": "https://it.wikipedia.org/wiki?curid=2748187", "title": "Campionati mondiali di pentathlon moderno 1979", "text": "I campionati mondiali di pentathlon moderno 1979 si sono svolti a Budapest, in Ungheria. Si sono disputate le gare maschili individuali ed a squadre."}
{"id": "2748192", "revid": "339392", "url": "https://it.wikipedia.org/wiki?curid=2748192", "title": "Ducato di Wurttemberg", "text": ""}
{"id": "2748201", "revid": "1305772", "url": "https://it.wikipedia.org/wiki?curid=2748201", "title": "Distretto di Pingzhen", "text": "Il distretto di Pingzhen (\u5e73\u93ae\u5e02) \u00e8 un distretto di Taiwan e la diciottesima citt\u00e0 pi\u00f9 popolosa dello Stato; \u00e8 situata nella parte centrale della municipalit\u00e0 di Taoyuan."}
{"id": "2748205", "revid": "330019", "url": "https://it.wikipedia.org/wiki?curid=2748205", "title": "Circondario di Bobbio", "text": "Il circondario di Bobbio era uno dei circondari in cui era suddivisa la provincia di Pavia tra il 1859 e il 1923.\nStoria.\nIn seguito all'annessione della Lombardia dal Regno Lombardo-Veneto al Regno di Sardegna (1859), fu emanato il decreto Rattazzi, che riorganizzava la struttura amministrativa del Regno, suddiviso in province, a loro volta suddivise in circondari.\nIl circondario di Bobbio fu creato come suddivisione della provincia di Pavia; il territorio corrispondeva a quello della soppressa provincia di Bobbio del Regno di Sardegna, appartenuta alla Divisione di Genova.\nCon l'Unit\u00e0 d'Italia (1861) la suddivisione in province e circondari fu estesa all'intera Penisola, lasciando invariate le suddivisioni stabilite dal decreto Rattazzi.\nIl circondario di Bobbio fu abolito nel 1923, nell'ambito di una generale riduzione dei circondari. I comuni che lo componevano furono cos\u00ec spartiti:\nNel 1925 i comuni assegnati alla provincia di Piacenza, pi\u00f9 Coli e Pecorara, avrebbero formato il nuovo circondario di Bobbio.\nSuddivisione amministrativa.\nNel 1863, la composizione del circondario era la seguente:"}
{"id": "2748208", "revid": "7336", "url": "https://it.wikipedia.org/wiki?curid=2748208", "title": "Oscillazione pendolare", "text": ""}
{"id": "2748213", "revid": "1573940", "url": "https://it.wikipedia.org/wiki?curid=2748213", "title": "Afropithecus turkanensis", "text": "Afropithecus turkanensis \u00e8 un ominide del Miocene ritrovato nel sito di Kalodirr presso il Lago Turkana nel nord del Kenya. L'et\u00e0 dell\"'Afropithecus\" \u00e8 stata stimata tra 16 e 18 milioni di anni in base a tecniche di datazione radiometrica e studi geologici condotti da Broschetto e Brown dell'Universita dell'Utah. Nel sito di Kalodirr sono stati ritrovati complessivamente 46 reperti comprendenti cranio, mandibola, dentatura e reperti postcraniali.\nLo specimen di riferimento dell\"'Afropithecus turkanensis\" \u00e8 indicato come KNM-WK 16999.\nMorfologia.\nI Leakey descrissero l\"'Afropithecus turkanensis\" come un grande ominoide, con smalto dentale piuttosto spesso, con caratteristiche postcraniali simili al \"Proconsul nyanzae\", che \u00e8 la specie del Miocene pi\u00f9 conosciuta in seguito al ritrovamento di centinaia di reperti fossili che hanno permesso di ricostruire quasi interamente lo scheletro; aveva caratteristiche craniali simili all'\"Aegyptopithecus zeuxis\" e dentatura come l'\"Heliopithecus leakeyi\", i cui molari indicavano una diversificazione rispetto alle prime grandi scimmie catarrine. Su queste basi l'\"A. turkenensis\" viene a essere identificato come un primitivo quadrupede arboricolo simile al \"P. nyanzae\", con morfologia facciale e caratteristiche dentali che suggeriscono una dieta a base di frutta dura.\nMorfologia craniale.\nIl reperto KNM-WT 16999 comprende un lungo muso, lo scheletro facciale e frontale, buona parte della regione temporale, dello sfenoide e una dentatura adulta poco consunta con incisivi sporgenti; inoltre l'orbita destra pressoch\u00e9 completa, lo zigomo destro, il pterigoideo, la mascellare e premascellare. La superficie della parte mascellare destra, come pure lo smalto dei molari destri, sono andati perduti nel corso del tempo e rimpiazzati da cristalli di calcite che permettono di cogliere l'aspetto generale, ma non i singoli dettagli.\nDalla dentatura sappiamo che il palato, che \u00e8 quasi completamente calcificato, era poco profondo, lungo e stretto, con file di denti che convergono posteriormente anche se \u00e8 probabile che in origine fossero quasi parallele. L\"'Afropithecus turkanensis\" aveva un diastema (separazione) di 6,5\u00a0mm tra il secondo incisivo e il canino.\nLo spessore dello smalto dentale viene registrato per permettere il confronto tra i vari taxa e viene normale indicato come \"sottile\" o \"spesso\" in base a misure effettuate su denti usurati o fratturati in modo naturale. Dalle analisi dello smalto si ritiene che l\"'A. turkanensis\" sia il pi\u00f9 antico ominoide caratterizzato da smalto \"spesso\", il che lo distingue dal \"Kenyapithecus\".\nMorfologia postcraniale.\nI reperti postcraniali come KNM-WK 16901 comprendono il perone destro (privo della prima porzione) e con dimensioni (184 mm) simili a quelle dei \"Pan troglodytes\", il terzo metatarso destro, il quarto metatarso destro privo della testa, e la testa incompleta del primo metatarso.\nAltri reperti includono: "}
{"id": "2748214", "revid": "1543377", "url": "https://it.wikipedia.org/wiki?curid=2748214", "title": "Franco Bomprezzi", "text": "Biografia.\nAffetto sin dalla nascita da osteogenesi imperfetta, che l'avrebbe portato a vivere e lavorare su una sedia a rotelle, segu\u00ec gli spostamenti del padre militare, compiendo gli studi a Firenze, Chieti, Rovigo e Padova. Fu caposervizio presso \"Il Mattino di Padova\" per molti anni; collabor\u00f2 anche con la redazione de \"Il Resto del Carlino\", prima di trasferirsi a Milano, dove ricopr\u00ec la carica di caporedattore centrale in AGR.\nCollabor\u00f2 con diverse testate tematiche, occupandosi delle difficolt\u00e0 delle persone disabili. Fu direttore responsabile di \"DM\", periodico della UILDM, nonch\u00e9 direttore della rivista \"Mobilit\u00e0\", che cess\u00f2 le pubblicazioni a fine 2008. Fu il fondatore del portale \"Superando.it\". e portavoce di Ledha, la Lega per i diritti delle persone con disabilit\u00e0.\nResponsabile per anni della comunicazione sociale per il \"Comitato Telethon Fondazione Onlus\", entr\u00f2 anche nel comitato scientifico della \"Fondazione Vodafone Italia\".\nIntervenne in numerosi programmi radiofonici e televisivi, fra cui \"Il coraggio di vivere\", \"Maurizio Costanzo Show\", \"I fatti vostri\", \"Check-up\", \"Casa per casa\", \"Unomattina\", \"Quelli che...\", \"La notte dei misteri\", \"Chiamate Roma 3131\", \"Diversi da chi?\".\nNel 2005 gli venne assegnato l'Ambrogino d'oro. Nel 2007 fu nominato cavaliere della Repubblica dal presidente Giorgio Napolitano. Nel 2009 si present\u00f2 alle elezioni provinciali di Milano nella lista che sosteneva la candidatura di Filippo Penati a presidente della provincia: ottenne 637 voti, che non risultarono sufficienti per la sua elezione. In vista delle elezioni municipali del 2011 a Milano si candid\u00f2 al Consiglio comunale nella lista \"Milano Civica X Pisapia Sindaco\", elogiando lo stesso Pisapia per la sua attenzione nei confronti delle persone con disabilit\u00e0: nell'occasione ottenne 344 preferenze, che non gli consentirono di entrare a Palazzo Marino.\nMor\u00ec all'ospedale Niguarda di Milano, dove era ricoverato da tempo, a causa di un'embolia polmonare. Era vedovo da molti anni di Nadia, anche lei disabile costretta in carrozzina."}
{"id": "2748217", "revid": "984922", "url": "https://it.wikipedia.org/wiki?curid=2748217", "title": "Nabil Shaban", "text": "Ha fondato la \"Graie\" (pronuncia \"gray-eye\", dall'inglese \"occhio grigio\") - una compagnia teatrale che promuove artisti con disabilit\u00e0.\n\"Nabs\" si \u00e8 formato presso l'Universit\u00e0 del Surrey alla fine degli anni settanta. Uno dei suoi ruoli televisivi pi\u00f9 memorabili \u00e8 stato quello dell'orribile rettile alieno \"Sil\" nella serie televisiva di fantascienza, \"Doctor Who\". Shaban ha interpretato Sil in due episodi: \"Vengeance Varos\" (1985) e \"Mindwarp\" (1986). Shaban \u00e8 particolarmente noto tra i fan di Dr Who per la risata che ha donato al personaggio di Sil.\nNel 1993 recita nella parte di un marziano per il film \"Wittgenstein\" di Derek Jarman, con lo scopo di rappresentare il dubbio nelle certezze del filosofo protagonista del film.\n\u00c8 apparso in diversi film tra cui \"La citt\u00e0 della gioia\" (1992) e \"I figli degli uomini\" (2006).\nNel 2003 ha realizzato un documentario televisivo in cui ha esplorato la possibilit\u00e0 che il capo vichingo \u00cdvarr Ragnarsson possa aver avuto l'osteogenesi imperfetta: lui stesso ne \u00e8 affetto.\nNel 2005 \u00e8 stato nominato miglior attore di teatro in Scozia, dal \"Critics' Awards for Theatre in Scotland\" (CATS), per il suo ruolo come \"Macheath (\"Mackie Messer\"/\"Mack the Knife\")\" ne \"L'opera da tre soldi\" di Bertolt Brecht: ironia della sorte, Nabil ha perso a favore dell'altro candidato, David Tennant, che nello stesso anno avrebbe interpretato il \"Doctor Who\", nella nuova serie televisiva del 2005."}
{"id": "2748225", "revid": "767487", "url": "https://it.wikipedia.org/wiki?curid=2748225", "title": "U.S. Pro Indoor 1997", "text": "Lo U.S. Pro Indoor 1997 \u00e8 stato un torneo di tennis giocato sul cemento indoor. \u00c8 stata la 30\u00aa edizione dello U.S. Pro Indoor che fa parte della categoria Championship Series nell'ambito dell'ATP Tour 1997. Si \u00e8 giocato al CoreStates Center di Philadelphia, Pennsylvania negli Stati Uniti dal 24 febbraio al 3 marzo 1997.\nCampioni.\nSingolare.\n Pete Sampras ha battuto in finale Patrick Rafter 5\u20137, 7\u20136 (7\u20134), 6\u20133\nDoppio.\n S\u00e9bastien Lareau / Alex O'Brien hanno battuto in finale Ellis Ferreira / Patrick Galbraith 6\u20133, 6\u20133"}
{"id": "2748228", "revid": "149485", "url": "https://it.wikipedia.org/wiki?curid=2748228", "title": "Campionati mondiali di pentathlon moderno 1981", "text": "I campionati mondiali di pentathlon moderno 1981 si sono svolti a Zielona G\u00f3ra, in Polonia, dove si sono disputate le gare maschili individuali ed a squadre, ed a Londra, in Gran Bretagna, dove si sono disputate le gare femminili individuali ed a squadre."}
{"id": "2748233", "revid": "33689", "url": "https://it.wikipedia.org/wiki?curid=2748233", "title": "Metodo dell'esperto", "text": ""}
{"id": "2748235", "revid": "33689", "url": "https://it.wikipedia.org/wiki?curid=2748235", "title": "Teorema dell'esperto", "text": ""}
{"id": "2748238", "revid": "287204", "url": "https://it.wikipedia.org/wiki?curid=2748238", "title": "Japan Open Tennis Championships 1997", "text": "Il Japan Open Tennis Championships 1997 \u00e8 stato un torneo di tennis giocato sul cemento.\n\u00c8 stata la 25\u00aa edizione del Japan Open Tennis Championships, che fa parte della categoria Championship Series nell'ambito dell'ATP Tour 1997 \ne della Tier III nell'ambito del WTA Tour 1997.\nSia il torneo maschile che quello femminile si sono giocati all'Ariake Coliseum di Tokyo in Giappone, \ndal 14 al 21 aprile 1997.\nCampioni.\nSingolare maschile.\n Richard Krajicek contro Lionel Roux 6\u20132, 3\u20136, 6\u20131\nSingolare femminile.\n Ai Sugiyama contro Amy Frazier 4\u20136, 6\u20134, 6\u20134\nDoppio maschile.\n Martin Damm / Daniel Vacek contro Justin Gimelstob / Patrick Rafter 2\u20136, 6\u20132, 7\u20136\nDoppio femminile.\n Alexia Dechaume-Balleret / Rika Hiraki contro Kerry-Anne Guse / Corina Morariu 6\u20134, 6\u20132"}
{"id": "2748239", "revid": "599013", "url": "https://it.wikipedia.org/wiki?curid=2748239", "title": "Andrea Trinchieri", "text": "Carriera.\nMuove i primi passi allenando le giovanili e la prima squadra della storica societ\u00e0 milanese del San Pio X che guida alle vittorie consecutive dei campionati di Promozione e Serie D.\nPassa poi a Magenta, per infine approdare all'Olimpia Milano, dove lavora sia con i giovani (5 finali nazionali) che con la prima squadra come assistente dei vari allenatori che in quegli anni si avvicendano alla guida delle \"scarpette rosse\". Nel 2004 viene chiamato alla guida della Triboldi Soresina, che all'epoca era in terza serie, ottenendo la promozione in LegaDue al termine della stagione 2005-06.\nUn'altra stagione a Soresina e poi \u00e8 la volta della JuveCaserta, sempre in Legadue, dove per\u00f2 viene esonerato nel novembre del 2007. La stagione successiva viene messo sotto contratto dal Veroli Basket, nuovamente in seconda serie.\nAl culmine di una stagione che lo vede coronato coach dell'anno in LegaDue, riceve una chiamata per allenare la Pallacanestro Cant\u00f9. Con Cant\u00f9 vince per due anni consecutivi, nel 2009-10 e nel 2010-11, il titolo di miglior allenatore di Serie A. Nel suo periodo alla guida dei biancazzurri brianzoli, contribuisce a portare la squadra per due volte in Eurolega oltre che a disputare una finale scudetto, due semifinali scudetto e due finali di Coppa Italia. Nel settembre 2012 sempre con Cant\u00f9 vince la Supercoppa italiana battendo la Montepaschi Siena al 105 Stadium di Rimini.\nNel gennaio 2013, durante la stagione con Cant\u00f9 firma un contratto biennale con la Federazione greca come allenatore della Nazionale ellenica.\nNell'estate del 2013 passa all'UNICS Kazan', squadra del massimo campionato russo e la porta alla vittoria in Coppa di Russia e in semifinale di VTB United e in finale di Eurocup.\nPer la stagione 2014-15 sceglie di cambiare e di allenare Brose Bamberg in Bundesliga, squadra con la quale raggiunge gli ottavi di finale di Eurocup e la finale di Coppa di Germania, prima di laurearsi campione di Germania il 21 giugno 2015, dopo aver sconfitto il Bayern M\u00fcnchen per 3-2 in finale di playoff.\nL'anno successivo bissa la vittoria del campionato battendo in finale il Ratiopharm Ulm per 3-0, oltre a finire i play-off da imbattuto. Nella stagione 2016-17, Trinchieri guida il Bamberg dapprima alla conquista della Coppa di Germania e poi alla terza vittoria consecutiva del campionato. Meno lusinghiero il bilancio in Euroleague, dove la squadra termina la stagione al tredicesimo posto non riuscendo a qualificarsi per i playoff.\nIl 19 febbraio 2018 viene sollevato dall'incarico di allenatore del Brose Bamberg dopo che la squadra aveva perso 12 delle ultime 15 partite uscendo dal giro play-off sia nella Bundesliga che nell'Euroleague.\nDal 1\u00ba novembre 2018 inizia ufficialmente la nuova avventura alla guida degli ex campioni d'Europa del 1992, il Partizan Belgrado. Il 17 febbraio 2019 vince con il Partizan, la Coppa Radivoj Kora\u0107, bissando il risultato l'anno successivo.\nIl 15 luglio 2020 fa ritorno in Germania, firmando per i tedeschi del Bayern Monaco. Nella sua prima stagione a Monaco di Baviera, Trinchieri arriva in finale di Bundesliga, venendo per\u00f2 sconfitto per 3-1 dall'Alba Berlino. Nella stessa stagione, Trinchieri porta la sua squadra ai play-off di Eurolega, venendo per\u00f2 sconfitto dalla Olimpia Milano per 3-2.\nGrazie ai risultati ottenuti, il 22 giugno 2021, Trinchieri prolunga il suo contratto con il Bayern Monaco per altre due stagioni."}
{"id": "2748244", "revid": "119373342", "url": "https://it.wikipedia.org/wiki?curid=2748244", "title": "Paiwan", "text": "I Paiwan (caratteri cinesi: \u6392\u7063) sono un popolo di aborigeni taiwanesi, che forma il terzo gruppo tribale pi\u00f9 ampio di indigeni di Taiwan. I Paiwan comprendono circa il 17.7% della popolazione indigena di Taiwan, con una popolazione aggiornata al 2000 di circa 70.331 individui. Circa 66.000 aborigeni parlano la lingua paiwan. \nTipiche del popolo Paiwan sono due particolari cerimonie, chiamate \"Masaru\" e \"Maleveq\". Il \"Masaru\" \u00e8 una festa che celebra la raccolta del riso, mentre il \"Maleveq\" serve per commemorare le divinit\u00e0 e gli antenati.\nStoria.\nUna delle figure pi\u00f9 importanti della storia Paiwan \u00e8 stato il capo supremo Toketok (\u5353\u5176\u7763; 1817 - 1874), che aveva riunito sotto la sua guida 18 trib\u00f9 di etnia Paiwan, e nel 1867 era riuscito a concludere un accordo formale con i leader cinesi ed occidentali. L'accordo prevedeva che i Paiwan non avrebbero attaccato le navi straniere che avrebbero attraccato nel loro territorio, in cambio dell'amnistia per un gruppo di indigeni Paiwan che aveva ucciso la ciurma nella nave \"Rover\" a marzo del 1867.\nNel 1871, un vascello proveniente da Okinawa naufrag\u00f2 vicino alla punta sud di Taiwan, e tutta la ciurma composta da 54 uomini fu decapitata da un gruppo di aborigeni Paiwan del villaggio di Mudan (cosiddetto incidente di Mudan). Il Giappone cerc\u00f2 quindi un compenso alla Cina dei Qing, ma la corte rifiut\u00f2 la richiesta adducendo la scusa che gli aborigeni \"selvaggi ed indomabili\" (cinese tradizionale: \u53f0\u7063\u751f\u756a; cinese semplificato: \u53f0\u6e7e\u751f\u756a; pinyin: \"T\u00e1iw\u0101n sh\u0113ngf\u0101n\") non erano sotto la sua giurisdizione. Questo fatto port\u00f2 alla spedizione di Taiwan del 1874, da parte dei giapponesi."}
{"id": "2748253", "revid": "599013", "url": "https://it.wikipedia.org/wiki?curid=2748253", "title": "Elvir Ov\u010dina", "text": ""}
{"id": "2748254", "revid": "287204", "url": "https://it.wikipedia.org/wiki?curid=2748254", "title": "Elvir Ovcina", "text": ""}
{"id": "2748255", "revid": "767487", "url": "https://it.wikipedia.org/wiki?curid=2748255", "title": "Laudi di Iacopone da Todi", "text": ""}
{"id": "2748262", "revid": "729019", "url": "https://it.wikipedia.org/wiki?curid=2748262", "title": "Basay (popolo)", "text": "I Basay sono un'etnia di aborigeni taiwanesi, i cui antenati parlavano la lingua basay."}
{"id": "2748267", "revid": "1442080", "url": "https://it.wikipedia.org/wiki?curid=2748267", "title": "Japan Open Tennis Championships 1997 - Singolare femminile", "text": "Il singolare femminile del Japan Open Tennis Championships 1997 \u00e8 stato un torneo di tennis facente parte del WTA Tour 1997.\nKimiko Date era la detentrice del titolo, ma quest'anno non ha partecipato.\nAi Sugiyama ha battuto in finale 4\u20136, 6\u20134, 6\u20134 Amy Frazier.\nTeste di serie.\nLe prime 2 teste di serie hanno ricevuto un bye per il 2\u00ba turno."}
{"id": "2748269", "revid": "1543377", "url": "https://it.wikipedia.org/wiki?curid=2748269", "title": "Andrena", "text": "Andrena \u00e8 un genere di insetti apoidei della famiglia Andrenidae, a distribuzione cosmopolita, comprendente oltre 1300 specie.\nDescrizione.\nIl corpo di questi apoidei \u00e8 lungo 8 \u2013 17\u00a0mm e i maschi sono in genere pi\u00f9 piccoli e pi\u00f9 snelli delle femmine. Queste si distinguono facilmente dalle altre apoidee per la presenza di una area vellutata tra gli occhi e la base delle antenne, denominata \"fovea facciale\".\nPresentano inoltre una serie di setole fitte e robuste, denominate \"spazzola\", disposte in pi\u00f9 file trasversali sulla faccia interna dei trocanteri delle zampe posteriori.\nLa maggior parte delle specie hanno anche ai lati del torace una struttura, denominata \"scopa\", costituita da una folta massa di setole tra le quali viene ammassato il polline.\nLa livrea \u00e8 da bruna a nera nella maggior parte delle specie, con bande vellutate biancastre sull'addome; altre colorazioni presenti in alcune specie vanno dal rosa al rosso, pi\u00f9 raramente blu o verde metallico.\nLa nervatura alare presenta la stessa morfologia ricorrente fra gli Apoidea. Gli elementi morfologici della venatura nelle ali anteriori delle andrene sono i seguenti:\nDistribuzione e habitat.\n\u00c8 un genere pressoch\u00e9 cosmopolita, presente in gran parte del mondo eccetto che in Oceania e in Sud America.\nLe \"Andrena\" prediligono solitamente i territori sabbiosi, in cui sono solite scavare le loro tane, in vicinanza di alberi o arbusti che possano proteggerle dal calore eccessivo o dal gelo.\nBiologia.\nNelle aree temperate trascorrono l'inverno allo stadio di pupe all'interno di gallerie scavate nel terreno, profonde da 5 a 60\u00a0cm. Quando la temperatura raggiunge i 20\u00a0\u00b0C escono in superficie (i maschi in genere prima delle femmine). Dopo l'accoppiamento le femmine depongono le uova all'interno di piccole celle sotterranee, contenenti una bolla di polline misto a nettare, che servir\u00e0 da nutrimento per le larve.\nSi tratta di api solitarie anche se le femmine utilizzano spesso un nido comune, pur dedicandosi ciascuna alle proprie celle.\nAlcune specie possono dar luogo a due generazioni in un anno.\nEcologia.\nPer quanto riguarda la raccolta del polline alcune specie hanno relazioni strette con una singola specie botanica o un singolo genere (oligolettiche) mentre altre si rivolgono indifferentemente a specie di diverse famiglie (polilettiche). Tra le specie strettamente oligolettiche possono essere citate \"A. potentillae\" che usualmente bottina solo su \"Potentilla\" spp., \"A. symphyti\" (\"Symphytum\" spp.), \"A. taraxaci\" (\"Taraxacum\" spp.) , \"A. florea\" (\"Bryonia\" spp.), \"A. clarkella\" (\"Salix\" spp.); in altri casi la preferenza riguarda pi\u00f9 generi di una stessa famiglia come per esempio \"A. agilissima\", che limita le sue scelte a generi della famiglia delle Cruciferae, o \"A. fuscipes\", specializzata in Ericaceae spp.\nAlcune specie del genere \"Andrena\" sono frequentemente chiamate in causa quali insetti impollinatori di varie specie di orchidee.\nTra queste, la \"scarpetta di Venere\" (\"Cypripedium calceolus\") \u00e8 in grado di attirare questi insetti grazie ad emissioni olfattive di composti chimici simili a quelle dei feromoni degli insetti stessi.\nEsiste una somiglianza chimica anche tra le secrezioni cefaliche di alcune specie del genere \"Andrena\" e alcune sostanze volatili prodotte dalle orchidee del gruppo \"Ophrys fusca\"-\"Ophrys lutea\", frequentemente impollinate da questi insetti.\nTassonomia.\nCon oltre 1300 specie \u00e8 uno dei generi pi\u00f9 numerosi della superfamiglia Apoidea.\nIn Europa sono presenti le seguenti specie:"}
{"id": "2748271", "revid": "339392", "url": "https://it.wikipedia.org/wiki?curid=2748271", "title": "Comuni italiani soppressi", "text": ""}
{"id": "2748281", "revid": "767487", "url": "https://it.wikipedia.org/wiki?curid=2748281", "title": "Lingua basay", "text": "La lingua basay era una lingua austronesiana della famiglia delle lingue formosane orientali, ed era parlata nell'area a nord dell'isola di Taiwan, intorno alla citt\u00e0 di Taipei. I popoli che parlavano tale lingua erano i Basay, i Qauqaut ed i Trobiawan."}
{"id": "2748284", "revid": "838137", "url": "https://it.wikipedia.org/wiki?curid=2748284", "title": "Japan Open Tennis Championships 1997 - Doppio femminile", "text": "Il doppio femminile del Japan Open Tennis Championships 1997 \u00e8 stato un torneo di tennis facente parte del WTA Tour 1997.\nKimiko Date e Ai Sugiyama erano le detentrici del titolo ma solo la Sugiyama ha partecipato in coppia con Shinobu Asagoe.\nAsagoe e Sugiyama hanno perso in semifinale contro Kerry-Anne Guse e Corina Morariu.\nAlexia Dechaume-Balleret e Rika Hiraki hanno battuto in finale 6\u20134, 6\u20132 Guse e Morariu."}
{"id": "2748290", "revid": "300067", "url": "https://it.wikipedia.org/wiki?curid=2748290", "title": "Samir Leri\u0107", "text": ""}
{"id": "2748291", "revid": "287204", "url": "https://it.wikipedia.org/wiki?curid=2748291", "title": "Samir Leric", "text": ""}
{"id": "2748293", "revid": "767487", "url": "https://it.wikipedia.org/wiki?curid=2748293", "title": "Lingua paiwan", "text": "La lingua paiwan \u00e8 una lingua nativa di Taiwan, parlata dall'etnia Paiwan di aborigeni taiwanesi. Tale lingua fa parte delle lingue formosane, della famiglia delle lingue austronesiane, e si stima essere parlata da circa 66.000 individui."}
{"id": "2748295", "revid": "118834", "url": "https://it.wikipedia.org/wiki?curid=2748295", "title": "Pi\u00e8ce teatrale", "text": ""}
{"id": "2748296", "revid": "31360", "url": "https://it.wikipedia.org/wiki?curid=2748296", "title": "New York Subway", "text": ""}
{"id": "2748299", "revid": "1543377", "url": "https://it.wikipedia.org/wiki?curid=2748299", "title": "Sabine Meyer", "text": "Formazione scolastica e carriera.\nSabine Meyer si \u00e8 formata come clarinettista presso la \"Hochschule f\u00fcr Musik und Darstellende Kunst\" di Stoccarda con Otto Hermann e successivamente alla Hochschule f\u00fcr Musik, Theater und Medien di Hannover con Hans Deinzer, con il quale Martin Fr\u00f6st ha studiato circa 12 anni dopo come Sabine Meyer.\nDopo aver lavorato per un breve periodo alla Symphonieorchester des Bayerischen Rundfunks, Sabine Meyer \u00e8 diventata una delle prime strumentiste dei Berliner Philharmoniker nel 1983, per volere di Herbert von Karajan, ma ha abbandonato il suo ruolo di primo clarinetto a causa di alcuni disaccordi tra l'orchestra e il direttore. Si \u00e8 poi esibita sempre pi\u00f9 spesso come solista.\nNel 1993 \u00e8 diventata professoressa presso la \"Musikhochschule\" di Lubecca. Nel 1994, ha collaborato con il clarinettista jazz Eddie Daniels e con l'arrangiatore e compositore Torrie Zito (\u201cBlues for Sabine\u201d). Alcuni dei suoi allievi sono ora anch\u2019essi dei solisti, come le clarinettiste israeliane Shirley Brill e Shelly Ezra e la clarinettista ungherese Bogl\u00e1rka Pecze (tutte e tre vivono in Germania), la clarinettista belga Annelien Van Wauwe, il clarinettista tedesco Sebastian Manz e il clarinettista giapponese Taira Kaneko.\nSabine Meyer si \u00e8 esibita con pi\u00f9 di 300 orchestre in tutto il mondo, tra cui molte delle migliori orchestre internazionali. Anche le apparizioni radiofoniche e televisive l\u2019hanno portata in tutti i continenti. \u00c8 stata ed \u00e8 attiva anche nella musica da camera con artisti quali Heinrich Schiff, Gidon Kremer, Oleg Maisenberg, Leif Ove Andsnes, Faz\u0131l Say, Martin Helmchen, Juliane Banse, il Quartetto Hagen, il Quartetto d'Archi Tokyo e il Quartetto Modigliani. In base al programma presente sul suo sito web, si pu\u00f2 ipotizzare che l\u2019artista si esibisca circa 60 volte all\u2019anno.\nNel 1983 ha fondato il Trio di Clarone, insieme a suo marito e a suo fratello Wolfgang Meyer (morto a marzo del 2019), con il gruppo di clarinetto, corno di bassetto e clarinetto basso, in cui il clarinetto e la Corno di bassetto erano suonati da tutti, mentre il clarinetto basso solo da Reiner Wehle. In questo modo potevano suonare anche opere per tre corni di bassetto.\nIl repertorio di Sabine Meyer comprende opere di musica preclassica, classica, romantica e moderna. Le sono state dedicate opere da parte di compositori quali: Jean Fran\u00e7aix, Edison Denissov, Harald Genzmer, Toshio Hosokawa, Niccol\u00f2 Castiglioni, Manfred Trojahn, Aribert Reimann, Peter E\u00f6tv\u00f6s e Oscar Bianchi. \nSabine Meyer \u00e8 celebrata sulle piattaforme dei concerti di tutto il mondo.\nStrumenti.\nSabine Meyer suona clarinetti e clarinetti di bassetto in Si\u266d e La e un corno di bassetto in Fa, tutti realizzati in ebano grenadilla da Herbert Wurlitzer e clarinetti in Si\u266d e La realizzati in bosso da Schwenk &amp; Seggelke, che usa principalmente per la musica da camera.\nNel 1984 ordina a Herbert Wurlitzer un clarinetto di bassetto (in La), non una copia storica, ma uno strumento moderno che fino ad allora era stato costruito solo in pochi esemplari. \u00c8 18\u00a0cm pi\u00f9 lungo di un normale clarinetto per poter riprodurre le note pi\u00f9 basse dal Do al Mi\u266d, altrimenti fuori portata. Mozart aveva composto il suo Quintetto per clarinetto e Quartetto per archi e il suo Concerto per clarinetto e orchestra proprio per un clarinetto di questo tipo.\nDa allora, Meyer ha eseguito concerti di Mozart con questo clarinetto in una versione ricostruita con note a volte pi\u00f9 basse e occasionalmente anche il Quintetto di Mozart. Altri solisti hanno seguito la corrente. Si usa o una copia di uno strumento storico o un clarinetto di bassetto moderno, come rappresentato a sinistra della partitura per il Concerto per clarinetto e orchestra di Mozart.\nRegistrazioni.\nDal 1983, sono state realizzate diverse registrazioni di CD, la maggior parte delle quali sono elencate sul sito web di Sabine Meyer. Molte di queste registrazioni (pi\u00f9 di 200 serie) si possono ascoltare online o scaricare come file MP3. Un numero minore di queste \u00e8 disponibile anche su Spotify e Deezer. Case discografiche: EMI Classics, Warner Classis, Avi-Music e Deutsche Grammophon.\nNon vi sono sue registrazioni su formato Blu-ray, vi \u00e8 solo un DVD, Quintetto di Mozart con il Quartetto Hagen. L\u2019artista \u00e8 presente su YouTube in dei video e in una serie di registrazioni audio.\nPremi e riconoscimenti.\n1996 Premio per la cultura della Bassa Sassonia\n1997 Membro della Freie Akademie der K\u00fcnste di Amburgo\n2001 Premio Brahms della Brahms-Gesellschaft Schleswig-Holstein con sede a Heide\n2004 Premio d\u2018arte Schleswig-Holstein\n2007 Praetorius Musikpreis Niedersachsen (dal nome di Michael Praetorius)\n2010 Ordine al merito della Terra di Baden-W\u00fcrttemberg\n2013 Ordine al merito di Germania, Croce al merito di I classe\nVari ECHO Classic awards, vincitrice del premio per otto volte\nVita privata.\nL'artista \u00e8 sposato e ha due figli adulti. Vive con suo marito nel centro storico di Lubecca. I suoi hobby sono la cucina, la lettura, l'equitazione e l'allevamento di cavalli. ."}
{"id": "2748302", "revid": "1423072", "url": "https://it.wikipedia.org/wiki?curid=2748302", "title": "Circondario della Lomellina", "text": "Il circondario della Lomellina era uno dei circondari in cui era suddivisa la provincia di Pavia. Capoluogo era la citt\u00e0 di Mortara.\nStoria.\nIn seguito all'annessione della Lombardia dal Regno Lombardo-Veneto al Regno di Sardegna (1859), fu emanato il decreto Rattazzi, che riorganizzava la struttura amministrativa del Regno, suddiviso in province, a loro volta suddivise in circondari.\nIl circondario della Lomellina fu creato come suddivisione della provincia di Pavia; il territorio corrispondeva a quello della soppressa provincia di Lomellina del Regno di Sardegna, appartenuta alla divisione di Novara (salvo i mandamenti di Cava Manara e di Sannazzaro de' Burgondi che furono uniti invece al Circondario di Pavia).\nCon l'Unit\u00e0 d'Italia (1861) la suddivisione in province e circondari fu estesa all'intera Penisola, lasciando invariate le suddivisioni stabilite dal decreto Rattazzi.\nIl circondario di Mortara venne soppresso nel 1926 e il territorio assegnato al circondario di Pavia.\nSuddivisione.\nNel 1863, la composizione del circondario era la seguente:"}
{"id": "2748303", "revid": "767487", "url": "https://it.wikipedia.org/wiki?curid=2748303", "title": "Belli e brutti ridono tutti", "text": "Belli e brutti ridono tutti \u00e8 un film commedia a episodi italiano del 1979, diretto da Domenico Paolella.\nEpisodi.\nL'amore \u00e8 cieco.\nPer vendicarsi del capo che l'ha licenziato, dopo averlo sorpreso ad amoreggiare con la sua segretaria nello sgabuzzino delle pulizie, Ernesto Rossi, fingendosi cieco, ne seduce la moglie durante un viaggio in treno; al mattino, per\u00f2, scopre di essere stato da lei derubato della liquidazione.\nIl pane sicuro.\nIl ricco industriale Santucci, voglioso d'avere un'avventura con la bella donna delle pulizie Margherita, finirebbe per essere ricattato dal marito della giovane e dai suoi parenti, se la loro cialtronaggine non mandasse tutto a monte.\nUn bisogno urgente.\nIl dirigente aziendale Franco Pennacchi sofferente di stitichezza, stimolato da uno yogurt datogli dalla moglie a colazione, vive momenti di grande imbarazzo in auto col suo presidente, all'aeroporto, durante un funerale, a casa dell'amante e, alla fine, in ascensore prima di entrare in casa.\nL'erede.\nIl testamento del conte Adolfo III mette una contro l'altro la vedova Ada, che deve avere un figlio per entrare in possesso dell'enorme patrimonio del defunto, e il parroco Don Enzo, bisognoso d'incassare un assegno di 300 milioni: l'unica soluzione sar\u00e0 concepire insieme il bambino."}
{"id": "2748304", "revid": "1981927", "url": "https://it.wikipedia.org/wiki?curid=2748304", "title": "Domperidone", "text": "Il domperidone \u00e8 un farmaco antiemetico e procinetico, appartenente alla classe degli antagonisti periferici dei recettori dopaminergici.\nFarmacocinetica.\nIl domperidone, dopo somministrazione orale, viene rapidamente assorbito, raggiungendo un picco di concentrazione plasmatica dopo 30-60 minuti. Presenta tuttavia una bassa biodisponibilit\u00e0, dovuta all'esteso metabolismo di primo passaggio a livello della parete intestinale e del fegato. Essendo scarsamente liposolubile, il domperidone attraversa solo in minima parte la barriera ematoencefalica: ci\u00f2 ne limita l'azione a livello del sistema nervoso centrale. Il metabolismo epatico avviene mediante reazioni di idrossilazione (catalizzata da CYP3A4, CYP1A2 e CYP2E1) e N-dealchilazione (catalizzata da CYP3A4).\nFarmacodinamica.\nAgisce principalmente come antagonista dei recettori dopaminergici D2, sia a livello della parete gastrica, sia nella zona chemiocettrice di innesco del vomito (CTZ), situata nell'area postrema del IV ventricolo cerebrale.\nImpiego clinico.\nIl domperidone \u00e8 indicato soprattutto nel trattamento del vomito da cause periferiche (legate alla ridotta motilit\u00e0 dell'apparato gastroenterico) e della dispepsia. \u00c8 inoltre impiegato nel trattamento del reflusso gastroesofageo in et\u00e0 pediatrica. Vista la scarsa capacit\u00e0 di questo farmaco di attraversare la barriera emato-encefalica, pu\u00f2 essere utilizzato anche nel controllo del vomito indotto da farmaci dopaminergici nella terapia della malattia di Parkinson. Sebbene in linea di massima il produttore ne sconsigli l'utilizzo durante l'allattamento, esso trova anche impiego come galattogogo, proprio in virt\u00f9 del suo agonismo nei confronti della secrezione periferica della prolattina.\nDa alcuni anni \u00e8 stato sperimentato con ottimi risultati l'uso del principio attivo al fine della prevenzione e della cura della Leishmaniosi animale nel cane.\nEffetti avversi.\nIl blocco dei recettori dopaminergici da parte del domperidone pu\u00f2 determinare aumento della secrezione di prolattina da parte dell'ipofisi, con insorgenza di amenorrea e galattorrea nella donna, impotenza e ginecomastia nell'uomo. \nL'uso di domperidone nei neonati \u00e8 stato associato, in alcuni studi, ad un prolungamento dell'intervallo QT dell'ECG, potenzialmente responsabile di gravi aritmie ventricolari e di morte cardiaca improvvisa. Altri studi, per\u00f2, smentiscono tale associazione.\nAvvertenze.\n\"Pazienti pediatrici:\" il domperidone deve essere somministrato con cautela nei pazienti pediatrici perch\u00e9 i dati di letteratura relativi all'uso del farmaco in questa classe di pazienti per il trattamento del vomito acuto e del reflusso gastroesofageo sono limitati e controversi in rapporto al rischio di reazioni avverse. La somministrazione del domperidone deve quindi essere valutata caso per caso. In particolare, nei bambini con peso inferiore a 15 kg \u00e8 possibile che l'impiego delle formulazioni farmaceutiche disponibili in commercio, in particolare quelle per la somministrazione rettale, possa esporre i bambini pi\u00f9 piccoli a sovradosaggio."}
{"id": "2748311", "revid": "1543377", "url": "https://it.wikipedia.org/wiki?curid=2748311", "title": "Ordina Open 1997", "text": "L'Ordina Open 1997 \u00e8 stato un torneo di tennis giocato sull'erba. \u00c8 stata la 8\u00aa edizione dell'Ordina Open, che fa parte della categoria International Series nell'ambito dell'ATP Tour 1997, e della Tier III nell'ambito del WTA Tour 1997. Sia il torneo maschile che quello femminile si sono giocati al Autotron park di Rosmalen, vicino 's-Hertogenbosch nei Paesi Bassi, dal 16 al 22 giugno 1997.\nCampioni.\nSingolare maschile.\n Richard Krajicek ha battuto in finale Guillaume Raoux 6\u20134, 7\u20136 (9\u20137)\nSingolare femminile.\n Ruxandra Dragomir ha battuto in finale Miriam Oremans 5\u20137, 6\u20132, 6\u20134\nDoppio maschile.\n Jacco Eltingh / Paul Haarhuis hanno battuto in finale Trevor Kronemann / David Macpherson 6\u20134, 7\u20135\nDoppio femminile.\n Eva Melicharov\u00e1 / Helena Vildov\u00e1 hanno battuto in finale Karina Hab\u0161udov\u00e1 / Florencia Labat 6\u20133, 7\u20136"}
{"id": "2748316", "revid": "124668842", "url": "https://it.wikipedia.org/wiki?curid=2748316", "title": "Aristide Baghetti", "text": "Biografia.\nAttore, si diploma in ragioneria e trova lavoro presso le Poste e Telegrafi. Appassionato di recitazione sale sul palcoscenico giovanissimo e - dopo il tirocinio in diverse compagnie filodrammatiche - entra a far parte, in qualit\u00e0 di generico, di formazioni di primaria importanza ad iniziare dal 1898 con la \"Baccani\"-Brignone-\"Campioni\", poi dal 1900 con la \"Mauri\" al Teatro Manzoni di Roma e quindi con la Paladini-Iggius. Passa poi con la Reinach-\"Pieri\" e quindi con la Tovagliari-Carloni Talli-Pezzinga. Nel 1907 \u00e8 accanto a Teresa Mariani e diretto da Vittorio Zampieri, poi da Oreste Calabresi che pu\u00f2 senz'altro definirsi il suo maestro.\nNel 1912 recita con la Reiter-Carini. Nel 1915, al ritiro dalle scene della Reiter, compie il salto di qualit\u00e0 che consacrer\u00e0 la sua carriera: Ermete Novelli lo volle nella sua compagnia (la famosisima Fert) dove reciter\u00e0 accanto alla grandissima Lyda Borelli.\nNel 1917 ha per la prima volta il nome in ditta con la Carini-Gentilli-Dondini-Baghetti allo Stabile di Genova. Nel 1919 inizia la sua attivit\u00e0 di capocomico - con l'eccezione del 1921, anno in cui entra nella Almirante-Pescatori-Migliari, compagnia nella quale entra anche Dora Menichelli - accanto a Giuseppe Sichel, Ermengilda Zucchini Majone e Giannina Chiantoni prima e Ermanno Liberati, Anna Magnani e Amedeo Fuggetta poi, formando una compagnia specializzata nella pochade francese che Baghetti conduce fino al 1933 con alterna fortuna. In seguito lavora con Antonio Gandusio e Cele Abba (1934), Febo Mari (1937), Elsa Merlini e Sandro Ruffini (1939), quindi ancora la Merlini con Renato Cialente. Tra le sue migliori interpretazioni ricordiamo \"Madame Sans-G\u00eane\" di Victorien Sardou, \"Piccolo caff\u00e8\" di Tristan Bernard, \"L'asino di Buridano\" di Robert de Flers e Gaston de Caillavet, \"Cos\u00ec \u00e8 (se vi pare)\" di Luigi Pirandello.\nProsegue la sua attivit\u00e0 teatrale sino alla guerra per tornare sui palcoscenici dopo il conflitto prima a Palermo con \"Zaz\u00e0\", di Pierre-Francisque Berton e Charles Simon accanto a Isa Miranda l'11 aprile 1945, poi a Firenze al Giardino di Boboli il 21 giugno 1949 in \"Troilo e Cressidra\", di William Shakespeare per la regia di Luchino Visconti, successivamente, nella stagione 1950-51 entrando nello stabile del Teatro Ateneo di Roma. Nel 1953 si fa apprezzare nel ruolo dell'usciere \"Ferapont\" in Tre sorelle di Anton \u010cechov. Continua a calcare le scene sino a poco prima che la morte lo colga, infatti \u00e8 ancora attivo quando viene rappresentata la prima de \"Il giardino dei ciliegi\" per la regia di Giorgio Strehler, al Piccolo Teatro di Milano il 13 gennaio 1955. Proprio nella citt\u00e0 lombarda scomparir\u00e0 due mesi dopo.\nAttivo nel cinema sin dal 1916 quando venne diretto da Mario Caserini in \"L'ombra accanto a Vittorina Lepanto\", trova la sua consacrazione sullo schermo dal 1930 quando prende parte a \"Resurrectio\" di Alessandro Blasetti. Sar\u00e0 presente, come caratterista di spicco in decine di film, l'ultimo dei quali \u00e8 \"Il sole negli occhi \" di Antonio Pietrangeli, dove interpreta Il professor Nicotera.\nEra sposato con l'attrice Tullia Baghetti - che assunse il suo cognome e gli fu spesso accanto come nei film \"La luce del mondo\" di Gennaro Righelli del 1935 e \"Voglio vivere con Letizia\" di Camillo Mastrocinque del 1937 - era inoltre padre dell'attore e doppiatore Gino Baghetti e di Claudia Baghetti che fu moglie dell'attore Mario Ferrari."}
{"id": "2748319", "revid": "287204", "url": "https://it.wikipedia.org/wiki?curid=2748319", "title": "Orfeo ed Euridice (Canova)", "text": "Orfeo ed Euridice \u00e8 un gruppo scultoreo in pietra di Vicenza (altezza m 2,03) di Antonio Canova, datato al 1775 - 1776 e custodito nel Salone da ballo del Museo Correr a Venezia. Rappresenta la principale opera giovanile dell'artista, nato a Possagno nel 1757.\nLe sculture sono ispirate al mito di Orfeo, contenuto ne \"Le metamorfosi\" di Ovidio e nelle \"Georgiche\" di Virgilio; lungo il basamento, un'iscrizione riporta alcuni versi dei due poeti latini.\nLe due figure sono complementari e raffigurano l'attimo in cui Orfeo, preso dal dubbio, si volta e disperato vede per l'ultima volta la moglie Euridice, che comincia a svanire, perch\u00e9 \u00e8 costretta a tornare indietro nell'Ade.\nL'opera prese forma a Venezia, dove Canova comp\u00ec i primi studi, alternandosi tra la citt\u00e0 dei dogi e Asolo.\nIl gruppo era destinato a decorare il giardino della casa di campagna della famiglia veneziana dei Falier. L'opera procur\u00f2 un'iniziale notoriet\u00e0 all'artista, a seguito dell'esposizione presso la fiera della Sensa del 1776."}
{"id": "2748320", "revid": "110157", "url": "https://it.wikipedia.org/wiki?curid=2748320", "title": "Museo Csontv\u00e1ry", "text": " \nIl Museo Csontv\u00e1ry (in ungherese Csontv\u00e1ry M\u00fazeum) \u00e8 un importante museo ungherese situato a P\u00e9cs.\nIl museo.\nIl museo venne fondato nel 1973. Questa galleria mostra l'opera omnia del pittore ungherese Tivadar Kosztka Csontv\u00e1ry."}
{"id": "2748321", "revid": "1776051", "url": "https://it.wikipedia.org/wiki?curid=2748321", "title": "OFC Champions League 2009-2010", "text": "La OFC Champions League 2009-2010 \u00e8 stata la nona edizione della OFC Champions League, la massima competizione calcistica per squadre di club dell'Oceania.\nLa competizione \u00e8 stata vinta dal PRK Hekari United per la prima volta nella sua storia. La squadra vincitrice ha partecipato alla Coppa del mondo per club FIFA 2010 che si \u00e8 disputata negli Emirati Arabi Uniti nel mese di dicembre 2010.\nFinale.\nLe squadre vincitrici dei due gruppi si affronteranno in una doppia finale (andata e ritorno) per decretare i campioni."}
{"id": "2748332", "revid": "287204", "url": "https://it.wikipedia.org/wiki?curid=2748332", "title": "Philips Vingboons", "text": "Biografia.\nFiglio del pittore David Vinckboons, originario dell'Olanda Meridionale, aveva cinque fratelli e quattro sorelle, tra cui Johannes Vingboons, cartografo e incisore e Justus Vingboons anch'egli architetto, ma meno famoso.\nInizialmente lavor\u00f2 come pittore nella bottega di famiglia, dove studi\u00f2 cartografia, matematica, architettura e i classici. In seguito si dedic\u00f2 all'architettura seguendo la scuola di Jacob van Campen, cio\u00e8 il Classicismo Olandese, ispirato ai dettami del \"De architectura\" di Vitruvio, e probabilmente lavor\u00f2 per lui come disegnatore.\nSecondo il classicismo non tanto o non solo gli ornamenti, quali colonne o pilastri, rendono bello un edificio quanto l'armonia delle proporzioni, il che \u00e8 utile non solo in senso astratto, ma anche praticamente nella progettazione dell'edificio stesso. Questa infatti si basa sul quadrato e sul cerchio, sui rapporti di 1:2, 2:3, 3:4 e 3:5 o tra il lato e la diagonale del quadrato.\nContrariamente a Jacob van Campen, Vingboons adatt\u00f2 i dettami del classicismo alle tipiche costruzioni strette della citt\u00e0 di Amsterdam.\nSeppe ben rapportare il disegno della facciata con la struttura spaziale dell'edificio. Inoltre non si preoccup\u00f2 solo di ben definire l'aspetto esterno degli edifici, ma esegu\u00ec miglioramenti anche nella progettazione degli interni: la sostituzione della sala d'ingresso con un corridoio, permise di avere stanze pi\u00f9 spaziose e luminose.\n\u00c8 noto come l'inventore della tipica facciata \"Halsgevel\" (frontone a collarino), detta anche \"Vingboonsgevel\", per trasformazione della precedente facciata \"Trapgevel\" (frontone a scalino) con l'aggiunta di ornamenti e decorazioni quali il blasone di un mercante cittadino, stemmi e cos\u00ec via. Il primo esempio di un edificio con \"halsgevel\" in Herengracht 168, risale al 1638.\nQuesto tipo di facciata fu ampiamente imitata durante il periodo del Classicismo Olandese (1640-1665), persino nelle case pi\u00f9 semplici dove appare con ornamenti pi\u00f9 limitati ed \u00e8 chiamata \"Vingboons-imitatie\".\nUn altro dei progetti di Philips Vingboons fu l'edificio eretto in Kloveniersburgwal 95 nel 1642, considerato uno dei palazzi cittadini di Amsterdam pi\u00f9 ben proporzionati del periodo classico.\nVingboons divenne uno degli architetti pi\u00f9 importanti del suo periodo, nonostante fosse costretto a progettare principalmente case private, dal momento che, come cattolico, non aveva accesso a commissioni statali.\nNel 1648 e nel 1674 furono pubblicati libri contenenti i disegni dei suoi progetti, preparati con l'ausilio del fratello Johannes Vingboons."}
{"id": "2748333", "revid": "824274", "url": "https://it.wikipedia.org/wiki?curid=2748333", "title": "Ordina Open 1997 - Singolare femminile", "text": "Il singolare dell'Ordina Open 1997 \u00e8 stato un torneo di tennis facente parte del WTA Tour 1997.\nAnke Huber era la detentrice del titolo, ma ha perso in semifinale contro Miriam Oremans.\nRuxandra Dragomir ha battuto in finale 5\u20137, 6\u20132, 6\u20134 Oremans.\nTeste di serie.\nLe prime 2 teste di serie hanno ricevuto un bye per il 2\u00ba turno."}
{"id": "2748344", "revid": "599013", "url": "https://it.wikipedia.org/wiki?curid=2748344", "title": "Damir Krupalija", "text": ""}
{"id": "2748348", "revid": "1442080", "url": "https://it.wikipedia.org/wiki?curid=2748348", "title": "Revisore dei costi", "text": "Il revisore dei costi, o cost controller, \u00e8 un professionista che si occupa della definizione e implementazione delle procedure di riduzione costi, nei vari settori aziendali. \nIl revisore dei costi mira a guidare le strategie e la gestione verso gli obiettivi programmati e a intervenire con azioni correttive nel caso di scostamenti. Esistono vari tipi di controllo delle strategie, secondo i livelli dell'organizzazione cui si riferisce: controllo delle strategie corporate, controllo delle strategie di business unit, controllo delle strategie funzionali.\nA seconda del settore merceologico e della dimensione di una struttura organizzativa in cui opera, il cost controller deve essere in grado di attuare le strategie di acquisto, trovando strade alternative di acquisto, mettendo in discussione i bisogni dell'azienda. \nAttraverso una particolareggiata analisi dei dati, il revisore dei costi deve valutare l'impatto dei costi su di una area di spesa, relativa al personale, ai trasporti, ai costi connessi alla logistica, con il compito di ottimizzare ed ottenere risparmi.\nQuale che sia il settore di appartenenza, un metodo per valutare le competenze di un'organizzazione in funzione del costo da ottimizzare, \u00e8 il benchmarking, utilizzato come parametro di riferimento per la ricerca ed il confronto di nuove opportunit\u00e0 e di migliori soluzioni ideali."}
{"id": "2748349", "revid": "2184720", "url": "https://it.wikipedia.org/wiki?curid=2748349", "title": "Moonwalk (autobiografia)", "text": "Moonwalk \u00e8 l'autobiografia di Michael Jackson, scritta nel 1988 insieme a Robert Hilburn e Stephen Davis e pubblicata dalla Doubleday. Si tratta dell'unica ufficiale e autorizzata dell'artista. La prefazione al libro venne scritta invece da Jacqueline Kennedy Onassis, allora redattrice della \"Doubleday\" e amica di Jackson.\nTrama.\nNelle pagine di questa autobiografia Michael Jackson ripercorre le fasi principali della sua esistenza sia privata sia pubblica. Si parte con gli anni dell'infanzia e delle prime esperienze musicali, insieme ai fratelli, in piccoli e sconosciuti locali notturni fino al grande successo dei Jackson 5. Michael ricorda i viaggi in giro per il mondo, i primi screzi con la famiglia, ci\u00f2 che ha ispirato le sue canzoni e la sua passione per i balletti che lo hanno reso celebre. Non mancano confessioni sul suo primo amore e sulle operazioni di chirurgia estetica.\nUn capitolo a parte \u00e8 dedicato ai suoi grandi amici: Diana Ross, Berry Gordy, Quincy Jones, Paul McCartney, Fred Astaire, Marlon Brando e Katharine Hepburn.\nAccoglienza.\n\"Moonwalk\" ha debuttato al numero uno nelle classifiche dei bestseller sia del quotidiano britannico \"The Times\" che in quella del \"Los Angeles Times\" raggiungendo il numero due nella sua prima settimana in quella del \"New York Times\" e raggiungendo il numero uno la settimana successiva. Nel giro di pochi mesi dalla sua uscita, \"Moonwalk\" aveva venduto 450.000 copie in quattordici paesi."}
{"id": "2748351", "revid": "149727", "url": "https://it.wikipedia.org/wiki?curid=2748351", "title": "Circondario di Mortara", "text": ""}
{"id": "2748359", "revid": "281901", "url": "https://it.wikipedia.org/wiki?curid=2748359", "title": "Molva", "text": "Molva pu\u00f2 riferirsi a:"}
{"id": "2748360", "revid": "1718925", "url": "https://it.wikipedia.org/wiki?curid=2748360", "title": "Valle di Trafoi", "text": "La Valle di Trafoi \u00e8 una valle alpina laterale della Val Venosta, in Trentino Alto-Adige, nelle Alpi orientali (Alpi Retiche meridionali, Alpi dell'Ortles, gruppo Ortles-Cevedale), che prende il nome dall'omonima frazione del comune di Stelvio. Fa parte del Parco nazionale dello Stelvio, \u00e8 attraversata dal Rio Trafoi, che nasce dal passo dello Stelvio ed \u00e8 alimentato dallo scioglimento delle nevi del gruppo montuoso dell'Ortles. Il passo dello Stelvio a ovest la collega alla Valle del Braulio in territorio lombardo."}
{"id": "2748362", "revid": "547992", "url": "https://it.wikipedia.org/wiki?curid=2748362", "title": "Mandonio", "text": "Biografia.\nSecondo quanto riportato da Polibio, Mandonio era fratello di Andobale e si un\u00ec alla lotta contro i Romani nel 217 a.C.. In seguito alla conquista romana di \"Nova Carthago\" da parte di Scipione Africano, si racconta che tra le prigioniere vi fosse anche sua moglie, gi\u00e0 piuttosto anziana, la quale si gett\u00f2 ai piedi di Scipione pregandolo, tra le lacrime, che si prendesse cura della loro dignit\u00e0 pi\u00f9 di quanto non avessero fatto i Cartaginesi. Publio, colto da compassione, le chiese cosa le mancasse e la stessa gli fece capire che non era il cibo ma la sicurezza per lei e le figlie, in quanto potevano essere esposte alla violenza dei suoi soldati."}
{"id": "2748364", "revid": "339392", "url": "https://it.wikipedia.org/wiki?curid=2748364", "title": "Campionato italiano maschile di pallanuoto 2009", "text": ""}
{"id": "2748365", "revid": "709565", "url": "https://it.wikipedia.org/wiki?curid=2748365", "title": "Extra\u00f1o", "text": "Extra\u00f1o \u00e8 un personaggio dei fumetti pubblicati dalla DC Comics. Comparve per la prima volta in \"Millennium\" n. 2 (gennaio 1988), e fu creato da Steve Engelhart e Joe Staton.\nBiografia del personaggio.\nDurante l'arco narrativo \"Millennium\" del 1988 , Extra\u00f1o faceva parte di un gruppo selezionato dai Guardiani dell'Universo per prendere parte a un esperimento sull'evoluzione umana. Extra\u00f1o era un uomo peruviano di nome Gregorio De La Vega, di Trujillo City, Sud America. In qualit\u00e0 di mago minore, i suoi poteri magici furono potenziati dalla procedura e anche i suoi compagni partecipanti acquisirono nuove abilit\u00e0. Insieme, hanno formato la squadra di supereroi New Guardians e si sono impegnati a combattere il male ovunque si nascondesse sulla Terra. \nExtra\u00f1o inizialmente indossa abiti larghi e colorati e si riferisce a se stesso come \"Zietta\", spesso impartendo consigli dei genitori ai suoi compagni di squadra. Servendo come mago residente della squadra, poteva sparare raffiche di energia dalle sue mani, levitare ed eseguire un gran numero di \"trucchi da palcoscenico, comprese le\" palle \"da ping-pong\" per superare in astuzia i suoi nemici. Aveva un sincero senso di giustizia e amore per la vita che lo hanno reso popolare tra i suoi compagni di squadra. Durante il breve periodo di \"The New Guardians\" , Extra\u00f1o ha acquisito un potente teschio di cristallo (che sembrava amplificare notevolmente le sue capacit\u00e0) e un costume da supereroe pi\u00f9 tradizionale, \"maschile\", forse come reazione ai commenti dei lettori. \nIn \"The New Guardians\" , Extra\u00f1o ha aiutato la sua squadra a sconfiggere un certo numero di supercriminali mentre faceva del suo meglio per assistere i compagni di squadra con i loro problemi personali. In una missione in particolare, \u00e8 stato attaccato da un \"vampiro dell'AIDS\" chiamato Hemo-Goblin. Successivamente \u00e8 stato confermato di essere sieropositivo, ma non \u00e8 chiaro se fosse stato infettato da Hemo-Goblin o se fosse gi\u00e0 stato infettato prima della sua introduzione. Sebbene non mostrasse segni esteriori della malattia, la sua infezione rimase un punto della trama un po' 'poco ortodosso. Sebbene i Guardiani abbiano continuato a combattere i malfattori dietro le quinte anche dopo la fine del loro fumetto, la loro base dell'isola \u00e8 stata attaccata e inghiottita dal cattivo Entropy nelle pagine di \"Lanterna Verde.\". Per un po' 'si \u00e8 pensato che Extra\u00f1o fosse morto durante questo incidente, ma la successiva ricomparsa di altri Nuovi Guardiani mette in dubbio questo. \nDopo gli eventi che hanno modificato la cronologia del rilancio del DC Rebirth del 2016 , Henry Bendix cerca di reclutare Extra\u00f1o contro Midnighter e Apollo , ma Gregorio De La Vega ora evita il suo personaggio precedente e rifiuta. Midnighter successivamente si reca a Gregorio's Lima, casa in Per\u00f9 , The Sacrarium , che Gregorio condivide con un uomo di nome Hugh (probabilmente il therianthrope noto come il diavolo della Tasmania ) e una ragazza adottata con le ali di nome Suri. Gregorio accetta di aiutare Midnighter e individua l'anima di Apollo all'Inferno, dove \u00e8 stata relegata dopo l'incontro di Apollo con Mawzir . ScrittoreSteve Orlando , che \u00e8 bisessuale, spiega la sua decisione di reintrodurre il personaggio, dicendo: \"Con un libro come \"Midnighter &amp; Apollo\" , che da copertina a copertina \u00e8 una lettera d'amore per i personaggi queer e la nostra lotta per vivere, essere visibili e amare, sentivo il diritto di tornare a uno dei primi e reintrodurre Gregorio in una nuova generazione \". \nRappresentando esteriormente lo stereotipo dell'uomo \"gay\", Extra\u00f1o vestiva inizialmente dei vestiti con colori sgargianti e aveva un atteggiamento molto allegro e gioviale. Si riferiva a s\u00e9 stesso come alla \"Zietta\" ed era solito dispensare consigli ai suoi compagni di squadra. In realt\u00e0, sarebbe il primo supereroe apertamente omosessuale, una distinzione solitamente attribuita al supereroe della Marvel Comics Northstar che, sebbene fu creato anni prima della venuta di Extra\u00f1o, era un personaggio molto pi\u00f9 popolare che fece coming out solo dieci anni dopo il suo debutto.\nPoteri e abilit\u00e0.\nEssendo un mago, Extra\u00f1o possiede una grande abbondanza di abilit\u00e0 collegate a questo nome. A differenza dei trucchi da palcoscenico, questi incantesimi sono parte della vera magia, e possono essere utilizzati per una variet\u00e0 infinita di effetti.\nServendo come mago fisso del gruppo, poteva lanciare raggi d'energia dalle mani, levitare, ed eseguire una serie di \"trucchi da palcoscenico, incluse le palle da ping-pong\" per sbalordire i suoi nemici. Avendo di solito il ruolo di colui che alleviava la tensione, il suo comportamento fiammeggiante, per i lettori, passava da divertente a odioso. Possedeva un innato senso della giustizia e di amore per la vita che lo rese popolare tra i suoi compagni. Durante il breve corso di \"The New Guardians\", Extra\u00f1o acquis\u00ec un potente teschio di cristallo (che sembrava aumentare ulteriormente le sue abilit\u00e0) e un costume da supereroe pi\u00f9 \"mascolino\", forse come reazione ai commenti dei lettori."}
{"id": "2748368", "revid": "1573940", "url": "https://it.wikipedia.org/wiki?curid=2748368", "title": "Pseudophilotes baton", "text": "Pseudophilotes baton () \u00e8 un lepidottero diurno appartenente alla famiglia Lycaenidae, diffuso in Europa centrale e meridionale.\nDescrizione.\nL'apertura alare \u00e8 di 10\u201311\u00a0mm e vola da aprile a settembre.\nBiologia.\nLa larva si ciba di timo, acino annuale, lavanda e menta."}
{"id": "2748369", "revid": "73411", "url": "https://it.wikipedia.org/wiki?curid=2748369", "title": "Perequazione urbanistica", "text": ""}
{"id": "2748375", "revid": "110157", "url": "https://it.wikipedia.org/wiki?curid=2748375", "title": "Alessandro e Timoteo", "text": "Alessandro e Timoteo \u00e8 un'opera in un atto di Giuseppe Sarti su libretto di Carlo Castone Della Torre di Rezzonico, eseguita al Teatro Ducale di Parma con Giacomo David per la venuta in Italia del delfino di Russia Paolo Petrovi\u010d Romanov e della consorte Sofia Dorotea di W\u00fcrttemberg, nell'aprile 1782. Secondo quanto riportato dallo stesso Rezzonico in una lettera, l'opera ebbe un buon riscontro presso gli illustri ospiti.\nLa vicenda ricalca l'ode \"Alexander's Feast\" del poeta inglese John Dryden, gi\u00e0 musicata da Georg Friedrich H\u00e4ndel; tiene conto anche della cantata di Benedetto Marcello \"Il Timoteo, o sia Gli effetti della musica\", su testo dell'abate padovano Antonio Conti."}
{"id": "2748377", "revid": "38120", "url": "https://it.wikipedia.org/wiki?curid=2748377", "title": "Schei\u00dfe", "text": ""}
{"id": "2748378", "revid": "438678", "url": "https://it.wikipedia.org/wiki?curid=2748378", "title": "Mierda", "text": ""}
{"id": "2748383", "revid": "212348", "url": "https://it.wikipedia.org/wiki?curid=2748383", "title": "Davy de Fauw", "text": ""}
{"id": "2748384", "revid": "767487", "url": "https://it.wikipedia.org/wiki?curid=2748384", "title": "Pashimottanasana", "text": "Pascimottanasana (sanscrit \u092a\u0936\u094d\u091a\u093f\u092e\u094b\u0924\u094d\u0924\u093e\u0928\u093e\u0938\u0928, IAST \"pa\u015bcimott\u0101n\u0101sana)\" ovvero \"posizione della pinza seduta\", \u00e8 una \u0101sana di Hatha Yoga della categoria delle \"posizioni sedute\" Il nome deriva dalle parole sanscrite \"paschima\" (\u092a\u0936\u094d\u091a\u093f\u092e, pa\u015bcima) significato \"ovest\" o \"indietro\" o \"indietro del corpo\", [4] e \"uttana\" (\u0909\u0924\u094d\u0924\u093e\u0928, utt\u0101na) che significa \"tratto intenso\", o \"esteso\", [5] e \"asana\" (\u0906\u0938\u0928) significato \"postura\" , \"posizione\", dunque il termine descrive una posizione che porta un'intensa estensione della schiena. (fonte: Monier-Williams: pa\u015bcima \u092a\u0936\u094d\u091a\u093f\u092e Definition: mf(\u0101-)n.west, western, westerly (\u0101- f.with or sc. di\u015b-,the west) utt\u0101na \u0909\u0924\u094d\u0924\u093e\u0928 Definition: mfn. stretched out, spread out, lying on the back, sleeping supinely or with the face upwards Literary Sources: \u1e5bg-veda, atharva-veda, v\u0101jasaneyi-sa\u1e43hit\u0101)\nScopo della posizione.\nLa posizione ha lo scopo di allungare la schiena, traendola in senso conforme dell'usuale incurvatura. Crea benefici alla colonna vertebrale, distendendola. L'addome, compresso dalle cosce, ha la possibilit\u00e0 di estendersi solo lateralmente e dunque la posizione riduce la respirazione addominale e, con il respiro, massaggia gli organi interni.\nPosizione.\nLa posizione statica viene raggiunta attraverso tre fasi dinamiche, affrontate con un movimento fluido e senza interruzioni. Partendo dalla posizione supina, con il corpo disteso sulla schiena e le gambe unite e parallele e i piedi piegati a martello e le braccia allungate oltre la testa, \"espirando\" si ruotano le braccia formando un semicerchio, fino a formare un angolo retto rispetto al suolo. Successivamente si ruota il busto fino a raggiungere una posizione ad angolo retto rispetto alle gambe, contemporaneamente allungando le braccia sulle ginocchia. Infine, si fanno scorrere lentamente le mani dalle ginocchia fino a raggiungere i piedi, appoggiando il tronco parallelo alle gambe. Respirare profondamente in modo da massaggiare gli organi addominali compressi contro le cosce.\nVarianti.\n\u00c8 possibile realizzare questa posizione in versione \"in piedi\", con la versione Uttanasana."}
{"id": "2748385", "revid": "2039709", "url": "https://it.wikipedia.org/wiki?curid=2748385", "title": "Dwight Macdonald", "text": "\u00c8 celebre un suo saggio, \"Masscult and Midcult\", dedicato all'analisi critica delle categorie estetico-sociologiche di \"Mass Culture\" (cultura di massa, che egli preferiva chiamare \"Masscult\") e \"Midculture\" (o \"Midcult\").\nBiografia.\nGiovinezza e carriera.\nDwight Macdonald nacque a New York nel 1906. Formatosi alla Phillips Exeter Academy e poi alla Yale University, inizi\u00f2 come tirocinante presso Macy's, ma si trasfer\u00ec presto al \"Time\", dove gli fu offerto un posto da Henry Luce, suo compagno a Yale. Dal 1929 fu redattore associato nell'ambizioso progetto di Luce per il magazine \"Fortune\" \u2013 un ruolo inaspettato per uno con gli interessi letterari di Macdonald. Come molti collaboratori di \"Fortune\", durante questo periodo le sue idee politiche si radicalizzarono a causa della Grande depressione. Abbandon\u00f2 l'impiego nel 1936 a seguito di una polemica editoriale, quando i responsabili della rivista pubblicarono la quarta e ultima parte di un suo articolo contro l'industria dell'acciaio Statunitense. Nel 1934 aveva sposato Nancy Gardiner Rodman (1910-1996), sorella di Selden Rodman.\nTra politica e letteratura.\nMacdonald lavor\u00f2 alla \"Partisan Review\" dal 1937 al 1943, ma fin\u00ec per fondare una propria testata avversaria, Politics, in attivit\u00e0 dal 1944 al 1949. Come editore, incoraggi\u00f2 voci differenti, come Lionel Trilling, Mary McCarthy, George Orwell, Bruno Bettelheim, e C. Wright Mills. Nel frattempo, lavor\u00f2 al \"The New Yorker\" come collaboratore interno e all\u2019\"Esquire\" come critico cinematografico, diventando progressivamente abbastanza famoso da curare negli anni '60 la rassegna cinematografica sul \"The Today Show\".\nCome molti intellettuali dell'epoca, abbandon\u00f2 il trotzkismo per abbracciare il pacifismo e l'anarchismo individualista. Negli anni '50 fu un fiero antisovietico, mantenendo rapporti con il Congress for Cultural Freedom, e negli anni '60 fu un ancor pi\u00f9 fiero oppositore della guerra del Vietnam e un sostenitore del movimento degli studenti radicali. Con questa sua caratteristica imprevedibilit\u00e0, combin\u00f2 il nuovo radicalismo politico con un duro conservatorismo culturale, simile a quello di Gy\u00f6rgy Luk\u00e1cs. A questo proposito, si racconta come Macdonald, durante le proteste del 1968 alla Columbia University, si sia lamentato della presenza di bandiere rosse, simbolo della rivoluzione, e per l'assenza di bandiere nere, che rispondessero alle sue inclinazioni anarchiche.\nOltre a scrivere per il \"New Yorker\", Macdonald fu anche autore di una trentina di saggi e recensioni pubblicati sulla \"The New York Review of Books\", a cui collabor\u00f2 dal 1\u00ba febbraio 1963. Nel 1964 fu tra i firmatari della lettera aperta \"La triplice rivoluzione\" insieme a Linus Pauling e altri intellettuali pacifisti."}
{"id": "2748390", "revid": "72396", "url": "https://it.wikipedia.org/wiki?curid=2748390", "title": "Stooge sort", "text": ""}
{"id": "2748391", "revid": "120659644", "url": "https://it.wikipedia.org/wiki?curid=2748391", "title": "Edilizia residenziale pubblica", "text": "L'edilizia residenziale pubblica (anche edilizia popolare) \u00e8 un'espressione con la quale ci si riferisce comunemente a tre tipi di operazioni edilizie che vedono l'attivazione della pubblica amministrazione, a livello statale e/o regionale e/o locale, per offrire ai consociati dei beni immobili abitativi in propriet\u00e0, in locazione o in superficie."}
{"id": "2748402", "revid": "712828", "url": "https://it.wikipedia.org/wiki?curid=2748402", "title": "Episodi di Bleach (quattordicesima stagione)", "text": "La quattordicesima stagione dell'anime \"Bleach\" si intitola ed \u00e8 composta dagli episodi che vanno dal 266 al 316. La regia delle puntate \u00e8 a cura di Noriyuki Abe e sono prodotte da TV Tokyo, Dentsu e Pierrot. Gli episodi sono adattati dal manga omonimo di Tite Kubo e corrispondono alle vicende narrate dal capitolo 340 al 423. La trama \u00e8 incentrata sulla prosecuzione dello scontro tra Ichigo Kurosaki e Ulquiorra Schiffer nell'Hueco Mundo e di quello tra gli Arrancar e gli Shinigami a Karakura. La quattordicesima stagione \u00e8 andata in onda in Giappone dal 13 aprile 2010 al 5 aprile 2011 su TV Tokyo.\nLa quattordicesima stagione di \"Bleach\" utilizza sei sigle: due di apertura, \"chAngE\" di Miwa (episodi 266-291) e dei Sid (episodi 292-316), e quattro di chiusura, \"Stay Beautiful\" di Diggy-MO' (episodi 266-278), \"Echoes\" degli Universe (episodi 279-291), \"Last Moment\" degli SPYAIR (episodi 292-303) e \"Song For...\" dei ROOKiEZ is PUNK'D (episodi 304-316).\nDVD.\nGiappone.\nGli episodi della quattordicesima stagione di \"Bleach\" sono stati distribuiti in Giappone anche tramite DVD, quattro o cinque per disco, da febbraio 2011 a gennaio 2012."}
{"id": "2748409", "revid": "287204", "url": "https://it.wikipedia.org/wiki?curid=2748409", "title": "Silberhorn", "text": "Il Silberhorn (3.695 ) \u00e8 una montagna delle Alpi Bernesi. Si trova nel Canton Berna a nord-ovest della Jungfrau."}
{"id": "2748416", "revid": "729019", "url": "https://it.wikipedia.org/wiki?curid=2748416", "title": "United Artists Records", "text": "United Artists Records (\"UAR\") \u00e8 una casa discografica fondata nel 1958 negli Stati Uniti da Max E. Youngstein della United Artists. Rimasta attiva fino al 1979 (quando \u00e8 confluita nella Capitol Records), era inizialmente destinata alla realizzazione e distribuzione di colonne sonore dei film prodotti dallo studio cinematografico.\nSuccessivamente ha diversificato il suo campo d'azione producendo album discografici e singoli di musica leggera, musica popolare, musica country, musica pop e rock and roll..\nNel 1968 incorpor\u00f2 la Liberty Records.\nArtisti.\nArtisti che hanno fatto parte della scuderia UA Records:"}
{"id": "2748417", "revid": "7", "url": "https://it.wikipedia.org/wiki?curid=2748417", "title": "United Artists (casa discografica)", "text": ""}
{"id": "2748418", "revid": "709565", "url": "https://it.wikipedia.org/wiki?curid=2748418", "title": "Miss Match", "text": "Miss Match \u00e8 una serie televisiva statunitense andata in onda nel 2003 sulla NBC.\nLa serie \u00e8 stata creata da Jeff Rake (\"The Practice - Professione avvocati\") e Darren Star (\"Sex and the City\") e prodotta dalla 20th Century Fox. La prima ed unica stagione \u00e8 stata trasmessa a partire dal settembre del 2003, ma dopo undici episodi la serie \u00e8 stata sospesa, lasciando inediti sette episodi. In Italia sono stati trasmessi tutti i diciotto episodi, prima sul canale satellitare Fox Life, della piattaforma SKY, e successivamente su Canale 5.\nTema musicale principale della serie \u00e8 \"Love Is Gonna Get You\", eseguita Macy Gray. Durante la breve vita della serie, hanno preso parte ad alcuni episodi attori come Dina Meyer, Nathan Fillion, Bradley Cooper, Daniel Dae Kim e molti altri.\nTrama.\nL'avvocato divorzista Kate Fox lavora nello studio legale gestito da suo padre Jerry, che vive la sua professione in modo cinico e scrupoloso. Kate, in contrasto con la sua professione, scopre di avere un particolare dono nell'unire presunte anime gemelle. Questo per lei diventer\u00e0 un specie di missione, lavorando come avvocato divorzista di giorno e trasformandosi di notte in un moderno Cupido."}
{"id": "2748420", "revid": "447535", "url": "https://it.wikipedia.org/wiki?curid=2748420", "title": "Paese di mezzo", "text": ""}
{"id": "2748423", "revid": "122116185", "url": "https://it.wikipedia.org/wiki?curid=2748423", "title": "OH 24", "text": "OH 24 (abbreviazione di Olduvai Hominid \u2116 24), \u00e8 un cranio fossile, appartenente a un \"Homo habilis\". \u00c8 stato ritrovato nel 1968 da Peter Nzube nella Gola di Olduvai, in Tanzania. La sua et\u00e0 \u00e8 stimata in 1,8 milioni di anni.\nAl momento del ritrovamento, il cranio era fracassato e quasi appiattito; per questo fu soprannominato \"Twiggy\", dal nome di una famosa e magrissima modella inglese di quel tempo. Il reperto era cementato assieme a un blocco di calcare.\nTra le caratteristiche sono da segnalare una faccia leggermente pendente in avanti e dimensioni cerebrali tipiche di un \"Homo habilis\"."}
{"id": "2748432", "revid": "2033069", "url": "https://it.wikipedia.org/wiki?curid=2748432", "title": "Kitchen Confidential", "text": "Kitchen Confidential \u00e8 una serie televisiva statunitense andata in onda nel 2005 sul canale televisivo Fox.\nLa serie \u00e8 basata sul libro best seller \"Kitchen Confidential - Avventure gastronomiche a New York\" scritto dallo chef americano Anthony Bourdain, e racconta le vicende di un gruppo di cuochi capeggiati dal capo-chef Jack Bourdain, interpretato da Bradley Cooper, isprirato proprio alla figura di Anthony Bourdain.\nLa serie ha debuttato nel settembre del 2005, ma dopo soli quattro episodi, a causa dei bassi ascolti, \u00e8 stata cancellata, lasciando inediti i restanti nove episodi. Gli episodi mancati sono stati messi a disposizione attraverso Hulu.\nLa serie debutta in Italia il 1\u00ba febbraio 2010, trasmessa da Italia 1 nelle prime ore del mattino. Dal 7 settembre 2011 la serie viene trasmessa sul canale satellitare Fox Life con il titolo Kitchen Confidential - Cuochi a New York."}
{"id": "2748444", "revid": "729019", "url": "https://it.wikipedia.org/wiki?curid=2748444", "title": "Betty Clawman", "text": "Betty Clawman \u00e8 una supereroina immaginaria e forza cosmica incorporea dell'Universo DC. Comparve per la prima volta in \"Millennium\" n. 2 (gennaio 1988), e fu creata da Steve Engelhart e Joe Staton.\nBiografia del personaggio.\nBetty Clawman era una giovane donna aborigena australiana selezionata dai Guardiani dell'Universo per prendere parte ad un esperimento sull'evoluzione umana. Al culmine della serie, Betty accett\u00f2 il dono dei Guardiani ed entr\u00f2 nel Tempo del Sogno, ottenendo vaste abilit\u00e0 non ben identificate. Insieme ad Harbinger, sette dei personaggi scelti formarono il gruppo di supereroi chiamato Nuovi Guardiani, e si presero la responsabilit\u00e0 di combattere il male ovunque vi fosse sulla Terra.\nDa quando la serie \"The New Guardians\" termin\u00f2, Betty godette di una relativa oscurit\u00e0. Comparve pi\u00f9 recentemente in \"Wonder Woman\" n. 175 (2001), dove tutte le eroine dell'Universo DC furono raggruppate per combattere contro Circe. Il contributo di Betty alla battaglia rimane vago.\nPoteri.\nFin dalla sua entrata nel Tempo del Sogni, le abilit\u00e0 di Betty rimangono vaste e non specifiche. Sembr\u00f2 avere un certo grado di consapevolezza cosmica, come nell'impersonare la figura di Madre Terra, e aveva alcune abilit\u00e0 di influenzare i sogni. In un'occasione si \"sincronizz\u00f2\" con Tom Kalmaku e amplific\u00f2 la sua, egualmente annebbiata, abilit\u00e0 di \"far fuoriuscire il buono dalle persone\" al fine di liberare il potenziale genetico di una razza di cloni umani schiavizzata.\nBetty compare come una testa gigantesca. Non \u00e8 chiaro se questa manifestazione \u00e8 visibile a tutti."}
{"id": "2748448", "revid": "339392", "url": "https://it.wikipedia.org/wiki?curid=2748448", "title": "Regina Tait\u00f9", "text": ""}
{"id": "2748460", "revid": "1480390", "url": "https://it.wikipedia.org/wiki?curid=2748460", "title": "Trompsburg", "text": "Trompsburg \u00e8 una citt\u00e0 del Sudafrica facente parte della provincia di Free State.\nSituata nella Municipalit\u00e0 locale di Kopanong, appartenente alla Municipalit\u00e0 distrettuale di Xhariep, \u00e8 la capitale amministrativa e legislativa delle due municipalit\u00e0.\nTrompsburg \u00e8 una piccola citt\u00e0 agricola e uno dei centri principali di allevamento di pecore Marino, della provincia di Free State. La citt\u00e0 sorge ai pendii di due piccole colline ed \u00e8 il secondo centro di tosatura in Sudafrica.\nLa citt\u00e0 fu fondata nel 1892. Inizialmente, prima della costruzione del tratto ferroviario tra Springfontein e Koffiefontein via Jagersfontein, fu chiamata Jagersfontein Road e successivamente fu chiamata Hamilton, in onore di sir Hamilton Goold-Adams governatore della Colonia del fiume Orange (1902-1910). Infine fu chiamata Trompsburg in onore dei fratelli Trompsburg, proprietari della fattoria \"Middelwater\" dove fu eretta la citt\u00e0."}
{"id": "2748461", "revid": "339392", "url": "https://it.wikipedia.org/wiki?curid=2748461", "title": "Broncho Billy", "text": ""}
{"id": "2748462", "revid": "793215", "url": "https://it.wikipedia.org/wiki?curid=2748462", "title": "Pasquale Fancello", "text": "Biografia.\nDi professione faceva il muratore, emigr\u00f2 all'estero in cerca di fortuna e lavoro. Nel 1921 \u00e8 in Belgio, poi si trasferisce in Francia dove, il 26 aprile 1923, \u00e8 oggetto di un decreto d'espulsione, in seguito al quale poi sar\u00e0 condannato il 24 novembre 1929 a 15 giorni di carcere per non aver obbedito a tali disposizioni. Nel 1929 risiede a Bray (Charleroi), dove diffonde il giornale anarchico \"Bandiera Nera\" (Bruxelles, 17 numeri dall'aprile 1929 al maggio 1931).\nEspulso dal Belgio, vive clandestinamente in Francia, a Brest, dove continua la sua militanza anarchica. \u00c8 sospettato di avere progettato, nel 1934, un attentato contro la barca italiana Artiglio; nella primavera del 1935, a Tolosa, \u00e8 attivamente ricercato dai servizi segreti italiani. L'anno successivo, dopo le elezioni spagnole di febbraio a cui ha partecipato anche il \"Fronte popolare\" e la presa di posizione dei repubblicani spagnoli, si pronuncia senza mezzi termini contro qualsiasi partecipazione dei libertari alle elezioni. \nDurante la guerra civile spagnola si sposta frequentemente in Spagna, dove peraltro \u00e8 presente una cospicua colonia di anarchici sardi, dando il suo contributo alla lotta antifranchista in svariate maniere. A Tolosa \u00e8 polemico con i comunisti italiani, in particolare con gli stalinisti, da lui considerati quasi pi\u00f9 pericolosi dei fascisti stessi. Nel 1941 si hanno notizie della sua presenza in Belgio. \nDopo la seconda guerra mondiale Pasquale Fancello torna a Dorgali, in Sardegna, dove, nel 1947, partecipa attivamente al sostegno dello sciopero dei minatori del carbone del Sulcis-Iglesiente, per questo sar\u00e0 arrestato insieme ad altri anarchici, tra cui Giuseppe Serra e i fratelli Montecucco. Come anarchico sardo \u00e8 stato sempre diffidente verso le autorit\u00e0 e le istituzioni di ogni tipo. Trasferitosi nella penisola, nel 1950 \u00e8 condannato dal tribunale di Roma a otto mesi di prigione per un articolo pubblicato su \"Umanit\u00e0 Nova\" a favore delle occupazioni delle terre. Anche a Dorgali il problema delle terre e dei pascoli provoc\u00f2 momenti drammatici. Uno di questi avvenne nel mese di novembre del 1943: 500 pastori e contadini capeggiati da \"Pascale Crodatzu\" occuparono i pascoli di Isalle e Orrule, introducendo il loro bestiame. Terre considerate da sempre come comunali furono causa di interminabili vertenze legali e lotte sociali.\nPer riconoscere \"il diritto alla terra a chi la lavora\", il 22 novembre 1943 alcuni manifestanti occuparono gli uffici municipali e distrussero arredi e documenti.\nIntervennero i soldati e uno di questi, impaurito, spar\u00f2 un colpo che colp\u00ec un giovane contadino di 28 anni, Leonardo Masuri, che mor\u00ec la stessa notte nell'ospedale di Nuoro.\nPoco tempo dopo il soldato che spar\u00f2 fu assassinato da ignoti, sotto il portico, tra via Roma e Corso Umberto.\nNel 1950 Fancello fu chiamato a Roma a lavorare al giornale degli anarchici \"Umanit\u00e0 Nuova\". Mor\u00ec nella capitale il 13 febbraio 1953 ed \u00e8 sepolto al Cimitero del Verano.\nSulla sua tomba si leggono le seguenti parole: \"A Pasquale Fancello che, dalla natia Sardegna, diede alla causa degli oppressi i tesori della sua fede e del suo animo ribelle\"."}
{"id": "2748463", "revid": "339392", "url": "https://it.wikipedia.org/wiki?curid=2748463", "title": "Max Anderson", "text": ""}
{"id": "2748464", "revid": "123088834", "url": "https://it.wikipedia.org/wiki?curid=2748464", "title": "Gaia Rayneri", "text": "Biografia.\nNel 2009 Einaudi ha pubblicato il suo romanzo d'esordio, \"Pulce non c'\u00e8\", il racconto tragicomico (tratto da una storia vera) della convivenza con l'autismo e di un errore giudiziario. Nel 2012 \u00e8 uscito il film omonimo tratto dal romanzo, con Piera Degli Esposti, Marina Massironi e Pippo Delbono, diretto da Giuseppe Bonito.\nNel 2011 ha pubblicato per Rizzoli ragazzi il romanzo per bambini Ugone.\nHa lavorato in teatro con l'attore comico Paolo Rossi.\nNel 2018 ha pubblicato per Giulio Einaudi Editore il romanzo \u201cDipende cosa intendi per cattivo\u201d"}
{"id": "2748465", "revid": "767487", "url": "https://it.wikipedia.org/wiki?curid=2748465", "title": "Follie d'estate", "text": "Follie d'estate \u00e8 un film italiano del 1963 diretto da Carlo Infascelli e da Edoardo Anton.\n\"Follie d'estate\" \u00e8 un film a episodi, ed \u00e8 il remake del film del 1954 \"Ridere! Ridere! Ridere!\" di Edoardo Anton., che ha diretto un intermezzo di collegamento tra i vari episodi."}
{"id": "2748468", "revid": "305248", "url": "https://it.wikipedia.org/wiki?curid=2748468", "title": "Val di Trafoi", "text": ""}
{"id": "2748472", "revid": "1714743", "url": "https://it.wikipedia.org/wiki?curid=2748472", "title": "Beatrice di Savoia (1206-1266)", "text": "Origine.\nSecondo il documento n\u00ba 49 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger, era figlia del Conte di Savoia, d'Aosta e di Moriana, Tommaso I (1177 \u2013 1233) e della moglie, Margherita o forse Beatrice, che secondo la \"Chronica Albrici Monachi Trium Fontium\" era figlia del Conte di Ginevra, Guglielmo I e della signora di Faucigny, Beatrice.\nTommaso I di Savoia era l'unico figlio maschio dell'ottavo Conte di Savoia e Conte d'Aosta e Moriana e marchese d'Italia, Umberto III, detto \"il Santo\" (come risulta dal documento a pag 101 del \"Documenti, sigilli e monete\" di Luigi Cibrario e Domenico Casimiro Promis, copia dell'originale dell'archivio abbaziale di San Maurizio) e, come ci conferma la \"Chronica Albrici Monachi Trium Fontium\" della sua quarta moglie, Beatrice di M\u00e2con (\u2020 1230), di Gerardo I, conte di M\u00e2con e di Vienne e di Maurette de Salins, figlia del signore di Salins, Gaucher IV e della moglie di cui non si conoscono n\u00e9 il nome n\u00e9 gli ascendenti.\nBiografia.\nBeatrice spos\u00f2 il 20 dicembre 1220 Raimondo Berengario IV, conte di Provenza (1198 \u2013 1245), come risulta dalla cronaca del monaco benedettino inglese Matteo Paris (1200 \u2013 1259), quando descrive il matrimonio della figlia Eleonora con il re d'Inghilterra, Enrico III. La promessa di matrimonio (fidanzamento) era stata redatta a Dronero, il 5 giugno 1219, dove, secondo il documento n\u00ba 49 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger, fissata la dote, si impegnava a sposare Beatrice, il conte di Provenza ed erede della contea di Forcalquier, Raimondo Berengario IV, che secondo la \"Historia Comitum Provinciae\" era l'unico figlio maschio del consorte dell'erede della contea di Forcalquier e conte di Provenza, Alfonso II e di sua moglie, Garsenda di Sabran, figlia del Signore di Caylar e d'Ansouis, Raniero (\u2020 dopo il 1209) appartenente alla famiglia de Sabran e di Garsenda di Forcalquier ( - prima del 1193), l'unica figlia del Conte di Forcalquier, Guglielmo IV d'Urgell e di Adelaide di Bezieres, di cui non si conoscono gli ascendenti.Raniero de Sabran era figlio di Rostaing II de Sabran (1105 - 1180) e della sua seconda moglie, Roscie di Caylar, figlia di Raniero, signore d'Uz\u00e8s e di Le Caylar e della moglie, Beatrice, di cui non si conoscono gli ascendenti.\nDopo il suo arrivo in Provenza, Beatrice trasform\u00f2 la corte di Aix-en-Provence in una delle pi\u00f9 celebri in Europa.\nNel 1234 Beatrice divenne suocera del re di Francia, Luigi IX, che nel 1226 era succeduto al padre Luigi VIII, per il matrimonio, della figlia maggiore, Margherita, celebrato il 27 maggio, con il nuovo re di Francia, come riportato dal \"Vincentii Bellovacensis Memoriale Omnium Temporum\".\nNel 1235 il re d'Inghilterra, Enrico III, chiese la mano della secondogenita di Beatrice e Raimondo Berengario, Eleonora, attraverso la mediazione del fratello di Beatrice, Amedeo IV di Savoia;l'accordo di matrimonio \u00e8 ricordato nel documento n\u00ba 96 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger.Il matrimonio fu celebrato il 14 gennaio 1236 ed ebbe la conseguenza di portare alla corte inglese diverse personalit\u00e0 savoiarde che arrivarono a coprire posti di riguardo, tra cui i suoi fratelli di Amedeo ed Eleonora, Pietro, Conte di Richmond e Bonifacio, Arcivescovo di Canterbury.\nRaimondo Berengario IV, come riportato dagli \"Annales Sancti Victoris Massilienses\", mor\u00ec il 19 agosto 1245, nei pressi di Aix-en-Provence; anche l\"Obituaire du Chapitre de Saint-Mary de Forcalquier\" ne riporta la morte e ricorda che una processione in sua memoria doveva essere fatta tutti gli anni alla chiesa di Saint-Mary de Forcalquier.\nAlla sua morte, Raimondo Berengario IV, come da suo testamento (come ci conferma il documento riportato a pagina 485 del \"Matth\u00e6i Parisiensis, Monachi Sancti Albani, Chronica Majora, vol IV\", lasci\u00f2 i titoli di contessa di Provenza e Forcalquier alla figlia pi\u00f9 giovane, non ancora sposata, Beatrice. Il testamento redatto da Raimondo Berengario IV, il 20 giugno 1238 a Sisteron, si trova nelle \"Layettes du Tr\u00e9sor des Chartes, vol. II\", contrassegnato come documento n\u00ba 2719.\nDopo la morte del marito la figlia minore Beatrice, donna di rara bellezza, divenne una delle pi\u00f9 attraenti ereditiere dell'Europa medievale. Numerosi pretendenti ambivano alla sua mano, tra i quali, il conte di Tolosa, Raimondo VII e il re della corona d'Aragona, Giacomo I; la madre, temendo che potesse essere rapita, la rinchiuse in una fortezza garantita dalla fedelt\u00e0 della gente di Provenza e si rec\u00f2 da Papa Innocenzo IV in cerca di protezione. Nel corso del mese di dicembre del 1245 vi furono in Cluny incontri segreti fra papa Innocenzo IV, Luigi IX di Francia, il fratello minore, Carlo d'Angi\u00f2, e la loro madre Bianca di Castiglia. Fu deciso che in cambio della protezione (militare) di Luigi IX, il papa avrebbe appoggiato il matrimonio tra Carlo d'Angi\u00f2 e Beatrice di Provenza, ma la Provenza non sarebbe mai andata alla Francia direttamente tramite Carlo. Si concord\u00f2 che se Beatrice e Carlo avessero avuto figli, la Provenza sarebbe spettata a loro, in caso contrario sarebbe andata a Sancha di Provenza (terza figlia di Raimondo e Betrice) ed in caso di premorienza di quest'ultima, sarebbe andata al re di Aragona. Beatrice di Savoia, alla quale fu concesso l'usufrutto del territorio fino alla sua morte, acconsent\u00ec alle nozze della figlia con Carlo d'Angi\u00f2.\nSecondo l'ultima regina d'Italia, Maria Jos\u00e9, a pag 40, del suo libro \"La Maison de Savoie, Les Origines, Le Comte Vert, Le Comte Rouge\" Beatrice lasci\u00f2 la Provenza e si ritir\u00f2 a Echelles in Savoia, in seguito a un litigio col cognato Carlo d'Angi\u00f2.\nBeatrice, malata, ma sana di mete (\"infirma corpore, tamen sana mente\"), nel 1264, redasse due testamenti, uno a gennaio ed uno a febbraio, in cui ricorda di voler essere sepolta nella chiesa di San Giovanni di Malta, Aix-en-Provence, che col marito aveva contribuito a costruire, lascia tutti i suoi beni alle figlie, Margherita ed Eleonora, pi\u00f9 vari lasciti ai vari parenti e alla terza figlia ancora in vita, Beatrice; il testamento redatto il 22 febbraio ad Ambiani, in cui rammenta anche di una propriet\u00e0 lasciata all'ordine dei Cavalieri Ospitalieri, \u00e8 riportato come documento n\u00ba 639 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberge.\nBeatrice fece testamento il 14 gennaio 1264.\nBeatrice viene ancora citata (\"sorori su\u00e6 comitiss\u00e6 Provinci\u00e6)\" nel testamento di suo fratello, Bonifacio, Arcivescovo di Canterbury, dell'11 ottobre 1264.\nMor\u00ec nel 1267, secondo le \"Chartes du dioc\u00e8se de Maurienne, Documents publi\u00e9s par l'acad\u00e9mie royale de Savoie, Vol. II\", Beatrice di Savoia (\"vidua dna comitssa Provincie\") mor\u00ec il 4 gennaio (\"Januarius II Non\"), e, contrariamente alle sue volont\u00e0 testamentarie fu tumulata nell'abbazia di Altacomba.\nFigli.\nBeatrice a Raimondo Berengario diede un solo figlio maschio e quattro figlie femmine, le quali tutte e quattro divennero regine, come ricorda anche Dante nella Divina Commedia:\nParentele incrociate.\nDue delle figlie di Beatrice di Savoia e Raimondo Berengario IV, Margherita e Beatrice sposando i fratelli Luigi IX di Francia e Carlo d'Angi\u00f2, divennero cognate, e viceversa per Luigi e Carlo. La stessa cosa per le altre due sorelle, Eleonora e Sancha, che sposarono rispettivamente i fratelli Enrico III d'Inghilterra e Riccardo di Cornovaglia.\n\u00c8 inoltre una delle antenate matrilineari pi\u00f9 antiche conosciute di Maria Stuart regina di Scozia, cos\u00ec come della madre Maria di Guisa, e naturalmente di Giacomo I."}
{"id": "2748483", "revid": "1305772", "url": "https://it.wikipedia.org/wiki?curid=2748483", "title": "Poinciana", "text": ""}
{"id": "2748485", "revid": "436907", "url": "https://it.wikipedia.org/wiki?curid=2748485", "title": "Portal", "text": ""}
{"id": "2748501", "revid": "709565", "url": "https://it.wikipedia.org/wiki?curid=2748501", "title": "Gloss (personaggio)", "text": "Gloss, il cui vero nome \u00e8 Xiang Po, \u00e8 una supereroina pubblicata dalla DC Comics. Comparve per la prima volta in \"Millennium\" n. 2 (gennaio 1988) e fu creata da Steve Engelhart e Joe Staton.\nBiografia del personaggio.\nI creatori del Corpo delle Lanterne Verdi, i Guardiani, pianificarono di creare i propri successori, una razza di nuovi Guardiani sulla Terra, cos\u00ec uno di loro incontr\u00f2 un'aliena membro delle Zamaron. I due incanalarono i loro poteri nel \"Progetto Millennium\", mettendo insieme dieci individui, istruendoli sulla natura del cosmo, e dotandoli di poteri metaumani e immortalit\u00e0. Uno di questi era una giovane ragazza della Cina di nome Xiang Po, a cui i Guardiani diedero il potere di estrapolare energia dalle Linee del Drago dalla Terra. Divenne Gloss, e si un\u00ec agli altri eroi scelti dai Guardiani per formare i Nuovi Guardiani. Quando l'allora senza potere Guy Gardner venne sull'isola del gruppo con il proposito di conquistarla, lei ne fu disgustata dai suoi modi da gradasso a tal punto da scagliarlo lontano nell'oceano.\nGloss fu originariamente in una missione per passare il suo DNA potenziato ai suoi posteri, e cercava un compagno ideale, ma abbandon\u00f2 il suo proposito quando il gruppo si sciolse.\nGloss comparve brevemente nel n. 50 della maxiserie di 52. Gloss, insieme agli altri esseri super potenziati, inclusa Manticora e il Diavolo Tazmaniano, furono visti cadere dopo una battaglia con un Black Adam accecato dalla rabbia.\n\"Un anno dopo\".\nNegli eventi di \"Un anno dopo\", Gloss era un membro dei Guardiani del Globo e segu\u00ec la sua ex compagna di squadra Jet, che era la leader del gruppo.\nDi recente fu rivelato che Gloss fu uccisa da Prometeo, che la uccise insieme a molti altri Guardiani del Globo."}
{"id": "2748504", "revid": "88740", "url": "https://it.wikipedia.org/wiki?curid=2748504", "title": "Saint Augustine", "text": "Saint Augustine o St. Augustine (Sant'Agostino in lingua inglese) pu\u00f2 riferirsi a:"}
{"id": "2748510", "revid": "22475", "url": "https://it.wikipedia.org/wiki?curid=2748510", "title": "Andrena nigroaenea", "text": "Andrena nigroaenea () \u00e8 un insetto apoideo della famiglia Andrenidae .\nEcologia.\nGli insetti del genere \"Andrena\" sono frequentemente chiamati in causa quali insetti impollinatori di orchidee del genere \"Ophrys\". Tale relazione \u00e8 legata ad una somiglianza chimica tra le secrezioni cefaliche di questi insetti e alcune sostanze volatili prodotte dalle specie del genere \"Ophrys\" . In particolare \"Andrena nigroaenea\" \u00e8 stata segnalata quale possibile insetto impollinatore di \"Ophrys araneola\", \"Ophrys sphegodes\" e \"Ophrys fusca\" .\nTassonomia.\nIn Italia ne sono note due sottospecie :"}
{"id": "2748517", "revid": "767487", "url": "https://it.wikipedia.org/wiki?curid=2748517", "title": "Hypnodance", "text": "Hypnodance \u00e8 un gruppo del rinascimento Rock new wave fiorentino, con influenze che spaziano dal rhythm and blues al soul, dalla psichedelia al rock classico. Il gruppo - nato come formazione fantasma di studio - debutta discograficamente a Firenze nel 1984, su iniziativa di Ernesto De Pascale, Sergio e Gianni Salaorni, e Alex Raimondi, fino al primo decennio del duemila.\nStoria degli Hypnodance.\nDopo un'intensa gavetta fra il 1984 e il 1986, tra il 1988 e il 1990 la band assume un assetto stabile con Ernesto De Pascale, Roberto Terzani e Massimo Altomare e una lunga serie di esperienze in studio e dal vivo fatta di oltre cento concerti in meno di due anni. \nDa menzionare lo stuolo di musicisti che hanno suonato durante la fase di consolidamento del gruppo, e che poi sono diventati famosi ed apprezzati ovunque: il tastierista Francesco Gazzara, i sassofonisti Dario Cecchini (Jovanotti e Funkoff) e Simone Santini (Funk Company). Ancora il pianista jazz Alessandro Galati, il percussionista Stefano Focacci, il batterista Daniele Trambusti (Bella Band e Litfiba) e il chitarrista Marco Lamioni (compositore e produttore). Infine i membri della formazione stabile di fine anni '80: Roberto Terzani (Wind Open, Litfiba, Piero Pel\u00f9), e Massimo Altomare.\nIl gruppo negli anni di maggior impegno ha partecipato a numerose trasmissioni televisive, al Pistoia Blues Festival edizione 1989 e appare al completo in numerosi brani dei due dischi solisti di Massimo Altomare: \"Il grande ritmo dei treni neri\" (scritto dal trio Altomare/Terzani/De Pascale \u2013 RCA, 1988) e \"Un'ora di libert\u00e0\" (scritto da De Pascale e Altomare\u00a0\u2013 RCA, 1990)\nNel 1990 l'attivit\u00e0 di Hypnodance \u00e8 stata ufficiosamente interrotta per favorire il passaggio di Trambusti e Terzani nei Litfiba. I restanti del gruppo, De Pascale, Gazzara e Salaorni, hanno mantenuto vivo lo spirito del gruppo e continuato a sperimentare in autonomia.\nLa reunion.\nL'interesse risorto nelle attivit\u00e0 creative degli anni Ottanta a Firenze, la mostra \"Un week end post moderno\" del febbraio 2002, di cui De Pascale \u00e8 stato curatore, i cd \"Firenze Sogna\" e \"Firenze Sogna n.2\", il libro \"Anni di Musica vol.1 (1960-1990)\", a cura della Regione Toscana e di Toscana Musiche, e il successivo volume \"Anni di Musica vol.2\", hanno portato ad un rinato interesse verso la band e ad una conseguente reunion.\nNel 2003 la riunione di Hypnodance con Ernesto De Pascale, Gianni Salaorni, Alex Raimondi e il bassista Henry James Downes, insieme alla new-entry Giulia Nuti, ha intrapreso subito molti progetti, come la registrazione di un brano per un tributo americano alla musica west coast degli anni sessanta (il gruppo ha scelto \"Get Together\" di Chet Powers a.k.a Dino Valente, portata al successo dagli YoungBloods, ma qui nella versione cantata in italiano per il nostro mercato da Jesse Colin Young con l'improbabile titolo di \"Se qualcuno mi dir\u00e0\").\nLa produzione di un brano aggiuntivo per la stampa in vinile del doppio tributo a Frank Zappa \"Frank you, Thank!\", con la registrazione della reinterpretazione-omaggio \"The torture never stops\" (stampa rimasta inedita).\nLa registrazione del brano \"Seeing\", scritta da Skip Spence dei Moby Grape per l'album \"'69\", che costituisce il contributo della formazione fiorentina ad un disco tributo per la sfortunata band di San Francisco."}
{"id": "2748529", "revid": "158913", "url": "https://it.wikipedia.org/wiki?curid=2748529", "title": "Leonid Gajdaj", "text": ""}
{"id": "2748530", "revid": "1590006", "url": "https://it.wikipedia.org/wiki?curid=2748530", "title": "Uttanasana", "text": "Uttanasana ovvero \"posizione della pinza in piedi\", \u00e8 una posizione di Hatha Yoga. Deriva dal sanscrito \"ut\" che significa \"intenso\", \"tan\" che significa \"allungare\" e \"\u0101sana\" che significa \"posizione\".\n\u00c8 anche indicata con il termine Padahastasana ovvero \"posizione delle mani ai piedi\". Tale denominazione deriva dal sanscrito, dove \"pada\" significa \"piedi\", \"hasta\" significa \"mani\" e \"\u0101sana\" significa \"posizione\".\nScopo della posizione.\nLa posizione ha lo scopo di allungare la schiena, traendola in senso conforme dell'usuale incurvatura. Crea benefici alla colonna vertebrale, distendendola.\nPosizione.\nPartendo dalla posizione in piedi, con la schiena dritta ed i piedi distanti come l'apertura delle anche e le braccia allungate oltre la testa, \"espirando\" si piega il bacino muovendo il corpo come fosse formato da due tronconi, allungando le mani fino a raggiungere le caviglie, il dorso dei piedi o sotto la pianta dei piedi, appoggiando il tronco parallelo alle gambe.\n\u00c8 possibile realizzare questa posizione in versione \"seduta\", con la versione Pashimottanasana."}
{"id": "2748533", "revid": "1654832", "url": "https://it.wikipedia.org/wiki?curid=2748533", "title": "Marta Gastini", "text": "Biografia.\nAlessandrina, figlia di un avvocato e di una scrittrice e architetto, ha frequentato il Liceo classico \"Giovanni Plana\" e studiato canto, teatro e danza. Ha un fratello, Andrea.\nNel 2006, per perfezionarsi nella lingua inglese, frequenta gran parte del quarto anno di liceo in un college di Canterbury, e anche qui frequenta un corso di teatro; nell'estate frequenta invece un corso di recitazione della New York Film Academy tenuto a Parigi.\nPrima di conseguire la maturit\u00e0 debutta come attrice con la serie televisiva \"Il bene e il male,\" girata a Torino e andata in onda su Rai 1 a gennaio e febbraio 2009. Conseguita la maturit\u00e0 si trasferisce a Roma; subito recita fra i protagonisti (insieme a Terence Hill) nella miniserie \"L'uomo che cavalcava nel buio\", sempre per Rai 1.\nNello stesso 2009 esordisce al cinema con il film di Leonardo Pieraccioni \"Io &amp; Marilyn\", nel quale interpreta la parte di Martina.\nSi iscrive a giurisprudenza presso l'Universit\u00e0 degli Studi Roma Tre.\nNel 2010, a venti anni, interpreta una ragazza posseduta nel film horror \"Il rito\", parzialmente girato in Italia e diretto da Mikael H\u00e5fstr\u00f6m; Marta recita accanto al premio Oscar Anthony Hopkins. Per prepararsi al provino si era recata nei luoghi di Roma dove vengono realmente praticati gli esorcismi; il ruolo, poi ottenuto, le varr\u00e0 una candidatura al Nastro d'argento alla miglior attrice non protagonista.\nNello stesso anno interpreta per la televisione il ruolo di Giulia Farnese nella serie \"I Borgia\", girata a Praga diretta da vari registi, tra i quali Oliver Hirschbiegel.\nTra giugno e agosto 2011 gira da protagonista il nuovo film di Dario Argento, \"Dracula 3D\". Nel cast anche Rutger Hauer, Thomas Kretschmann ed Asia Argento.\nNel 2012 \u00e8 Nina/Ariel nell'opera prima di Simone Gandolfo \"Evil Things - Cose cattive\". Nello stesso anno \u00e8 Sofia nel film \"La moglie del sarto\", per la regia di Massimo Scaglione.\nNel 2016 \u00e8 Caterina nel film \"Questi giorni\", per la regia di Giuseppe Piccioni."}
{"id": "2748537", "revid": "767487", "url": "https://it.wikipedia.org/wiki?curid=2748537", "title": "Dish of the Day", "text": "Dish of the Day \u00e8 un album dei Fool's Garden, pubblicato nel 1995.\nContiene il maggiore successo del gruppo, \"Lemon Tree\"."}
{"id": "2748548", "revid": "729019", "url": "https://it.wikipedia.org/wiki?curid=2748548", "title": "Jet (DC Comics)", "text": "Jet \u00e8 una supereroina immaginaria pubblicata dalla DC Comics. Comparve per la prima volta in \"Millennium\" n. 2 (gennaio 1988), e fu creata da Steve Engelhart e Joe Staton.\nBiografia del personaggio.\nI creatori del Corpo delle Lanterne Verdi, i Guardiani, pianificarono di creare i propri successori, una razza di nuovi Guardiani sulla Terra, cos\u00ec uno di loro incontr\u00f2 un'aliena membro delle Zamaron. I due incanalrono i loro poteri nel \"Progetto Millennium\", mettendo insieme dieci individui, istruendoli sulla natura del cosmo, e dotandoli di poteri metaumani e immortalit\u00e0. Uno di questi era Celia Windward, una giovane donna giamaicana che viveva in Gran Bretagna, a cui i Guardiani donarono il potere dicontrollare le energie elettromagnetiche. Divenne Jet, e si un\u00ec agli altri eroi scelti dai Guardiani per formare i Nuovi Guardiani. Jet combatt\u00e9 contro numerosi nemici, ma contrasse una malattia letale combattendo l'\"Emogoblin\". Come i suoi sintomi peggiorarono, utilizz\u00f2 la sua ultima quantit\u00e0 d'energia per respingere un'invasione aliena, che per\u00f2 le cost\u00f2 la vita.\nUn Anno Dopo.\nNegli eventi di \"Un Anno Dopo\", Jet era viva, ed era la leader dei Guardiani del Globo. Rinunci\u00f2 pubblicamente alle azioni delle Lanterne Verdi, dicendo che violavano le regole dei paesi stranieri, e mise sotto il suo gruppo nel tentativo di provare che i metaumani agivano senza restrizioni governative. Assembl\u00f2 molti eroi non-americani, costringendo anche Crimson Fox ad unirsi a loro.\nCome visto nelle pagine di \"Green Lantern\", Jet e il suo team finirono sotto la schiavit\u00f9 psichica di due Faceless Hunters."}
{"id": "2748549", "revid": "775372", "url": "https://it.wikipedia.org/wiki?curid=2748549", "title": "Scandalo Clinton-Lewinsky", "text": "Lo scandalo Clinton-Lewinsky, popolarmente noto come Sexgate (e, in Italia, anche come Sexygate), fu uno scandalo politico-sessuale che coinvolse il presidente degli Stati Uniti d'America Bill Clinton durante il suo secondo mandato: Clinton fu infatti protagonista di un tradimento extraconiugale con Monica Lewinsky, una stagista ventiduenne della Casa Bianca.\nNel 1995 Monica Lewinsky inizi\u00f2 una relazione con Clinton. La donna ne rivel\u00f2 i dettagli a una sua amica, Linda Tripp, che lavorava al Dipartimento della Difesa e registrava le telefonate con la Lewinsky. Quando nel 1998 scoppi\u00f2 il caso Paula Jones (dal nome della giornalista che accus\u00f2 Clinton di molestie sessuali nel periodo in cui il presidente era governatore dell'Arkansas), la Tripp decise di consegnare i nastri delle telefonate al giudice Ken Starr, che indag\u00f2 sui comportamenti del presidente. Durante le indagini Clinton ha anche ammesso di aver avuto rapporti extraconiugali con Gennifer Flowers.\nScoppi\u00f2 lo scandalo, che ebbe risonanza mondiale e che port\u00f2 la Camera dei rappresentanti a sfiduciare Clinton per aver mentito sulla presunta relazione. Ulteriori indagini portarono all'\"impeachment\" con accuse di falsa testimonianza contro il presidente, e la sua successiva assoluzione da ogni accusa di spergiuro e ostruzione della giustizia in un processo durato 21 giorni. In una corte civile, Clinton viene multato di 90.000$ dal giudice Susan Webber Wright per aver fornito una falsa testimonianza del caso Paula Jones.\nNel gennaio 2001 la sua licenza all'esercizio della professione forense \u00e8 stata sospesa in Arkansas per cinque anni; poco dopo, \u00e8 stato radiato dal presentare casi davanti alla Corte Suprema degli Stati Uniti."}
{"id": "2748557", "revid": "1318658", "url": "https://it.wikipedia.org/wiki?curid=2748557", "title": "Bravo (rivista)", "text": "Bravo \u00e8 un settimanale tedesco di musica, cinema e televisione nato nel 1956 che si rivolge prevalentemente ad un pubblico di \"teenager\".\nSi tratta della principale rivista giovanile d'Europa. La rivista \u00e8 diffusa - oltre che nei Paesi di lingua tedesca - anche in altri Paesi (soprattutto dell'Est europeo): esiste un'edizione in bulgaro, una in ceco, una in portoghese, una in polacco, una in romeno, una in serbo, una in spagnolo e una in ungherese.\n\u00c8 la rivista che ha istituito, sin quasi dagli esordi (1957), il premio Bravo Otto, premio destinato ai migliori attori, cantanti, ecc., scelti annualmente dai lettori.\nRiviste \"cugine\" di \"Bravo\" sono \"Bravo Sport\", \"Bravo GiRL!\", \"Bravo TV\" e \"Bravo Screenfun\" (1997-2009), tutte nate negli anni novanta.\nCaratteristiche.\nOltre ad occuparsi di spettacoli, con interviste ai personaggi del mondo della musica, della televisione e del cinema preferiti dai giovani e le classifiche dei dischi pi\u00f9 venduti, ecc., \"Bravo\" affronta - grazie alla collaborazione di esperti - anche i problemi dell'adolescenza, in particolar modo le tematiche legate alla sfera della sessualit\u00e0, argomento trattato con un linguaggio assolutamente esplicito.\nPresenza fissa, \u00e8, inoltre, anche quella di un fotoromanzo con giovani protagonisti.\nStoria.\nGli inizi: 1956-1957.\n\"Bravo\" \"nasce\" venerd\u00ec 26 agosto 1956, edito dalla casa editrice Kindler &amp; Schiemeyer: la prima uscita in edicola porta il sottotitolo di \"Zeitschrift f\u00fcr Film und Fernsehen\", vale a dire \"rivista di cinema e televisione\", mentre in copertina compare l'attrice Marilyn Monroe.\nLa tiratura iniziale \u00e8 di 30.000 copie, al costo di 50 Pfennig. Si tratta del primo giornale tedesco che si rivolge esclusivamente ad un pubblico di giovani.\nIl 13 gennaio 1957, i lettori della rivista vengono chiamati per la prima volta a decidere il premio Bravo Otto, destinato (allora soltanto) al miglior attore e alla miglior attrice. I risultati del \"referendum popolare vengono resi noti nel numero del 19 maggio 1957: i vincitori sono James Dean e Maria Schell.\nSempre nel 1957, a partire dal n. 22, iniziano le pubblicazioni del fumetto \"Bonnie\", mentre, a partire dal 25 giugno, il giornale inizia ad uscire di marted\u00ec, anzich\u00e9 il venerd\u00ec.\nNel frattempo, la tiratura del giornale si \u00e8 quintuplicata nel giro di un anno.\nGli anni sessanta.\nNel n. 52 del 1962 (uscito il 25 dicembre), il giornale inizia ad occuparsi anche dei quesiti legati alla sfera sentimentale e sessuale, con una rubrica curata dall'autrice di romanzi rosa Marie Louise Fischer sotto gli pseudonimi di Dr. Christoph Vollmer e Dr. Kirsten Lindstroem.\nNel frattempo, Il 24 agosto 1965, il giornale raggiunge la tiratura di oltre 1.000.000 di copie.\nIn quegli anni, inoltre, \"Bravo\" inizia a dedicarsi pi\u00f9 alla musica a discapito del cinema: \u00e8 lo stesso giornale ad organizzare i concerti dei Beatles in Germania nel 1966.\nOltre che le tematiche, negli anni sessanta cambia anche la casa editrice: a partire dal numero 37 del 1968 (uscito il 1\u00ba settembre), \"Bravo\", infatti, dopo 628 numeri non viene pi\u00f9 pubblicato dalla Kindler &amp; Schiermeyer Verlag, bens\u00ec dalla Heinrich Bauer Verlag.\nNel n. 43 del 1969, uscito il 20 ottobre, inizia la collaborazione dello psicoterapeuta Martin Goldstein, che utilizzando lo pseudonimo di Dr. Jochen Sommer, si occupa tuttora \u2014 assieme al suo team \u2014 dei problemi e dei quesiti adolescenziali legati alla sessualit\u00e0.\nGli anni settanta.\nNel 1972 un paio di numeri di \"Bravo\" (tra cui quello uscito il 2 febbraio) vengono messi all'indice per alcuni articoli riguardanti la sfera sessuale ritenuti \"pericolosi\" per i giovani. Dal 1974 inizia a pubblicare in ogni numero articoli riguardanti gli ABBA.\nIl 28 novembre 1974, compare per la prima volta in copertina una foto di nudo.\nDi l\u00ec ad un anno, precisamente il 16 ottobre 1975, esce il millesimo numero della rivista.\nNel 1979, il giornale raggiunse la tiratura di oltre 1.800.000 copie.\nGli anni ottanta.\nIl 1988 \u00e8 l'anno che segna una \"rivoluzione\" grafica: la rivista, che precedentemente si caratterizzava per le sue pagine in parte a colori, in parte in bianco e nero, esce per la prima volta il 15 settembre (n. 38) di quell'anno interamente a colori.\nGli anni novanta.\nIl 5 gennaio 1995 esce il nr. 2.000: in copertina compare Michael Jackson.\nNel frattempo, il giornale raggiunge, nel 1996, la cifra di circa 1.400.000 copie vendute.\nNello stesso anno, \"Bravo\" si diversifica e, accanto alla rivista originale, nascono anche le riviste specializzate \"Bravo Sport\", \"Bravo GiRL!\" e \"Bravo TV \". Nel 1997, esce anche \"Bravo Screenfun\", rivista destinata agli appassionati di informatica che chiuder\u00e0 per\u00f2 i battenti nel 2009.\nIl primo decennio del XXI secolo.\nIl 18 aprile 2001 nasce il sito internet del giornale.\nDopo l'attentato alle Torri Gemelle di New York dell'11 settembre 2001, \"Bravo\" si occupa per la prima volta di politica, almeno nella copertina, che esce con la scritta \"Wir trauern mit Amerika\", ovvero \"Siamo in lutto assieme all'America\", posta sopra una bandiera degli Stati Uniti.\nIl n. 35 del 2003 (19 novembre), \"Bravo\" esce in edicola con in allegato al suo interno un \"gadget\" molto particolare: con un evidente invito al sesso sicuro, il giornale regala ai propri lettori (in particolar modo ai lettori della rubrica curata dal team del Dr. Sommer) un profilattico.\nNel frattempo, stando ai dati del 2009, le vendite del giornale sono scese a circa 500.000 copie, vale a dire perdendo la met\u00e0 dei lettori nel giro di vent'anni.\nControversie.\nContenuto sessuale.\nNel 1972, due numeri con articoli sulla masturbazione furono messi all'indice (vietati per la vendita ai clienti minorenni) dal Federal Department for Media Harmful to Young Persons, perch\u00e9 ritenuti pericolosi per i giovani.\nRaffigurazioni di nudit\u00e0 di minori.\nLa rivista \u00e8 stata controversa a livello internazionale per la sua sezione \"Dr. Sommer's That's Me!\", che spesso comprendeva interviste sessuali e foto di nudi frontali integrali di adolescenti di et\u00e0 compresa tra i 14 ei 20 anni, che sono state successivamente modificate dai 16 ai 20 anni nei primi anni 2000. Sebbene ci\u00f2 fosse legale in Germania, caus\u00f2 problemi con le leggi internazionali sulla pornografia infantile. La rivista spesso aggirava le leggi chiedendo ai modelli di tenere in mano il pulsante di scatto della fotocamera, mostrando cos\u00ec un consenso esplicito. Un ex modello ha detto agli intervistatori che non sapeva che la sua immagine di nudo sarebbe stata venduta dal fotografo a \"Bravo\" per la pubblicazione in \"That's Me!\"\nUna rivista olandese chiamata \"Break Out!\" \u00e8 stata modellata su \"Bravo\". L'editore di \"Break Out!\" ha descritto \"Bravo\" come \"una rivista piuttosto brutta. Una volta avevano persino un minore posare nudo.\" Ha ammesso che la maggior parte degli adolescenti che hanno posato per l'equivalente olandese di \"That's Me!\" erano povere prostitute polacche e rumene. \"L'origine delle modelle era un segreto ben custodito. Non ne abbiamo parlato, non ne avevamo nemmeno parlato. E sai, tutti ne hanno beneficiato. Avevamo bisogno di bambini nudi e loro avevano bisogno di soldi facili.\" Ha ammesso che anche le interviste che accompagnano le fotografie erano false.\nDall'inizio degli anni 2010 in poi, la rivista avrebbe rinominato il servizio in \"Dr. Sommer's Bodycheck\" e avrebbe presentato solo foto di nudi di et\u00e0 compresa tra i 18 e i 25 anni. "}
{"id": "2748559", "revid": "767487", "url": "https://it.wikipedia.org/wiki?curid=2748559", "title": "Watch My Lips", "text": "Watch My Lips \u00e8 un DVD musicale della cantante pop britannica Sophie Ellis-Bextor, pubblicato nel 2003 dall'etichetta Universal immediatamente dopo il successo della cantante con l'album \"Read My Lips\" e singoli come \"Murder on the Dancefloor\" e \"Get Over You\".\nLa regia \u00e8 stata curata da Robin Bextor, padre della cantante.\nTracce.\nLive Concert at Shepherds Bush Empire\nVideo\n\"TheAudience Promos:\"\nExtra"}
{"id": "2748564", "revid": "767487", "url": "https://it.wikipedia.org/wiki?curid=2748564", "title": "Headboard", "text": "Headboard \u00e8 il secondo singolo del rapper statunitense Hurricane Chris estratto dal secondo album \"Unleashed\". Prodotto dal team The Inkredibles, vede la partecipazione del cantante R&amp;B Mario e di Plies.\nInformazioni.\nLa canzone \u00e8 composta da tre strofe, la prima delle quali \u00e8 rappata da Hurricane Chris, la seconda da Plies e la terza nuovamente da Hurricane Chris. Mario canta invece il ritornello e introduce brevemente la canzone.\nNelle charts, \"Headboard\" ha ottenuto risultati inferiori a quelli del precedente singolo \"Halle Berry (She's Fine)\", raggiungendo la posizione n. 63 nella \"Hot R&amp;B/Hip-Hop Songs\" e non classificandosi all'interno della \"Hot 100\".\nVideoclip.\nIl videoclip \u00e8 stato pubblicato il 16 ottobre 2009."}
{"id": "2748574", "revid": "287234", "url": "https://it.wikipedia.org/wiki?curid=2748574", "title": "Supernova di Tycho", "text": ""}
{"id": "2748576", "revid": "767487", "url": "https://it.wikipedia.org/wiki?curid=2748576", "title": "SR-71 (gruppo musicale)", "text": "Gli SR-71 sono un gruppo musicale statunitense, formatosi a Baltimora nel 1998.\nSono conosciuti soprattutto per il loro singolo del 2000 \"Right Now\", il loro secondo singolo \"Tomorrow\" e come gli autori della hit rifatta dai Bowling for Soup nel 2004, \"1985\" (pubblicata inizialmente nel loro album \"Here We Go Again\"). Il nome della band deriva dal Blackbird, un ricognitore strategico statunitense.\nStoria.\nPrimi anni e \"Now You See Inside\" (1998-2001).\nIl gruppo \u00e8 stato fondato nel 1998 a Baltimora da Mitch Allan, dopo aver abbandonato il suo vecchio gruppo, gli Honor Among Thieves.\nLa band \u00e8 riuscita subito a firmare un contratto con la RCA Records con la quale hanno registrato il loro primo album, intitolato \"Now You See Inside\". L'album \u00e8 uscito il 20 giugno 2000 ed \u00e8 stato prodotto da David Bendeth, Gil Norton e John Shanks. \"Now You See Inside\" ha ottenuto un buon successo e si \u00e8 classificato 81\u00ba nella Billboard 200 e 2\u00b0 nella Billboard Heatseekers Chart.\nIl singolo estratto \u00e8 \"Right Now\". Scritto da Mitch Allan e Butch Walker ha raggiunto il 2\u00ba posto nella Modern Rock Tracks, il 102\u00b0 nella Billboard Hot 100 e il 38\u00b0 nella Mainstream Rock Tracks. Di questa canzone sono stati filmati due video musicali.\nIl loro batterista, Dan Garvin, ha lasciato la band dopo il tour per sostituire il batterista dei Nine Days nel tour per The Madding Crowd."}
{"id": "2748586", "revid": "223320", "url": "https://it.wikipedia.org/wiki?curid=2748586", "title": "Madame Tussaud", "text": ""}
{"id": "2748589", "revid": "178039", "url": "https://it.wikipedia.org/wiki?curid=2748589", "title": "Tetrabiblos", "text": "Tetr\u00e1biblos (' in greco bizantino) o Opus quadripartitum (in latino medievale), ossia \"Opera in quattro libri\", il cui titolo originale in greco antico \u00e8 ' (T\u00f4n apotelesmatik\u00f4n\") ossia \"\"Degli effetti\" [delle configurazioni astronomiche sulla storia degli individui e delle nazioni]\", \u00e8 l'opera astrologica di Tolomeo scritta nel II secolo; quest'opera \u00e8 considerata il testo fondamentale dell'astrologia classica che sta alla base dell'astrologia occidentale.\nFonti e innovazioni.\nTolomeo deride le pratiche dei Caldei e rifiuta la loro dottrina. Tuttavia la sua astrologia rivolta alla collettivit\u00e0 ha un forte legame con la tradizione passata, specie quella babilonese. Questa, pur intendendo i segni astrali come una sorta di avvertimento divinatorio da scongiurare, mostra i primi segni di uno sviluppo che, attraverso l'astrologia giudiziaria, porter\u00e0 a quella genetliaca. L'approccio dell'astrologia tolemaica \u00e8 comunque di stampo filosofico-scientifico, in quanto i moti e gli aspetti dei pianeti sono causa dei fenomeni terrestri, che, a differenza di quanto immaginato nella tradizione babilonese, sono quindi prevedibili ma non modificabili.\nTolomeo riprende inoltre il sistema aristotelico geocentrico e la teoria aristotelica degli elementi che costituiscono la materia, ma dal punto di vista astronomico e astrologico inserisce alcune novit\u00e0: \nOriginalit\u00e0 dell'opera.\nTolomeo \u00e8 il primo autore classico ad affrontare l'argomento astrologico con rigore: a differenza di coloro che lo avevano preceduto, organizza l'analisi delle influenze dei movimenti degli astri in pochi presupposti ben definiti, istruendo il lettore a dedurre le predizioni utilizzando leggi geometriche precise.\nGi\u00e0 nelle prime righe del \"Tetrabiblos\" Tolomeo polemizza contro i ciarlatani che, rivestendo in modo improprio l'astrologia con pratiche magiche ed occulte, gettavano ombre con predizioni arbitrarie su quella che lui considera una scienza; il limite delle predizioni astrologiche, secondo l'autore, non \u00e8 nell'oggetto dello studio bens\u00ec nell'incapacit\u00e0 umana di comprendere completamente il funzionamento della natura in relazione con le influenze degli astri le quali, sempre secondo l'autore, danno a ogni essere umano (e anche a ogni evento meteorologico e movimento tellurico) un destino ineluttabile.\nPer sottolineare questo suo stacco con la tradizione, Tolomeo non cita le autorit\u00e0 che furono tanto care ai suoi predecessori: n\u00e9 i Caldei, n\u00e9 Nechepso e Petosiris appaiono per avvalorare le sue affermazioni. I precedenti manuali di astrologia erano solitamente strutturati acriticamente in lunghi elenchi di interpretazioni provenienti dalle varie scuole, talvolta contraddittori e arbitrari; Tolomeo mette ordine nella materia creando innanzi tutto il concetto di segno zodiacale, slegandolo da quello di costellazione e legandolo invece al susseguirsi delle stagioni, concetto fondamentale nello sviluppo dell'astrologia classica e delle tradizioni che le sono susseguite. Partendo da qui e da quella che chiama la natura dei vari pianeti, l'autore sviluppa con metodo deduttivo un sistema astrologico organico e coerente che, sia pure integrato nel corso dei secoli, ha resistito fino ai giorni nostri nell'astrologia occidentale.\nStruttura dell'opera.\nLa struttura dell'opera \u00e8 bipartita: la prima parte si occupa dell'astrologia universale, cio\u00e8 riguardante popoli o regioni, mentre gli ultimi due libri riguardano l'astrologia genetliaca, che concerne i singoli uomini. La precedenza dell\u2019una rispetto all'altra non \u00e8 casuale: la prevedibilit\u00e0 degli avvenimenti di portata generale \u00e8 maggiore perch\u00e9 un numero inferiore di cause ed eventi particolari ostacolano l'influenza degli astri.\nIl primo libro rappresenta l'introduzione all'astrologia, con le descrizioni della natura dei vari pianeti e segni zodiacali; questi ultimi per la prima volta sono slegati dal concetto di costellazione e legati a quello di stagione. \u00c8 descritta anche la natura delle relazioni (o aspetti) tra i vari pianeti e le relazioni (o dignit\u00e0 e debilit\u00e0) tra i pianeti e i segni zodiacali e tra i pianeti e i quattro angoli principali (Ascendente, Medium coeli, Discendente e Imum coeli). Secondo Tolomeo, la natura di queste relazioni proviene dalla natura degli elementi dei pianeti e dei segni stessi e dai loro attributi, che possono essere caldo, umido, freddo e secco; queste relazioni, secondo l'autore, arrivano sulla Terra attraverso l'atmosfera, che \u00e8 considerata il mezzo di trasmissione degli influssi degli astri.\nNel secondo libro Tolomeo sviluppa in modo originale l'astrologia mondiale, ossia lo studio delle presunte influenze degli astri sugli avvenimenti terreni e sulle nazioni. La tradizione precedente faceva corrispondere le zone della Terra con segni e pianeti basandosi generalmente sulla mitologia; Tolomeo rifiuta queste corrispondenze esoteriche in quanto le considera arbitrarie e suddivide la Terra in zone di influenza astrologica basandosi esclusivamente su precise regole astronomiche.\nNel terzo libro \u00e8 sviluppata l'astrologia natale o individuale e si spiega come, secondo le credenze di Tolomeo, vanno interpretate le varie relazioni tra pianeti, angoli e segni zodiacali nel tema natale, ossia la posizione dei vari astri alla nascita, nello sviluppo della personalit\u00e0 e anche delle caratteristiche fisiche di un individuo.\nNel quarto libro si approfondisce l'astrologia natale per gli aspetti relazionali.\nQuesti ultimi due libri non si discostano molto dalla tradizione astrologica ellenistica precedente e rispecchiano comunque l'organicit\u00e0 data da Tolomeo alla materia.\nTradizione del testo.\nLe principali famiglie di manoscritti sono due. La prima dipende dal Vaticanus gr. 10381, la seconda da Parisinus gr. 2425 e Norimbergensis gr. Cent. V app. 8\u00b2. . \nLa terza famiglia \u00e8 rappresentata da: Marcianus gr. 314 e Monacensis gr. 419. \nMentre la quarta si basa sul Vaticanus gr. 208 il cui testo ha subito interpolazioni e modifiche da parte di astrologi quali Elio Eleuterio. \nLa tradizione indiretta \u00e8 stata prodotta tra III e VI secolo d.C., da autori come Porfirio, che scrisse un'introduzione all'opera, e Proclo, di cui si \u00e8 conservata una \"Parafrasi\".\nInfluenza culturale.\nL'opera ha goduto di un ampio successo durante il Medioevo da essere considerata \"un'operazione culturale di vasta portata\", che legittima una disciplina tanto disprezzata quanto praticata. Si inserisce anche nel dibattito filosofico del libero arbitrio, emancipando l'astrologia dal concetto di fatalismo. \nFrancesco Giuntini, uno dei pi\u00f9 celebri astrologi della seconda met\u00e0 del Cinquecento, scrisse un ponderoso trattato in difesa dell'astrologia contenente il testo greco e la traduzione latina della \"Tetrabiblos\" di Tolomeo con il suo personale commento."}
{"id": "2748593", "revid": "1154737", "url": "https://it.wikipedia.org/wiki?curid=2748593", "title": "Colle dei Giovetti", "text": "Il colle dei Giovetti \u00e8 un passo a 913\u00a0m delle Alpi Liguri.\nGeografia.\nIl valico collega Calizzano e Murialdo con Massimino, e quindi permette il transito dall'alta val Bormida all'alta val Tanaro.\nIl passo \u00e8 interamente compreso in Liguria anche nel suo versante settentrionale perch\u00e9 Massimino \u00e8 l'unico comune ligure in val Tanaro.\nVi transita l'ex Strada statale 490 del Colle del Melogno."}
{"id": "2748594", "revid": "599013", "url": "https://it.wikipedia.org/wiki?curid=2748594", "title": "The A-Team", "text": ""}
{"id": "2748597", "revid": "115233", "url": "https://it.wikipedia.org/wiki?curid=2748597", "title": "Opus quadripartitum", "text": ""}
{"id": "2748606", "revid": "115233", "url": "https://it.wikipedia.org/wiki?curid=2748606", "title": "Le previsioni astrologiche", "text": ""}
{"id": "2748607", "revid": "287204", "url": "https://it.wikipedia.org/wiki?curid=2748607", "title": "Philadelphia 76ers 2003-2004", "text": "La stagione 2003-04 dei Philadelphia 76ers fu la 55\u00aa nella NBA per la franchigia.\nI Philadelphia 76ers arrivarono quinti nella \"Atlantic Division\" della \"Eastern Conference\" con un record di 33-49, non qualificandosi per i play-off."}
{"id": "2748610", "revid": "1543377", "url": "https://it.wikipedia.org/wiki?curid=2748610", "title": "Jens Filbrich", "text": "\u00c8 figlio dell'allenatore di sci nordico Wolfgang e della fondista Sigrun Krause, fratello del combinatista nordico Raik e marito della biatleta Janet Klein, tutti a loro volta sciatori nordici di alto livello.\nBiografia.\nHa debuttato in campo internazionale ai Mondiali juniores di Pontresina nel 1998, senza conseguire risultati di rilievo; ha in seguito partecipato anche alla rassegna iridata giovanile di Saalfelden 1999, vincendo due medaglie.\nIn Coppa del Mondo ha esordito il 7 marzo 1999 nella 15\u00a0km a tecnica classica di Lahti (46\u00b0), ha ottenuto il primo podio il 19 gennaio 2003 nella staffetta di Nov\u00e9 M\u011bsto na Morav\u011b (3\u00b0) e la prima vittoria il 23 novembre successivo a Beitost\u00f8len, ancora in staffetta.\nIn carriera ha preso parte a quattro edizioni dei Giochi olimpici invernali, (33\u00b0 nella 15\u00a0km, 21\u00b0 nella 50\u00a0km, 3\u00b0 nella staffetta), (17\u00b0 nella 50 km, 22\u00b0 nell'inseguimento, 4\u00b0 nella sprint a squadre, 2\u00b0 nella staffetta), (16\u00b0 nella 50 km, 6\u00b0 nell'inseguimento, 6\u00b0 nella staffetta) e (14\u00ba nella 15 km, 9\u00ba nella 15 km), e a sette dei Campionati mondiali, vincendo sette medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:TC = tecnica classicaTL = tecnica libera"}
{"id": "2748612", "revid": "1511973", "url": "https://it.wikipedia.org/wiki?curid=2748612", "title": "Oleg Ivanovi\u010d Jankovskij", "text": ""}
{"id": "2748614", "revid": "113757", "url": "https://it.wikipedia.org/wiki?curid=2748614", "title": "Colle di Melogno", "text": ""}
{"id": "2748624", "revid": "55935", "url": "https://it.wikipedia.org/wiki?curid=2748624", "title": "Jean Louis Barrault", "text": ""}
{"id": "2748626", "revid": "767487", "url": "https://it.wikipedia.org/wiki?curid=2748626", "title": "Processo r", "text": "Il processo r \u00e8 un processo di nucleosintesi che solitamente si verifica all'interno del nucleo di una supernova, ed \u00e8 responsabile della creazione di circa la met\u00e0 dei nuclei atomici ricchi di neutroni che sono pi\u00f9 pesanti del ferro. Il processo comporta una successione di catture neutroniche \"rapide\" (da cui il nome processo r) mediante nuclei seme pesanti, tipicamente 56Fe o altri isotopi pesanti pi\u00f9 ricchi di neutroni. \nL'altro meccanismo predominante per la produzione di elementi pesanti \u00e8 il Processo S, che induce la nucleosintesi per mezzo di catture \"lente\" (\"slow\" in inglese) di neutroni, che avvengono principalmente nelle stelle appartenenti al ramo asintotico delle giganti. Il \"processo s\" \u00e8 un processo \"secondario\", nel senso che richiede isotopi pesanti preesistenti come nuclei seme da convertire in altri nuclei pesanti. \nPresi insieme questi due processi sono responsabili della maggior parte dell'evoluzione chimica galattica degli elementi pi\u00f9 pesanti del ferro.\nStoria.\nL'esistenza di una qualche forma di cattura rapida dei neutroni cominci\u00f2 ad emergere nel 1956, risultando necessaria per spiegare le abbondanze relative di elementi pesanti riscontrate in una tavola delle abbondanze appena pubblicata da Hans Suess e Harold Urey. Gli isotopi radioattivi devono catturare un altro neutrone pi\u00f9 velocemente di quanto subiscano il decadimento beta al fine di creare i picchi di abbondanza nel germanio, nello xeno e nel platino. Secondo il modello nucleare a guscio, i nuclei radioattivi che decadrebbero negli isotopi di questi elementi hanno gusci neutronici vicino alla linea di sgocciolamento nucleare, dove non possono essere aggiunti ulteriori neutroni. Quei picchi di abbondanza creati mediante cattura neutronica rapida implicavano che altri nuclei potevano essere spiegati da tale processo. Questo processo di cattura neutronica rapida negli isotopi ricchi di neutroni \u00e8 chiamato processo R (solitamente processo r). Una tavola che ripartisce gli isotopi pesanti fenomenologicamente tra il Processo S e il processo r fu pubblicata nel 1957 nel famoso articolo di rivista B2FH, che diede il nome al processo e descrisse a grandi linee la fisica che ne sta alla base. L'articolo B2FH elabor\u00f2 anche la teoria della nucleosintesi stellare e pose le basi concettuali per l'astrofisica nucleare contemporanea.\nIl \"processo r\" descritto dall'articolo B2FH fu calcolato per la prima volta in funzione del tempo al Caltech da Phillip Seeger, William A. Fowler e Donald D. Clayton, che riuscirono a ottenere la prima stima accurata delle abbondanze del processo r e mostrarono la loro evoluzione nel tempo. Usando calcoli di natura teorica, essi furono anche in grado di ottenere una pi\u00f9 precisa ripartizione quantitativa tra il processo s e il processo r nella tavola delle abbondanze degli isotopi pesanti, definendo in tal modo una curva pi\u00f9 affidabile per le abbondanze degli isotopi del \"processo r\" di quanto era stato in grado di definire il B2FH. Oggi le abbondanze del processo r sono determinate usando la loro tecnica di sottrarre le abbondanze isotopiche del processo s, pi\u00f9 affidabili, dalle abbondanze isotopiche totali e attribuendo la rimanenza alla nucleosintesi del processo r. Questa curva delle abbondanze del processo r (rispetto al peso atomico) assomiglia in modo soddisfacente ai calcoli delle abbondanze sintetizzate con il processo fisico. \nLa maggior parte degli isotopi ricchi di neutroni degli elementi pi\u00f9 pesanti del nichel sono prodotti, esclusivamente o in parte, dal decadimento beta di materiale altamente radioattivo sintetizzato durante il processo r mediante il rapido assorbimento, uno dopo l'altro, dei neutroni creati durante le esplosioni. La creazione di neutroni liberi mediante cattura elettronica durante il rapido collasso ad alta densit\u00e0 del nucleo della supernova, insieme alla costituzione di alcuni nuclei seme ricchi di neutroni, rende il processo r un \"processo primario\"; vale a dire, un processo che pu\u00f2 verificarsi perfino in una stella di H ed He puri, in contrasto con il B2FH che lo aveva definito come un \"processo secondario\" che richiede la preesistenza di atomi di ferro. \nLe prove osservative dell'arricchimento delle stelle con il processo r, applicato all'evoluzione delle abbondanze della galassia delle stelle, furono esposte da James W. Truran nel 1981. Egli e molti astronomi successivi dimostrarono che la distribuzione delle abbondanze degli elementi pesanti nelle stelle pi\u00f9 antiche povere di metalli corrispondeva a quella della forma della curva del processo r nel sole, come se la componente del \"processo s\" fosse assente. Questo si accordava bene con l'ipotesi che il \"processo s\" non fosse ancora incominciato nelle stelle giovani, dal momento che occorrono circa 100 milioni di anni di storia galattica per farlo iniziare. Queste stelle erano nate prima di quell'epoca, dimostrando che il \"processo r\" si genera immediatamente nelle stelle massicce in rapida evoluzione che diventano supernove. La natura primaria del \"processo r\" \u00e8 confermata dall'osservazione degli spettri delle abbondanze in vecchie stelle nate quando la metallicit\u00e0 galattica era ancora piccola, ma conteneva nondimeno la loro porzione di nuclei da processo r. \nQuesto promettente scenario, bench\u00e9 generalmente sostenuto dagli esperti di supernove, deve ancora arrivare a un calcolo totalmente soddisfacente delle abbondanze derivanti dal processo r, perch\u00e9 il problema nel suo complesso \u00e8 estremamente impegnativo dal punto di vista computazionale, anche se i risultati finora ottenuti sono incoraggianti. \nIl processo r \u00e8 responsabile della distribuzione naturale di elementi radioattivi, come l'uranio e il torio, nonch\u00e9 degli isotopi pi\u00f9 ricchi di neutroni di ogni elemento pesante.\nFisica nucleare.\nImmediatamente dopo la forte compressione degli elettroni in una supernova in cui avviene il collasso del nucleo, il decadimento beta meno si arresta, perch\u00e9 l'alta densit\u00e0 degli elettroni riempie tutti gli stati disponibili per gli elettroni liberi fino a un'Energia di Fermi che \u00e8 maggiore dell'energia del decadimento nucleare beta. Ma la cattura nucleare di questi elettroni liberi \u00e8 ancora attiva e questo causa una crescente neutronizzazione della materia (cio\u00e8 il processo in cui protoni ed elettroni si fondono per formare un neutrone con l'emissione di un neutrino). Ne risulta una densit\u00e0 estremamente elevata di neutroni liberi che non possono decadere, e che danno conseguentemente luogo a un grande flusso neutronico (dell'ordine dei 1022 neutroni per cm2 per secondo) e alte temperature. In seguito all'espansione e conseguente raffreddamento del flusso, la cattura neutronica da parte dei nuclei pesanti ancora esistenti avviene molto pi\u00f9 velocemente del decadimento beta meno. Di conseguenza, il processo r si muove lungo la parte alta della linea di sgocciolamento nucleare e si creano nuclei ricchi di neutroni altamente instabili. \nTre processi che interessano la risalita sulla parte alta della linea di sgocciolamento nucleare sono: un notevole decremento della sezione trasversale della cattura neutronica nei nuclei con gusci neutronici chiusi, il processo inibitorio della fotodisintegrazione e il grado di stabilit\u00e0 nucleare nella regione degli isotopi pesanti. Quest'ultimo fenomeno termina il processo r quando i suoi nuclei pesanti diventano instabili alla fissione spontanea, che si ritiene attualmente sia nella regione ricca di neutroni della tabella dei nuclidi quando il numero totale dei nucleoni si avvicina a 270. Dopo che il flusso neutronico decresce, questi nuclei radioattivi altamente instabili subiscono una rapida successione di decadimenti beta finch\u00e9 non raggiungono i nuclei pi\u00f9 stabili, ricchi di neutroni. Cos\u00ec, mentre il Processo S crea un'abbondanza di nuclei stabili che hanno gusci neutronici chiusi, il \"processo r\" crea un'abbondanza di nuclei circa 10 uma al di sotto dei picchi del processo s, come risultato del ritorno del decadimento verso la stabilit\u00e0.\nSiti astrofisici.\nI siti in cui vi \u00e8 la pi\u00f9 alta probabilit\u00e0 che si instauri il processo r sono le supernove con collasso del nucleo (cio\u00e8 quelle con spettri di \"tipo Ib\", \"Ic\" e \"II\"), che forniscono le condizioni fisiche necessarie per il processo r. Tuttavia, l'abbondanza dei nuclei per il processo r comporta o che soltanto una piccola frazione delle supernove eiettino i nuclei per il processo r nel mezzo interstellare, o che ogni supernova eietti soltanto una piccolissima quantit\u00e0 di materiale per il processo r. Una soluzione alternativa proposta recentemente \u00e8 che anche le fusioni tra stelle di neutroni (un sistema stellare binario di due stelle di neutroni che collidono) possa giocare un ruolo nella produzione dei nuclei del processo r, ma questo deve essere ancora confermato dalle osservazioni astronomiche."}
{"id": "2748631", "revid": "447535", "url": "https://it.wikipedia.org/wiki?curid=2748631", "title": "Essan Masslo", "text": ""}
{"id": "2748632", "revid": "287234", "url": "https://it.wikipedia.org/wiki?curid=2748632", "title": "Processo R", "text": ""}
{"id": "2748638", "revid": "287204", "url": "https://it.wikipedia.org/wiki?curid=2748638", "title": "Philadelphia 76ers 2004-2005", "text": "La stagione 2004-05 dei Philadelphia 76ers fu la 56\u00aa nella NBA per la franchigia.\nI Philadelphia 76ers arrivarono secondi nella \"Atlantic Division\" della \"Eastern Conference\" con un record di 43-39. Nei play-off persero al primo turno con i Detroit Pistons (4-1)."}
{"id": "2748646", "revid": "287204", "url": "https://it.wikipedia.org/wiki?curid=2748646", "title": "Johannes Vingboons", "text": "Biografia.\nFiglio del pittore David Vinckboons, originario dell'Olanda Meridionale, aveva cinque fratelli e quattro sorelle, tra cui Philips Vingboons e Justus Vingboons, entrambi architetti.\nNon si spos\u00f2 mai, visse e lavor\u00f2 assieme a gran parte della sua famiglia nella casa e studio di Amsterdam in Sint Antoniesbreestraat.\nDopo la morte del padre, i figli trasformarono l'edificio in editoria e stamperia contribuendo direttamente con il loro lavoro: i due architetti eseguivano progetti, Johannes preparava mappe. Cinque dei sei figli lavorarono pi\u00f9 o meno a lungo insieme come cartografi. Dal 1640 circa fino alla sua morte, Johannes lavor\u00f2 al servizio dell'editore Joan Blaeu di Amsterdam.\nJohannes Vingboons fu un celebre cartografo e il suo contributo nel campo della cartografia fu importante.\nLe carte geografiche delle Indie orientali e occidentali sono tra le sue migliori opere, realizzate ad acquerello, come anche molte altre mappe, facendo riferimento ai disegni dei membri degli equipaggi della Compagnia olandese delle Indie orientali e della Compagnia olandese delle Indie occidentali, che essi riportavano a casa dai loro viaggi.\nCaratteristica comune delle sue opere \u00e8 la grande accuratezza. Perci\u00f2 le sue carte geografiche erano molto richieste ed erano utilizzate come riferimento nelle biblioteche e per decorare le pareti delle case delle famiglie reali. La regina Cristina di Svezia acquist\u00f2 nel 1654 tre atlanti contenenti centotrenta acquerelli, che alla sua morte giunsero in possesso di Papa Alessandro VIII e che ora si trovano nella Biblioteca apostolica vaticana. Un altro centinaio delle sue opere si trova negli Archivi Nazionali a L'Aia, un piccolo numero di mappe si trova nella Biblioteca Medicea Laurenziana a Firenze, quattro carte geografiche del mondo su pergamena si trovano nel Nederlands Scheepvaartmuseum di Amsterdam.\nLe sue opere comprendono vari tipi di mappe tra cui carte stradali, mappe marine e profili di regioni significative per i Paesi Bassi. Per molte di queste aree, le sue furono le prime carte geografiche.\nNel 2007, \u00e8 stata mostrata al grande pubblico la maggior parte dei suoi lavori nell'esposizione realizzata a Rotterdam nel Kunsthal dal titolo \"Land in zicht! Vingboons tekent de wereld van de 17e eeuw\" (Terra! Vingboons disegna il mondo del diciassettesimo secolo)."}
{"id": "2748654", "revid": "287204", "url": "https://it.wikipedia.org/wiki?curid=2748654", "title": "Videosicilia", "text": "Videosicilia \u00e8 una storica emittente televisiva trapanese, dal 1998 trasferitasi ad Alcamo.\nStoria.\nIl decennio trapanese.\nNasce a Trapani nel 1988 ad opera di Salvatore Peraino ( l'editore) ed Antonello Accardi, era visibile nella provincia di Trapani e nelle zone occidentali delle province di Palermo e Agrigento. Nel 1989 si affilia al network Rete A. La tv \u00e8 stata la capo fila regionale del primo circuito pay tv codificato,trasmetteva grazie ad un accordo con il consolato Tunisino un tg in lingua Araba perticolarmente seguito a Mazara del Vallo, nel 1992 viene nominato come direttore Peppe Rizzo, che era succeduto a Mauro Rostagno come direttore di RTC, e la gestione affidata a una cooperativa di giornalisti e tecnici. Un'esperienza che dura meno di due anni poich\u00e9 l'emittente nell'estate 1994 passa all'imprenditore Giuseppe Ruggirello, all'epoca vice presidente della Fondazione Banco di Sicilia, che apre spaziosi studi a Guarrato, una frazione di Trapani. Peppe Rizzo rimane alla guida come direttore potenziando la redazione, che pu\u00f2 contare tra gli altri su Vito Orlando e sull'ex direttore di Telescirocco Giacomo Di Girolamo. L'improvvisa scomparsa dell'editore, fa fermare all'inizio del 1996, il programma d'espansione previsto. I figli Bice e Paolo seguono per qualche tempo l'azienda, per poi cederla nel 1998 a un gruppo imprenditoriale alcamese, che l'anno dopo ne sposta la sede ad Alcamo.\nL'insediamento ad Alcamo.\nIl bacino di utenza venne ampliato con l'irradiazione da Monte Pellegrino sul canale G in terza Banda espandendosi fino a coprire con il proprio segnale quasi tutta la costa tirrenica della Sicilia. Intorno al 2002 l'emittente Videosicilia, collegata con il circuito Italia 9 Network, divenne punto di riferimento dell'informazione trapanese grazie ad una redazione presente sul territorio. Tanti i programmi di successo prodotti da Videosicilia negli anni tra il 2003 ed il 2008, tra quali si annoverano Uomini e Aziende, Linea Diretta, Fuori Campo, Saluti dall'America, Storie Vere, Giochi di Classe, Summer Dance, Felicemente Napoli, Alcamo Arte e Cultura e tanti altri.\nNel 2012 con l'entrata del digitale terrestre, Videosicilia ottenne la concessione ministeriale per l'intera copertura di tutto il territorio Siciliano. La frequenza assegnata dal ministero fu il 46 e il canale unico regionale LCN 93. Successivamente, grazie all'intesa siglata con le emittenti Video Mediterraneo, CTS, TVA e Onda TV, l'emittente Videosicilia arriva a coprire con il proprio segnale tutto il territorio siciliano.\nL'emittente ha inoltre raddoppiato il proprio impegno con la nascita della seconda rete, \"Videosicilia 2\" sul canale LCN 629.\nVideosicilia dal 2016 \u00e8 il partner istituzionale della Rappresentanza della Comunit\u00e0 Europea sul territorio della Sicilia occidentale, con il Centro Europe Direct Trapani.\nPalinsesto.\nIl palinsesto di Videosicilia \u00e8 organizzato in maniera tale da offrire ai telespettatori non solo Informazione ma anche programmi di cultura, politica, sport e musica.\nLa redazione di Videosicilia, attualmente guidata dal direttore Riccardo Galatioto (che ha sostituito Antonio Pignatiello, scomparso l'8 agosto 2017) \u00e8 proiettata ad un TG ricco di notizie ed informazioni con particolare attenzione ai comuni dell'hinterland alcamese ma con uno sguardo proteso alle notizie regionali di maggior interesse, avvalendosi di una serie di corrispondenti e cameraman presenti su tutto il territorio siciliano.\nIl Videosicilia \u00e8 diventata, di conseguenza, un'emittente a carattere regionale che fa della propria imparzialit\u00e0 nell'informazione e nella qualit\u00e0 della programmazione, per la maggior parte auto-prodotta, una delle realt\u00e0 televisive pi\u00f9 dinamiche della Sicilia e della provincia di trapani in particolare.\nNumerose le produzioni ed i programmi di approfondimento, tra i quali: Discorsi d'Autore, Incontro, Pillole di Salute, ecc...\nTante anche le produzioni di eventi nel territorio regionale, quali ad esempio \"La Fiera della Biodiversit\u00e0 Alimentare del Mediterraneo\", \"Tesori nel Guscio (Piazza Armerina)\", \"Aziende in Fiera (Sambuca di Sicilia), The Look of The Year, Modella TV, \"Gela sotto le Stelle\" e tantissime altre...\nMultiplex.\nNel Multiplex di Videosicilia, per tutta la provincia di Trapani e parte di quella di Palermo, sono presenti 6 canali televisivi: Videosicilia (LCN 93), Videosicilia2 (LCN 629), Video Mediterraneo (LCN 11), Onda TV (LCN 85), CTS (LCN 90) e TVA (LCN 92)"}
{"id": "2748659", "revid": "287204", "url": "https://it.wikipedia.org/wiki?curid=2748659", "title": "Philadelphia 76ers 2005-2006", "text": "La stagione 2005-06 dei Philadelphia 76ers fu la 57\u00aa nella NBA per la franchigia.\nI Philadelphia 76ers arrivarono secondi nella \"Atlantic Division\" della \"Eastern Conference\" con un record di 38-44, non qualificandosi per i play-off."}
{"id": "2748669", "revid": "339392", "url": "https://it.wikipedia.org/wiki?curid=2748669", "title": "Campionato Europeo Rally FIA", "text": ""}
{"id": "2748670", "revid": "287204", "url": "https://it.wikipedia.org/wiki?curid=2748670", "title": "Philadelphia 76ers 2006-2007", "text": "La stagione 2006-07 dei Philadelphia 76ers fu la 58\u00aa nella NBA per la franchigia.\nI Philadelphia 76ers arrivarono terzi nella \"Atlantic Division\" della \"Eastern Conference\" con un record di 35-47, non qualificandosi per i play-off."}
{"id": "2748675", "revid": "3115", "url": "https://it.wikipedia.org/wiki?curid=2748675", "title": "Gum 24", "text": "Gum 24, nota anche come RCW 39, \u00e8 una piccola nebulosa a emissione visibile nella costellazione delle Vele.\nSi osserva nella parte centrale della costellazione, circa 5\u00b0 a sud della stella Suhail (); appare come una piccola macchia irregolare, fotografabile con l'ausilio di filtri attraverso un telescopio di media potenza. La sua declinazione fortemente australe comporta che dalle regioni boreali la sua osservazione sia particolarmente difficoltosa dalla fascia temperata inferiore, mentre a nord del 41\u00b0N \u00e8 sempre invisibile. Dall'emisfero australe invece \u00e8 osservabile per quasi tutte le notti dell'anno. Il periodo migliore per la sua osservazione nel cielo serale va da dicembre a maggio.\nLa distanza di Gum 24 \u00e8 dibattuta: secondo alcune stime si trova a circa 1700\u00a0parsec (5500 anni luce), connessa dunque alla nube pi\u00f9 remota del Vela Molecular Ridge, denominata VMR\u00a0B, e all'associazione OB Vela\u00a0OB1; secondo altre stime invece questa nube si trova a circa 3000\u00a0parsec (9800 anni luce), ossia ben al di l\u00e0 del Vela Molecular Ridge e anche al di l\u00e0 dei bordi pi\u00f9 remoti del Braccio di Orione, probabilmente in una zona inter-braccio fra quello del Sagittario-Carena e quello di Perseo.\nLa principale responsabile della ionizzazione dei suoi gas potrebbe essere la supergigante blu HD\u00a078344, sebbene permangano molti dubbi, anche alla luce del fatto che questa nube risulta essere poco studiata. Indizi dell'attivit\u00e0 di formazione stellare localizzati in questa nube sono dati dalla presenza di un maser ad acqua, situato a sudest della zona centrale della nebulosa, a cui sembra essere associata IRAS\u00a009017\u22124814, una delle 7 sorgenti di radiazione infrarossa note nella nube, coincidente probabilmente con una giovane stella luminosa fortemente oscurata dalle polveri che la circondano."}
{"id": "2748679", "revid": "33921", "url": "https://it.wikipedia.org/wiki?curid=2748679", "title": "Tuba Band", "text": ""}
{"id": "2748681", "revid": "111433", "url": "https://it.wikipedia.org/wiki?curid=2748681", "title": "The Book of Blotar", "text": ""}
{"id": "2748683", "revid": "111433", "url": "https://it.wikipedia.org/wiki?curid=2748683", "title": "Libro dei Blot", "text": ""}
{"id": "2748686", "revid": "303875", "url": "https://it.wikipedia.org/wiki?curid=2748686", "title": "Wuchang", "text": ""}
{"id": "2748688", "revid": "33921", "url": "https://it.wikipedia.org/wiki?curid=2748688", "title": "Tuba band", "text": ""}
{"id": "2748697", "revid": "33921", "url": "https://it.wikipedia.org/wiki?curid=2748697", "title": "Miles Davis nonet", "text": ""}
{"id": "2748704", "revid": "29172232", "url": "https://it.wikipedia.org/wiki?curid=2748704", "title": "Villaggio SNIA", "text": ""}
{"id": "2748707", "revid": "7336", "url": "https://it.wikipedia.org/wiki?curid=2748707", "title": "Birth of the cool", "text": ""}
{"id": "2748708", "revid": "171091", "url": "https://it.wikipedia.org/wiki?curid=2748708", "title": "K\u00edlian Jornet i Burgada", "text": "Ha vinto la classifica finale dello Skyrunner World Series in tre edizioni consecutive dal 2007 al 2009, successivamente dal 2012 al 2014 e ancora nel 2018.\nBiografia.\nDa sempre legato alla montagna, K\u00edlian Jornet i Burgada \u00e8 nato e cresciuto a Cap del Rec, un rifugio a 2000 metri, gestito dalla sua famiglia a Lles de Cerdanya. I suoi genitori, grandi appassionati di sport e di montagna, sin da bambino l'hanno coinvolto in parecchie ascensioni, anche in quota; a cinque anni Jornet i Burgada aveva gi\u00e0 toccato i suoi primi tremila e quattromila. All'et\u00e0 di tredici anni ha iniziato a fare gare agonistiche di sci alpinismo, entrando nel CTEMC (Centro de Tecnificaci\u00f3n de esqu\u00ed de monta\u00f1a), un centro di scialpinismo della Catalogna.\nCome molti altri scialpinisti (tra cui Agust\u00ed Roc, Manu P\u00e9rez o Toti Bes), in estate gareggia nelle corse a piedi per prepararsi (da ottobre ad aprile) alla stagione invernale. Vive a Romsdahl in Norvegia con la sua fidanzata Emelie Forsberg e sua figlia Maj; in precedenza ha vissuto a Les Houches, ai piedi del Monte Bianco a Font-Romeu-Odeillo-Via, una stazione sciistica a 1800 metri, dove si allenava e frequentava l'universit\u00e0 di scienze e tecniche delle attivit\u00e0 fisiche e sportive.\nCon pi\u00f9 di voti a favore, K\u00edlian Jornet \u00e8 stato eletto dai lettori di \"National Geographic\" \"Adventurer of the Year\" per il 2014.\nTrail running e skyrunning.\nIl 17 giugno 2009 ha battuto in 32h54' il record del percorso GR 20, che attraversa l'intera isola della Corsica, riducendo di quasi quattro ore il record precedente detenuto dall'italiano Piero Santucci. Il GR 20 \u00e8 considerato la via pi\u00f9 dura sulla lunga distanza in Europa, con circa 200\u00a0km e metri di dislivello cumulativo.\nIl 30 settembre 2009 K\u00edlian Jornet ha superato un altro record; questa volta in Sierra Nevada (Stati Uniti), concludendo il Tahoe Rim Trail, un percorso di 165 miglia (266 chilometri circa) intorno al Lago Tahoe che attraversa gli Stati della California e del Nevada. Il precedente record di 45h38' apparteneva a Tim Twietmeyer: K\u00edlian Jornet concluse il percorso in 38h32'.\nIl 9 giugno 2010 Jornet i Burgada ha portato a termine la traversata dei Pirenei in otto giorni e tre ore. L'atleta spagnolo, partito da Cabo Higuer sulle rive dell'Atlantico con l'ausilio di un Gps e un telefono, \u00e8 arrivato al Mar Mediterraneo dopo una corsa lunga 830 chilometri e un totale di metri di dislivello complessivo. Il precedente record era intorno ai 15 giorni, mentre i normali escursionisti percorrono questa distanza in non meno di un mese.\nIl 28 settembre 2010 ha stabilito, in 7h14', il nuovo primato di velocit\u00e0 di salita e discesa del Kilimanjaro, detenuto dal 2004 dal tanzaniano Simon M'Tuy in 8h27'. Partito da Umbwe Gate ( metri), ha raggiunto i metri della cima in 5h23'50\" abbassando di ben 50 minuti il record di sola salita fatto registrare dal kazako Andrej Puchinin nel 2009, mentre il tempo della discesa, al cancello di Mweka (dopo 41\u00a0km e metri di dislivello complessivo), \u00e8 stato di 1h51': totale 7 ore e 14 minuti, che hanno gli permesso di abbassare il precedente record del percorso di pi\u00f9 di un'ora.\nIl 14 giugno 2011 ha impiegato 5 ore e 19 minuti per stabilire il nuovo record di salita e discesa del Monte Olimpo. L'atleta catalano \u00e8 salito sulla montagna degli d\u00e8i dell'antica Grecia percorrendo la via pi\u00f9 diretta possibile, tagliando numerose volte il sentiero e attraversando anche tratti di roccia esposti. E dopo un errore di percorso, che gli ha fatto perdere 20 minuti circa, Jornet ha deciso di scalare anche la terza cima dell'Olimpo (vetta Stefani metri), oltre alle due principali (vetta Mitikas metri e vetta Skolio metri) come da programma. In totale, il percorso misurava 44 km per un dislivello complessivo di circa metri su terreno molto tecnico.\nIl 12 maggio 2013, a inizio stagione agonistica, partecipa alla Transvulcania Ultramarat\u00f3n vincendola e stabilendo il nuovo record del percorso in 6h54'09\".\nIl 2014 costituiisce per K\u00edlian Jornet una stagione agonistica densa di successi e primati. Il 27 e il 29 giugno si aggiudica rispettivamente i titoli di campione del mondo skyrunning nelle specialit\u00e0 Vertical Kilometer e SkyMarathon, gare disputate a Chamonix. Il 12 luglio 2014 partecipa alla Hardrock 100 nello stato del Colorado, una delle ultratrail pi\u00f9 impegnative nel panorama nordamericano, con 162 km di percorso e metri di dislivello. Jornet guadagna la vittoria e stabilisce il nuovo record della corsa in 22h41'35\". Egualmente vince e stabilisce il primato della corsa al Trofeo Kima, al Giir di mont e alla Zegama-Aizkorri mendi maratoia. L'11 ottobre conclude la Skyrunner World Series a Limone sul Garda trionfando in tutte e tre le specialit\u00e0, la Sky, il Vertical Kilometer e l'Ultra.\n\"Summits of my Life\".\nA partire da giugno 2012 K\u00edlian Jornet ha dato vita a \"Summits of my Life\", un nuovo progetto che lo vede impegnato nel tentativo di migliorare i record di salita e discesa in autosufficienza di alcune fra le pi\u00f9 note e alte montagne della Terra: Monte Bianco, Cervino, Monte Elbrus, Aconcagua, Monte McKinley, Everest.\nPurtroppo, durante la prima sfida, il \"Mont Blanc Crossing\", una traversata di due giorni dell'intero massiccio del Monte Bianco da Les Contamines Montjoie, in Francia, a Champex, in Svizzera, il 17 giugno il compagno St\u00e9phane Brosse ha perso la vita sull'Aiguille d'Argenti\u00e8re ( m), precipitando per circa 600 metri dopo esser stato tradito da una cornice di neve che ha ceduto sotto i suoi piedi.\nDopo un periodo trascorso negli Stati Uniti conclusosi con l'ennesimo successo fatto registrare sul Grand Teton, dal \"Lupine Meadows Trailhead\" alla vetta e ritorno per un totale di 12,5 miglia e piedi in due ore e 54 minuti (il precedente record apparteneva a Bryce Thatcher in 3 ore e 6 minuti), K\u00edlian Jornet \u00e8 tornato sul Monte Bianco per compiere, questa volta, la traversata \"Courmayeur-Chamonix\", percorrendo in solitaria la \"via Innominata\" in appena 8 ore 42 minuti e 57 secondi. Partito marted\u00ec 18 settembre 2012 alle 3:53 del mattino dalla chiesa di Courmayeur, alle 10:15 \u00e8 giunto in cima ai metri del Tetto delle Alpi, per poi scendere in due ore e 19 minuti, arrivando a Chamonix lungo \"la Voie Royale\".\nL'11 luglio 2013 K\u00edlian Jornet, sempre nell'ambito del progetto \"Summits of my Life\", tenta l'impresa sul Monte Bianco. Partito alle 4:46 dalla chiesa di Chamonix ( metri di quota), raggiunge la vetta ( metri di quota) in 3h33', per poi ridiscendere a Chamonix in 1h24', realizzando il tempo record di 4h57'40\", circa 13 minuti in meno del precedente, appartenente a Pierre Andr\u00e9 Gobet. L'atleta era partito accompagnato da Math\u00e9o Jacquemoud, che per\u00f2, a causa di un infortunio durante il tratto in discesa, ha dovuto abbandonare.\nIl 21 agosto 2013 ha stabilito il record di salita e discesa del Cervino da Breuil-Cervinia, con il tempo di 2 ore, 52 minuti e 2 secondi. Jornet ha impiegato 1 ora, 56 minuti e 15 secondi per la salita e circa 55 minuti per la discesa. Ha abbassato di 22 minuti il precedente record di Bruno Brunod di 3 ore e 14 minuti, stabilito nell'agosto 1995.\nDopo aver rimandato l'impresa col Monte Elbrus per avverse condizioni meteorologiche, Il 7 giugno del 2014 Jornet stabilisce il record in solitaria sul Denali ( m) in 11h48' (tempo di ascensione: 9h45'), superando di ben 5 ore il precedente record del 2013 detenuto da Ed Warren in 16h46'.\nNel mese di dicembre dello stesso anno, K\u00edlian Jornet i Burgada affronta l'Aconcagua, la montagna nella cordigliera delle Ande argentine che coi suoi m.s.l.m. costituisce la vetta pi\u00f9 alta del continente americano. Dopo un primo tentativo andato a vuoto a causa del vento che soffiava a 90 km/h presso quota m, Jornet ritenta quattro giorni dopo, il 23 dicembre 2014. Partito da Horcones, dove \u00e8 situato l'ingresso del Parco nazionale di Aconcagua, il catalano raggiunge la vetta e ridiscende in un tempo complessivo di 12h49', battendo quindi sia il record ufficiale del portoghese Carlos G\u00f3mez, sia quello ufficioso dell'asturiano Jorge Egocheaga.\nPalmar\u00e8s.\nSci alpinismo.\nAltro.\nAltri titoli:\nSkyrunning.\nAltro.\nAltri titoli:"}
{"id": "2748714", "revid": "6923", "url": "https://it.wikipedia.org/wiki?curid=2748714", "title": "Belgium Ypres Rally", "text": ""}
{"id": "2748715", "revid": "287204", "url": "https://it.wikipedia.org/wiki?curid=2748715", "title": "Philadelphia 76ers 2007-2008", "text": "La stagione 2007-08 dei Philadelphia 76ers fu la 59\u00aa nella NBA per la franchigia.\nI Philadelphia 76ers arrivarono terzi nella \"Atlantic Division\" della \"Eastern Conference\" con un record di 40-42. Nei play-off persero al primo turno con i Detroit Pistons (4-2)."}
{"id": "2748716", "revid": "339392", "url": "https://it.wikipedia.org/wiki?curid=2748716", "title": "European Rally Championship", "text": ""}
{"id": "2748717", "revid": "287204", "url": "https://it.wikipedia.org/wiki?curid=2748717", "title": "Philadelphia 76ers 2008-2009", "text": "La stagione 2008-09 dei Philadelphia 76ers fu la 60\u00aa nella NBA per la franchigia.\nI Philadelphia 76ers arrivarono secondi nella \"Atlantic Division\" della \"Eastern Conference\" con un record di 41-41. Nei play-off persero al primo turno con gli Orlando Magic (4-2)."}
{"id": "2748720", "revid": "6923", "url": "https://it.wikipedia.org/wiki?curid=2748720", "title": "Rali Vinho da Madeira", "text": ""}
{"id": "2748725", "revid": "115298977", "url": "https://it.wikipedia.org/wiki?curid=2748725", "title": "Circondario di Pavia", "text": "Il circondario di Pavia era uno dei circondari in cui era suddivisa l'omonima provincia.\nStoria.\nIn seguito all'annessione della Lombardia dal Regno Lombardo-Veneto al Regno di Sardegna (1859), fu emanato il decreto Rattazzi, che riorganizzava la struttura amministrativa del Regno, suddiviso in province, a loro volta suddivise in circondari.\nIl circondario di Pavia fu creato come suddivisione della provincia di Pavia.\nCon l'Unit\u00e0 d'Italia (1861) la suddivisione in province e circondari fu estesa all'intera Penisola, lasciando invariate le suddivisioni stabilite dal decreto Rattazzi.\nIl circondario di Pavia fu abolito, come tutti i circondari italiani, nel 1927, nell'ambito della riorganizzazione della struttura statale voluta dal regime fascista. Tutti i comuni che lo componevano rimasero in provincia di Pavia.\nSuddivisione.\nNel 1863, la composizione del circondario era la seguente:"}
{"id": "2748726", "revid": "1573940", "url": "https://it.wikipedia.org/wiki?curid=2748726", "title": "Megalobrama amblycephala", "text": "Megalobrama amblycephala, comunemente chiamata orata di Wuchang (cinese: \u6b66\u660c\u9c7c; pinyin: W\u01d4ch\u0101ng y\u00fa) (), \u00e8 un pesce di acqua dolce della famiglia dei Cyprinidae che vive nella parte media del Fiume Azzurro in Cina.\nPrende il nome del distretto (Wuchang) appartenente alla citt\u00e0 di Wuhan.\nMorfologia.\nI maschi possono raggiungere anche 200\u00a0cm di lunghezza."}
{"id": "2748729", "revid": "29172553", "url": "https://it.wikipedia.org/wiki?curid=2748729", "title": "Passo dell'Oppio", "text": ""}
{"id": "2748730", "revid": "303875", "url": "https://it.wikipedia.org/wiki?curid=2748730", "title": "Orata di Wuchang", "text": ""}
{"id": "2748736", "revid": "303875", "url": "https://it.wikipedia.org/wiki?curid=2748736", "title": "Pesce di Wuchang", "text": ""}
{"id": "2748737", "revid": "181699", "url": "https://it.wikipedia.org/wiki?curid=2748737", "title": "Vino di Madera", "text": ""}
{"id": "2748742", "revid": "6923", "url": "https://it.wikipedia.org/wiki?curid=2748742", "title": "Renault R8", "text": ""}
{"id": "2748744", "revid": "1783371", "url": "https://it.wikipedia.org/wiki?curid=2748744", "title": "Sweat box", "text": "La Sweat box (in italiano, \"palco del sudore\"), nell'industria dell'animazione, \u00e8 l'equivalente della prima stampa nel cinema. Attualmente, quando una scena animata \u00e8 stata approvata dal direttore dell'animazione, viene mandata al video editing. Il video editor inserisce la scena nella bobina per poterla vedere nel contesto delle altre scene. Il direttore visiona la bobina e accorda la sua approvazione per la scena, o chiede che vengano apportate modifiche.\nPoich\u00e9 \u00e8 di cruciale importanza per la \"troupe\" essere al corrente delle modifiche richieste o dell'approvazione accordata, a una sessione nella \"sweat box\" partecipano solitamente i produttori, lo staff di produzione, e i capi dipartimento. Alcune volte pu\u00f2 essere chiamato a far parte della seduta l'animatore che responsabile di una determinata in modo da ricevere direttamente dal direttore le istruzioni sulle modifiche che devono essere fatte.\nOrigine del termine.\nDa \"Producing Animation\" di Catherine Winder e Zahra Dowlatabadi, Focal Press 2001, ISBN 0240804120:"}
{"id": "2748749", "revid": "26630", "url": "https://it.wikipedia.org/wiki?curid=2748749", "title": "Lancia Delta HF Integrale", "text": "La Lancia Delta HF Integrale \u00e8 una versione sportiva della Lancia Delta, esplicitamente progettata per partecipare al Campionato del mondo rally, campionato in cui ha gareggiato dal 1988 al 1993 ottenendo 5 titoli mondiali costruttori e 35 vittorie.\nStoria.\nLa presentazione a Francoforte.\nAl Salone dell'automobile di Francoforte del settembre 1987 venne presentato il primo \"step\" evolutivo della Delta HF 4WD: ribattezzata Delta HF Integrale, risultava aggiornata in alcuni particolari, sia stilistici sia meccanici. Esternamente la nuova versione si riconosceva per i parafanghi allargati, il nuovo disegno di paraurti e minigonne, le nuove prese d'aria anteriori e sul cofano motore, i cerchi in lega da 15 anzich\u00e9 da 14 pollici.\nPer quanto concerne la parte meccanica, furono migliorate sospensioni e impianto frenante. La potenza del motore 1995\u00a0cm\u00b3 turbocompresso e dotato di intercooler, pass\u00f2 da 165 CV a 185 CV grazie all'adozione di una turbina Garrett T3 e a una rinnovata gestione elettronica.\nVettura progettata per i rally.\nQuesta versione della Lancia Delta venne presentata nell'ottobre 1987 con il preciso scopo di partecipare al Campionato del mondo rally a partire dalla stagione 1988. La vettura era una diretta evoluzione della Delta HF 4WD, modello che aveva partecipato con successo all'edizione 1987 monopolizzando i titoli marche e conduttori, quest'ultimo con Juha Kankkunen. \nDopo aver bissato entrambi i titoli mondiali \"rallye\" nel 1988, la Delta HF Integrale \"8v\" \u2014 come sar\u00e0 ufficiosamente identificata \"a posteriori\" \u2014 venne ulteriormente migliorata l'anno seguente grazie all'introduzione del nuovo motore con distribuzione a 4 valvole per cilindro: ora denominata ufficialmente Delta HF Integrale 16v, fece il suo debutto sul finire del campionato 1989, al Rally di Sanremo, dove grazie all'iridato uscente Miki Biasion centr\u00f2 una memorabile vittoria dopo una straordinaria rimonta su Alex Fiorio e Carlos Sainz. La vettura continu\u00f2 a mietere successi a ripetizione per tutto il biennio successivo.\nPoche settimane dopo la vittoriosa conclusione della stagione 1991 sugli sterrati inglesi del RAC Rally, il 18 dicembre Lancia annunci\u00f2 il suo ritiro dalle corse, nonostante fosse gi\u00e0 pronto un ulteriore aggiornamento su base Delta. Per il 1992 si decise cos\u00ec di dare in gestione tutto il materiale del reparto corse ufficiale al Martini Racing, che da storico sponsor divent\u00f2 un vero e proprio \"team\" grazie al supporto tecnico del Jolly Club, la pi\u00f9 importante scuderia satellite Lancia del tempo e gi\u00e0 presente in veste semiufficiale da diversi anni nei rally.\nLa stagione 1992 vide quindi il debutto della Delta HF Integrale \"Evoluzione\": l'ufficioso appellativo sottolineava l'essere davanti a una vettura profondamente rinnovata rispetto alle antenate, soprattutto per quanto riguardava la geometria delle sospensioni. Nonostante non fosse seguita in forma ufficiale dalla casa madre, fin dalle prime prove speciali del Rally di Monte Carlo fu chiaro che sarebbe stata ancora la \"Deltona\" \u2014 soprannome con cui diverr\u00e0 colloquialmente nota tra gli appassionati \u2014 l'auto da battere nell'arco del campionato. La berlinetta di Torino termin\u00f2 a podio in tutte e dieci le gare inserite nel campionato costruttori, conquistando otto successi e quattro doppiette; a fine anno arriv\u00f2 il sesto titolo marche consecutivo per Lancia, mentre nel campionato piloti Kankkunen e Didier Auriol chiusero rispettivamente secondo e terzo, dopo un rocambolesco finale di stagione che regal\u00f2 il titolo a Sainz.\nLa presenza delle Delta del Jolly Club venne confermata anche per il campionato 1993: pur col disimpegno di Martini, che pass\u00f2 il testimone alla Repsol, ci fu l'ingaggio del campione del mondo in carica Sainz e del veloce ma ancora acerbo Andrea Aghini. Le vetture italiane, nonostante non venissero aggiornate da quasi un anno nonch\u00e9 l'introduzione di nuovi regolamenti (che prevedono, l'altro, l'uso di pneumatici pi\u00f9 stretti e l'aumento del peso minimo), rimasero ancora sufficientemente competitive; tuttavia i numerosi incidenti occorsi ai suoi due piloti non consentirono di dimostrare il potenziale dell'auto. A fine anno quindi, con solo alcuni sporadici podi in carniere, si pose definitivamente fine alla carriera della Delta nel mondiale rally.\nNel 1995 la Delta \"Evo\" ottenne ancora due vittorie nel campionato del mondo rally FIA 2 litri, all'Acropoli con Aris Vovos e in Argentina con Jorge Recalde.\nLe vittorie.\nI successi nel Campionato del Mondo Rally.\nLa Lancia Delta HF Integrale domina le scene del Campionato Mondiale Rally riprendendo, senza interruzione, la striscia di successi iniziata nel 1987 dalla Lancia Delta HF 4WD. Ai titoli mondiali piloti e costruttori vinti nel 1987 vanno ad aggiungersi altri 5 Campionati del Mondo Rally Costruttori consecutivi (dal 1988 al 1992) e 3 Campionati del Mondo Rally Piloti tra i quali spiccano i due allori di Miki Biasion, primo italiano, e al momento unico, capace di vincere l'ambito titolo mondiale riservato ai conduttori. Solamente nel 1990 e nel 1992 il Campionato Piloti non fu appannaggio di un pilota Lancia: in entrambe le occasioni venne conquistato dallo spagnolo Carlos Sainz.\nIn 6 stagioni nel Campionato del Mondo Rally la Lancia totalizza 46 vittorie: il bottino raccolto dalla sola Delta HF Integrale nelle sue varie evoluzioni conta ben 35 vittorie e 96 podi.\nDi seguito il dettaglio delle vittorie dei vari modelli della Delta HF Integrale nel Campionato del Mondo Rally:\nLa Delta HF Integrale nelle sue varie versioni ottenne inoltre 12 successi nel Campionato del Mondo Rally Gruppo N. Tuttavia nessun pilota riusc\u00ec a vincere la classifica assoluta al volante della vettura torinese anche se Gustavo Trelles, dopo aver concluso al terzo posto nel 1989, fu vicecampione nel 1990, Jorge Recalde si classific\u00f2 secondo nel 1988 davanti al compagno di squadra Gianni Del Zoppo mentre Carlos Menem Jr. giunse terzo nel 1992 con la Delta HF Integrale curata dalla Top Run.\nCampionato Europeo Rally.\nLa Lancia Delta HF Integrale \u00e8 stata per parecchi anni vincente e competitiva anche nelle prove del campionato continentale riuscendo per 5 volte, di cui 4 consecutive, a vincere il titolo assoluto e per 2 volte la classifica riservata alle vetture produzione.\nNella seguente tabella sono riportate le vittorie ottenute nelle singole gare delle varie edizioni del campionato.\nPalmar\u00e8s.\nOltre ai successi su scala mondiale e internazionale, la berlinetta torinese vanta pure diversi titoli e vittorie nei principali campionati rallystici nazionali:"}
{"id": "2748753", "revid": "1423072", "url": "https://it.wikipedia.org/wiki?curid=2748753", "title": "Circondario di Voghera", "text": "Il circondario di Voghera era uno dei circondari in cui era suddivisa la provincia di Pavia.\nStoria.\nIn seguito all'annessione della Lombardia dal Regno Lombardo-Veneto al Regno di Sardegna (1859), fu emanato il decreto Rattazzi, che riorganizzava la struttura amministrativa del Regno, suddiviso in province, a loro volta suddivise in circondari.\nIl circondario di Voghera fu creato come suddivisione della provincia di Pavia; il territorio corrispondeva a quello della soppressa provincia di Voghera del Regno di Sardegna, appartenuta alla divisione di Alessandria.\nCon l'Unit\u00e0 d'Italia (1861) la suddivisione in province e circondari fu estesa all'intera Penisola, lasciando invariate le suddivisioni stabilite dal decreto Rattazzi.\nNel 1923, nell'ambito di una generale riduzione dei circondari italiani, furono assegnati al circondario di Voghera i comuni di Bagnaria, Cella, Fortunago, Menconico, Pregola, Sagliano di Crenna, Sant'Albano di Bobbio, Santa Margherita di Bobbio, Val di Nizza, Valverde e Varzi, gi\u00e0 appartenuti al disciolto circondario di Bobbio.\nCon lo smembramento del vecchio circondario di Bobbio, i comuni di Caminata e Trebecco, insieme agli altri comuni vallivi di Ruino, Romagnese e Zavattarello, furono distaccati dalla provincia di Pavia e assegnati dapprima al circondario di Piacenza nell'omonima provincia e poi nel 1925 nel nuovo circondario di Bobbio sempre nella provincia di Piacenza. Questa divisione comport\u00f2 numerose proteste degli abitanti dei centri dell'alta valle, desiderosi di rimanere sotto la giurisdizione pavese. Le proteste culminarono nella cosiddetta \"marcia su Bobbio\" e nell'indizione di alcuni referendum che, tenutisi gi\u00e0 il 27 febbraio 1925, videro la vittoria della fazione che chiedeva il ritorno in provincia di Pavia. Nel 1926, in parziale accoglimento dei risultati dei referendum, i comuni di Romagnese, Ruino e Zavattarello vennero annessi alla provincia di Pavia, provvisoriamente assegnati al circondario di Voghera e retti da un Podest\u00e0, mentre Caminata e Trebecco rimasero parte della provincia di Piacenza.\nIl circondario di Voghera venne soppresso nel 1926 e il territorio assegnato al circondario di Pavia.\nSuddivisione.\nNel 1863, la composizione del circondario era la seguente:"}
{"id": "2748758", "revid": "26630", "url": "https://it.wikipedia.org/wiki?curid=2748758", "title": "Anno 0", "text": " \nLa locuzione anno zero \u00e8 usata in cronologia per indicare l'inizio di un'era, sebbene il numero zero non venga solitamente usato esplicitamente per indicare un anno in un sistema cronologico. \u00c8 usata, in senso generale, come sinonimo di \"inizio\" o \"nuovo inizio\", come per esempio nei titoli dei film \"Germania anno zero\" di Roberto Rossellini oppure nel programma televisivo \"Annozero\" di Michele Santoro.\nL'anno 0 nella cronologia dell'era cristiana.\nNella notazione degli storici, che normalmente utilizzano il calendario giuliano per i periodi antecedenti l'introduzione del calendario gregoriano, l'anno 0 dell'era cristiana non esiste e si passa direttamente dall'anno 1 avanti Cristo all'anno 1 dopo Cristo: infatti il numero 0 venne introdotto in Europa solo dal 1202 dal pisano Leonardo Fibonacci. Esistono tuttavia altre notazioni come quella degli astronomi, che prevedono l'anno 0 per indicare l'anno 1 a.C. degli storici.\nTradizionalmente, l'anno 1 dell'era cristiana \u00e8 l'anno successivo al momento in cui si riteneva che fosse avvenuta la nascita di Ges\u00f9. Pi\u00f9 precisamente, intorno al 523 il monaco Dionigi il Piccolo calcol\u00f2 che l'anno 1 dell'era cristiana fosse incominciato nell'anno 753 dalla fondazione di Roma (aUc: \"ab Urbe condita\"). In realt\u00e0, la cronologia di Dionigi il Piccolo entr\u00f2 in uso solo tra l'VIII e il X secolo, quando fu adottata dalla Chiesa di Roma. L'uso dell'era cristiana anche per gli anni avanti Cristo \u00e8 molto pi\u00f9 recente.\nSecondo la maggior parte degli studiosi moderni il calcolo di Dionigi era sbagliato e, d'altra parte, i documenti agiografici non sono sufficienti a stabilire la data di nascita di Ges\u00f9. L'unico elemento di qualche valore \u00e8 il riferimento del Vangelo secondo Matteo a Erode il Grande, a proposito della strage degli innocenti. Giuseppe Flavio riporta che Erode mor\u00ec nell'anno 4 a.C., perci\u00f2 la nascita di Ges\u00f9 dovrebbe essere anteriore a quest'anno. Lo studioso Michele Loconsole ipotizza che nel 4 a.C. Erode abbia associato i suoi figli al governo, ma che sia morto qualche anno pi\u00f9 tardi: secondo questo studioso il calcolo di Dionigi il Piccolo potrebbe essere corretto. Calendario ed era cristiana sono rimasti quelli tradizionali, ormai divenuto una convenzione anche nei paesi estranei alle tradizioni cristiane.\nPer ovviare alla scarsa attendibilit\u00e0 storica della datazione della nascita di Cristo e venire incontro alle aspettative dei non cristiani, viene talvolta adottata la locuzione \"era volgare\" (abbreviato in lingua italiana in \"e.v.\"), da utilizzare in sostituzione al pi\u00f9 comune \"dopo Cristo\" o, in latino, \"post Christum natum\". La locuzione, nella sua forma latina \"aerae vulgaris\" (\"secondo l'era di uso comune\"), sembra essere stata utilizzata per la prima volta da Giovanni Keplero nel 1615.\nLa cronologia degli astronomi.\nLa cronologia degli astronomi fu introdotta dall'astronomo francese Jacques Cassini nel Settecento. Per comodit\u00e0 essa usa il numero 0 per indicare l'anno 1 a.C. Gli anni avanti Cristo sono quindi indicati: \u22121 per l'anno 2 a.C., \u22122 per l'anno 3 a.C. e cos\u00ec via. Gli anni dopo Cristo invece vengono indicati con il semplice numero cardinale senza alcuna indicazione in lettere: 1 per 1 d.C., 2 per 2 d.C. e cos\u00ec via. La notazione degli storici e quella degli astronomi non vanno mai mischiate e scrivere \u22125 a.C. \u00e8 errato perch\u00e9 non \u00e8 chiaro che nomenclatura si sta usando e di conseguenza a che anno del calendario si sta facendo riferimento.\nLa notazione astronomica indubbiamente facilita i calcoli: si pensi al calcolo degli anni passati tra il 1\u00ba gennaio \u22129 (10 a.C.) e il 1\u00ba gennaio +10 (10 d.C.). Sono 19 anni e non 20 come potrebbe sembrare a prima vista. La cronologia degli astronomi viene spesso usata in ambito astronomico quando si fa riferimento a eventi antichi.\nL'anno 0 e l'inizio di secoli e millenni.\n in occasione dell'avvento del III millennio (per poterne stabilire l'inizio esatto: 1\u00ba gennaio 2000 o 1\u00ba gennaio 2001). Il problema viene risolto ricordando che in realt\u00e0 nel calendario gregoriano l\"'anno 0\" non esiste e di conseguenza il primo millennio del calendario gregoriano ha inizio con l'anno 1.\nDiversi scienziati hanno analizzato il problema per fornire un'esaustiva risposta a dubbi sollevati. Rob van Glabbeek, noto per aver pubblicato un'analisi del problema da diversi punti di vista, ha indicato come data di inizio del terzo millennio il 1\u00ba gennaio 2001.\nLa Chiesa cattolica non ha fatto altro che ribadire la convenzione tradizionale nello stilare il calendario delle celebrazioni sacre - in occasione del Giubileo 2000 - per l'avvento del III millennio: tali celebrazioni sono avvenute alla fine del mese di dicembre 2000, perch\u00e9 il primo giorno del nuovo millennio \u00e8 stato considerato il 1\u00ba gennaio 2001. La stessa lettera apostolica per le celebrazioni del Giubileo era intitolata \"Tertio millennio adveniente\", usando un participio presente (\"adveniente\", cio\u00e8 \"approssimandosi\" il III millennio), in quanto non era ancora arrivato.\nL'Anno 0 della Kampuchea Democratica.\n\"Anno Zero\" \u00e8 un'espressione nota anche per essere stata la locuzione ufficiale usata dai Khmer rossi di Pol Pot, che volevano decretare con tale espressione l'inizio del loro dominio, con l'intento di differenziarsi da tutto ci\u00f2 che li aveva preceduti nella guida della Cambogia; difatti al momento della presa di potere venne avviato un procedimento per deportare l'intera popolazione urbana (in particolar modo di Phnom Penh) nelle campagne, poich\u00e9 Pol Pot giudicava controproducente per l'avvio del comunismo il \"retaggio borghese e occidentale\" delle grandi citt\u00e0. L'espressione riassume inoltre lo sterminio degli elementi considerati controproducenti per il nuovo regime, nonch\u00e9 l'indottrinamento delle nuove generazioni alle logiche del Partito Comunista. L'Anno Zero cambogiano ebbe inizio ufficialmente il 17 aprile 1975."}
{"id": "2748759", "revid": "1400228", "url": "https://it.wikipedia.org/wiki?curid=2748759", "title": "Takayuki Sug\u014d", "text": ""}
{"id": "2748760", "revid": "287204", "url": "https://it.wikipedia.org/wiki?curid=2748760", "title": "Takayuki Sugo", "text": ""}
{"id": "2748767", "revid": "422900", "url": "https://it.wikipedia.org/wiki?curid=2748767", "title": "Takayuki Sugou", "text": ""}
{"id": "2748768", "revid": "422900", "url": "https://it.wikipedia.org/wiki?curid=2748768", "title": "Sugou Takayuki", "text": ""}
{"id": "2748770", "revid": "422900", "url": "https://it.wikipedia.org/wiki?curid=2748770", "title": "Sugo Takayuki", "text": ""}
{"id": "2748772", "revid": "830939", "url": "https://it.wikipedia.org/wiki?curid=2748772", "title": "James Croll", "text": "Biografia.\nJames Croll nacque nel 1821 nella fattoria di Little Whitefield, a Wolfhill nel Perthshire, in Scozia. Era largamente autodidatta, e impar\u00f2 da s\u00e9 la fisica e l'astronomia. A 16 anni divenne apprendista nella bottega di un fabbricante di ruote a Collace vicino Wolfhill, e poi, a causa di problemi di salute, fu commerciante di t\u00e8 ad Elgin, Moray. Si spos\u00f2 con Isabella Macdonald nel 1848. Nel 1850 gest\u00ec un albergo della temperanza a Blairgowrie, e fu poi agente di assicurazione a Glasgow, Edimburgo e Leicester.\nNel 1859 divenne custode nel museo all'Andersonian College and Museum di Glasgow ed ebbe cos\u00ec libero accesso ai libri necessari allo sviluppo delle sue idee. Dal 1864, Croll corrispose con Lord Charles Lyell, sui collegamenti tra ere glaciali e variazioni nell'orbita della Terra. Questa attivit\u00e0 scientifica lo condusse ad un posto nell'ufficio di Edimburgo del Servizio Geologico scozzese come custode delle mappe; il direttore, Lord Archibald Geikie, incoraggi\u00f2 la sua ricerca. Croll pubblic\u00f2 un buon numero di libri e documenti che \"erano all'avanguardia della scienza contemporanea\", incluso \"Climate and Time in their Geological Relations\" (Clima e tempo nella loro relazione geologica) nel 1875. Croll corrispose con Charles Darwin sul tema dell'erosione fluviale. Nel 1876, fu eletto membro della Royal Society e ricevette una laurea onoraria dall'Universit\u00e0 di St Andrews.\nCroll and\u00f2 in pensione nel 1880 a causa delle precarie condizioni di salute, e mor\u00ec nel 1890.\nTeoria delle ere glaciali.\nUsando le formule per le variazioni orbitali sviluppate da Le Verrier(che avevano condotto alla scoperta di Nettuno), Croll svilupp\u00f2 una teoria degli effetti di variazioni dell'orbita della terra sui cicli climatici. La sua idea era quella che il decrescere della luce del Sole di inverno favorisca l'accumulazione di neve, e per la prima volta accoppi\u00f2 questo all'idea di un ghiaccio-albedo (riflessione della luce da parte del ghiaccio), reazione positiva per amplificare le variazioni solari. Sugger\u00ec che quando l'eccentricit\u00e0 orbitale \u00e8 alta, poi gli inverni tendono ad essere pi\u00f9 freddi quando la terra \u00e8 pi\u00f9 lontano dal Sole in quella stagione e, quindi, che durante i periodi di elevata eccentricit\u00e0 orbitale, ere glaciali si verificano su 22.000 cicli di anno in ciascun emisfero, e si alternano tra gli emisferi settentrionale e meridionale, della durata di circa 10.000 anni ciascuno.\nLa teoria di Croll predisse ere glaciali multiple, asincrone tra emisferi settentrionali e meridionali, e che le ultime ere glaciali sarebbero dovuto finire approssimativamente 80,000 anni fa.I geologi furono interessati in una teoria per spiegare questo. I geologi non erano poi capaci di datare abbastanza accuratamente sedimenti sufficienti per determinare se la glaciazione fosse sincrona tra gli emisferi, sebbene le prove indirizzassero pi\u00f9 verso una sincronia che non. Ancora pi\u00f9 importante, le stime del tasso di recessione delle Cascate del Niagara ha indicato che l'ultima era glaciale fin\u00ec 6.000 a 35.000 anni fa - una vasta gamma, ma sufficiente ad escludere la teoria del Croll, a coloro che accettano le misurazioni. \nIl lavoro di Croll fu discusso a lungo, ma dalla fine del XIX secolo, la sua teoria fu generalmente messa in dubbio. L'idea di base di variazioni di insolazione orbitariamente forzate che influenzino le temperature terrestri fu sviluppata ulteriormente da Milutin Milankovi\u0107 negli anni quaranta del '900; nota come Cicli di Milankovi\u0107, nella formulazione moderna la teoria fu largamente accettata a partire dagli anni settanta."}
{"id": "2748776", "revid": "1651376", "url": "https://it.wikipedia.org/wiki?curid=2748776", "title": "Ordine della Croce rossa reale", "text": "L'Ordine della Croce rossa reale (in inglese: \"Royal Red Cross\") \u00e8 una decorazione militare concessa dal Regno Unito e dal Commonwealth per meriti eccezionali di assistenza infermieristica militare. La decorazione venne sovente concessa anche a quelle donne della famiglia reale inglese che presero parte in qualit\u00e0 di crocerossine nella prima o nella seconda guerra mondiale.\nStoria.\nLa decorazione venne stabilita il 27 aprile 1883 dalla regina Vittoria, con un'unica classe di benemerenza di \"membro\", poi indicata con le lettere post-nominali RRC. Dal 1917 venne a costituirsi una seconda classe inferiore col grado di \"associato\", indicata con le lettere post-nominali ARRC.\nQuesta decorazione venne destinata a quelle infermiere che ufficialmente avessero prestato servizio durante qualche conflitto e si fossero distinte per devozione alla propria opera, competenza o coraggio. Questa decorazione venne conferita esclusivamente alle donne sino al 1976, indipendentemente dal rango militare raggiunto. Con la seconda concessione della decorazione i membri di II classe passano alla I classe."}
{"id": "2748791", "revid": "115533", "url": "https://it.wikipedia.org/wiki?curid=2748791", "title": "M15 rifle", "text": ""}
{"id": "2748793", "revid": "1909146", "url": "https://it.wikipedia.org/wiki?curid=2748793", "title": "Circondario di Porto Maurizio", "text": "Il circondario di Porto Maurizio era uno dei circondari in cui era suddivisa la provincia di Nizza; in seguito alla cessione di Nizza alla Francia pass\u00f2 alla provincia di Porto Maurizio.\nStoria.\nIn seguito all'annessione della Lombardia dal Regno Lombardo-Veneto al Regno di Sardegna (1859), fu emanato il decreto Rattazzi, che riorganizzava la struttura amministrativa del Regno, suddiviso in province, a loro volta suddivise in circondari.\nIl \"Circondario di Porto Maurizio\" fu creato come suddivisione della provincia di Nizza; nel 1860, con la cessione del nizzardo alla Francia, la parte di quella provincia rimasta al Regno di Sardegna fu costituita in provincia autonoma (provincia di Porto Maurizio). In realt\u00e0 per\u00f2 esisteva gi\u00e0 dal 1815 come \"provincia\" del Regno di Sardegna, in seguito all\u2019annessione del Ducato di Genova e con le medesime funzioni del successivo circondario.\nIl \"Circondario di Porto Maurizio\" fu abolito dai fascisti nel 1926, nell'ambito della riorganizzazione della struttura statale.\nSuddivisione.\nNel 1863, la composizione del circondario era la seguente:"}
{"id": "2748794", "revid": "422409", "url": "https://it.wikipedia.org/wiki?curid=2748794", "title": "Ufficiali piloti di complemento", "text": ""}
{"id": "2748799", "revid": "799790", "url": "https://it.wikipedia.org/wiki?curid=2748799", "title": "Amy Tan", "text": "I suoi lavori esplorano per lo pi\u00f9 il rapporto tra madre e figlia, oltre che il mondo dei cinesi statunitensi. Nel 1993, il romanzo pi\u00f9 popolare di Tan, \"Il circolo della fortuna e della felicit\u00e0\", fu riadattato in un film dallo stesso titolo.\nTan ha scritto diversi altri romanzi, tra i quali figurano \"La moglie del dio dei fuochi\", \"I cento sensi segreti,\" \"La figlia dell'aggiustaossa e La valle delle meraviglie\", oltre che diversi saggi non narrativi intitolati \"L'opposto del destino: un libro di riflessioni\". Il suo romanzo pi\u00f9 recente, \"Perch\u00e9 i pesci non affoghino\", esplora le tribolazioni vissute da un gruppo di persone che spariscono nella giungla della Birmania durante una spedizione archeologica. Inoltre, Tan ha scritto due libri per bambini, \"The Moon Lady\" (1992) e \"Sagwa, il gatto siamese\" (1994), quest'ultimo ha ispirato anche una serie animata della PBS trasmessa anche in Italia, \"Sagwa\".\nTan si \u00e8 laureata in letteratura inglese e linguistica alla San Jos\u00e9 State University, e successivamente si \u00e8 impegnata in studi di dottorato linguistico alla UC Santa Cruz ed alla UC Berkeley.\nAttualmente, Tan \u00e8 editrice letteraria di \"West\", la rivista della domenica del Los Angeles Times, ed ha effettuato un rimaneggiamento di \"The Replacement Killers\" sotto richiesta di Mira Sorvino. Risiede a Sausalito, California.\nLa scrittrice \u00e8 membro della Rock Bottom Remainders, un gruppo rock composto di famosi scrittori, tra i quali Barbara Kingsolver, Matt Groening, Dave Barry e Stephen King.\nBiografia.\nAmy Tan \u00e8 nata il 19 febbraio 1952 a Oakland in California da una coppia di immigrati cinesi, John Tan e Daisy Li (nata Li Bingzi). \u00c8 la seconda di tre figli; ha un fratello maggiore, Peter Tan (1950-?) ed un fratello minore, John Tan Jr. (1954). Quando Amy ha quattordici anni il padre e il fratello Peter muoiono a distanza di pochi mesi l'uno dall'altro di tumore al cervello. Proprio quando suo padre sta morendo in ospedale, Amy viene a sapere di un precedente matrimonio della madre in Cina e dell'esistenza di tre sue sorellastre (Yuhang Wang, Tina \"Jindo\" Eng (Wang) e Lijun \"June\" Wang). Successivamente si trasferir\u00e0 a Montreux in Svizzera per frequentare una scuola privata con il fratello John Jr. Nel 1987 fa un viaggio con la madre in Cina e conosce le tre sorellastre, cresciute con lo zio materno, sua moglie e i loro figli. Due delle sorellastre, Tina e Lijun, si trasferiscono negli Stati Uniti; mentre la pi\u00f9 grande, Yuhang, rimane in Cina.\nAmy Tan \u00e8 sposata con Louis \"Lou\" DeMattei e non ha figli.\nAll'inizio di marzo, nel 2018, la sorellastra Lijun muore a 73 anni d'infarto nel sonno in Egitto, dove si trovava in viaggio."}
{"id": "2748800", "revid": "643494", "url": "https://it.wikipedia.org/wiki?curid=2748800", "title": "Franco Morgan", "text": "Biografia.\nAttore, doppiatore ed occasionalmente anche direttore del doppiaggio, \u00e8 noto soprattutto per essere stato la voce maschile che accompagnava Claudia Mori nel brano musicale \"Buonasera dottore\".\nHa diretto nel 1977 il doppiaggio del film \"L'ultima orgia del III Reich\".\nNella serie degli LP Disney destinati all'infanzia \u00e8 stato, nel 1976, la voce narrante nella storia tratta dal romanzo \"Mary Poppins\" (Lp STP 3922). Nella stessa collana ha poi impersonato Capitan Monastario in \"Le quattro avventure di Zorro\" (Lp STP 3601, 1968)."}
{"id": "2748804", "revid": "287204", "url": "https://it.wikipedia.org/wiki?curid=2748804", "title": "Moby Magic", "text": "Moby Magic \u00e8 stato un traghetto della compagnia di navigazione Moby Lines, che ha utilizzato questo nome dal 1998 al 2005, anche se venne effettivamente dismesso nel 2003.\nServizio.\nLa nave fu varata nel 1974 con il nome di \"J.J. Sister\", entrando in servizio nel settembre successivo per la compagnia spagnola Trasmediterr\u00e1nea su un collegamento tra Cadice e le Isole Canarie. Rimase su questa rotta fino al 1994, con l'eccezione di un breve periodo, nell'inverno 1985-1986, durante il quale la linea fu allungata passando anche per Genova e le Baleari. Fu poi noleggiata alla Corona Line, che a febbraio 1994 la impieg\u00f2 per collegare Gdynia e Karlskrona con il nome di \"Balanga Sister\".\nNel 1995 la Corona Line fall\u00ec e la nave fu posta in disarmo a Barcellona, prima di essere noleggiata alla Topas Maritime Lines, che la utilizz\u00f2 in estate su una rotta tra Italia, Grecia e Turchia. Finito il noleggio, nel 1997 il traghetto fu venduto alla Moby Lines (gi\u00e0 proprietaria della gemella \"Moby Fantasy\"), prendendo il nome di \"Moby Magic\" e venendo immessa sulla Genova - Bastia e, successivamente, sulla Livorno - Olbia.\nL'incidente del 2003 e la fine.\nL'11 settembre 2003, durante un viaggio tra Livorno e Olbia, la nave si scontr\u00f2 con un corpo sommerso, probabilmente la Secca dei Monaci, nei pressi dell'isola Caprera, forse a causa di un errore nella rotta. Non ci furono vittime n\u00e9 feriti gravi tra i passeggeri e i membri dell'equipaggio, ma la nave, che aveva imbarcato molta acqua anche in sala macchine, dovette essere evacuata e rimorchiata nel vicino porto di Golfo Aranci. Rimase in disarmo nel porto sardo fino al 2005, quando fu venduta per la demolizione in Turchia, compiendo il suo viaggio finale a dicembre."}
{"id": "2748806", "revid": "486946", "url": "https://it.wikipedia.org/wiki?curid=2748806", "title": "The invention of Love", "text": ""}
{"id": "2748808", "revid": "23117", "url": "https://it.wikipedia.org/wiki?curid=2748808", "title": "N.5 on Tour", "text": ""}
{"id": "2748809", "revid": "38120", "url": "https://it.wikipedia.org/wiki?curid=2748809", "title": "Dal vivo - Volume uno", "text": "Dal vivo - Volume uno \u00e8 il primo album di Cisco in live, il terzo in totale.\nUscito l'11 dicembre 2009 \u00e8 il modo con il quale l'artista vuole dare spazio alla dimensione che ancora preferisce della musica: quella live, in tutte le sue forme.\nQuindi questo album non \u00e8 un classico disco live registrato durante una serata speciale del tour, ma un montaggio del meglio di pi\u00f9 eventi e di varie serate, che cerca di rappresentare un percorso cominciato alcuni anni fa, con l'uscita dell'artista da un gruppo come i Modena City Ramblers e che prosegue con nuovi compagni di viaggio, affondando per\u00f2 le proprie radici musicali ed intellettuali in un passato e in un repertorio comune."}
{"id": "2748811", "revid": "124808", "url": "https://it.wikipedia.org/wiki?curid=2748811", "title": "Senza Zucchero", "text": ""}
{"id": "2748812", "revid": "1909146", "url": "https://it.wikipedia.org/wiki?curid=2748812", "title": "Circondario di Sanremo", "text": "Il circondario di Sanremo era uno dei circondari in cui era suddivisa la provincia di Nizza; in seguito alla cessione di Nizza alla Francia pass\u00f2 alla provincia di Porto Maurizio.\nStoria.\nIn seguito all'annessione della Lombardia dal Regno Lombardo-Veneto al Regno di Sardegna (1859), fu emanato il decreto Rattazzi, che riorganizzava la struttura amministrativa del Regno, suddiviso in province, a loro volta suddivise in circondari.\nIl circondario di Sanremo fu creato come suddivisione della provincia di Nizza; nel 1860, con la cessione del nizzardo alla Francia, la parte di quella provincia rimasta ai Savoia (consistente nei circondari di Sanremo e Porto Maurizio) fu costituita in provincia autonoma (provincia di Porto Maurizio). In realt\u00e0 per\u00f2 esisteva gi\u00e0 dal 1815 come \"provincia\" del Regno di Sardegna, in seguito all\u2019annessione del Ducato di Genova e con le medesime funzioni del successivo circondario, e ancor prima costituiva un \"arrondissement\" francese del dipartimento delle Alpi Marittime fin dall\u2019annessione della Repubblica Ligure all\u2019Impero nel 1805.\nCon l'Unit\u00e0 d'Italia (1861) la suddivisione in province e circondari fu estesa all'intera Penisola, lasciando invariate le suddivisioni stabilite dal decreto Rattazzi.\nIl circondario di San Remo venne soppresso nel 1926 e il territorio assegnato al circondario di Imperia.\nSuddivisione.\nNel 1863, la composizione del circondario era la seguente:"}
{"id": "2748820", "revid": "121837", "url": "https://it.wikipedia.org/wiki?curid=2748820", "title": "Spiritus libertatis", "text": ""}
{"id": "2748828", "revid": "256896", "url": "https://it.wikipedia.org/wiki?curid=2748828", "title": "El Guamo", "text": "Il toponimo El Guamo pu\u00f2 riferirsi a diverse localit\u00e0 della Colombia:"}
{"id": "2748842", "revid": "86343", "url": "https://it.wikipedia.org/wiki?curid=2748842", "title": "Guamo", "text": ""}
{"id": "2748843", "revid": "1728", "url": "https://it.wikipedia.org/wiki?curid=2748843", "title": "Negroide", "text": "Il termine negroide o negride, talvolta congoide, indica una classificazione antropologica, ormai obsoleta, dell'\"Homo sapiens\", definibile a partire dalla forma del cranio ed altre caratteristiche craniometriche ed antropometriche: tale termine identifica gli esseri umani autoctoni dell'Africa subsahariana. \nInsieme alle cosiddette razze caucasoide, mongoloide e australoide \u00e8 una delle tre o quattro categorie principali riconosciute dalle teorie del secolo XIX: sono stati identificati gruppi di popoli caratterizzati da un pigmento scuro della pelle e da una particolare ossatura craniale.\nCarleton Stevens Coon respinse l'idea di una razza negroide unificata nel suo libro del 1962 \"The Origin of Races\" (\"L'origine delle razze\"), in cui divise la popolazione africana nera in una \"razza congoide\" e una \"razza capoide\".\nOggi gli scienziati concordano sul fatto che non esistano razze umane in senso biologico."}
{"id": "2748846", "revid": "4175", "url": "https://it.wikipedia.org/wiki?curid=2748846", "title": "Serie A 1975-1976 (rugby a 15)", "text": "La serie A 1975-76 fu il 46\u00ba campionato nazionale italiano di rugby a 15 di prima divisione.\n a girone unico; l'anno successivo, per ampliamento del torneo a 14 formazioni, vi fu una sola retrocessione a fronte di tre promozioni dalla serie B, salvo poi tornare a 12 squadre dopo solo quattro stagioni.\nDopo le esperienze della e del , un'altra formazione sabauda si affacci\u00f2 alla massima serie, il , formato da elementi fuoriusciti dal club universitario.\nEsord\u00ec in serie A anche il , formazione veneta di Casale sul Sile (TV).\nA vincere il titolo nazionale fu, per l'ottava volta, il , che si laure\u00f2 campione d'Italia proprio all'ultima giornata, come il campione uscente aveva fatto l'anno precedente ai danni dell'Aquila: al 22\u00ba turno la squadra lombarda era appaiata in classifica al Rovigo a quota 34 e ospitava proprio i veneti, che si imposero per 12-6 e vinsero il campionato.\nL'unica squadra a retrocedere fu il .\nIl campionato si segnal\u00f2 anche per un ulteriore passo in avanti sulla strada delle sponsorizzazioni: se fino alla stagione precedente esse rappresentavano un'eccezione, nell'edizione in oggetto per la prima volta il numero di squadre il cui nome fu accoppiato a un marchio commerciale fu uguale a quello di coloro prive di sponsor, esattamente 6 contro 6: gi\u00e0 dal campionato seguente le squadre con uno sponsor furono la maggioranza e in seguito i partner commerciali entrarono di fatto in pianta stabile nel campionato, e furono le squadre prive di marchio a rappresentare quasi sempre un'eccezione."}
{"id": "2748847", "revid": "125224357", "url": "https://it.wikipedia.org/wiki?curid=2748847", "title": "Freelove", "text": "Freelove \u00e8 il terzo singolo dei Depeche Mode estratto dal disco \"Exciter\" e pubblicato il 5 novembre 2001\nVideo.\nIl video della canzone \u00e8 stato diretto da John Hillcoat e vede il gruppo cantare su un rimorchio trainato da un Pick-Up per attirare l'attenzione della gente degli stati Sudisti degli USA, alcune persone salgono e ballano sul rimorchio e si siedono sul trono posto sul mezzo.\nAlla fine del video la gente scende dal rimorchio, due innamorati si baciano e si abbracciano, la gente sparisce e il pick-up forma un cerchio intorno ai due.\nTracce.\nTesti e musiche di Martin Lee Gore."}
{"id": "2748848", "revid": "1718925", "url": "https://it.wikipedia.org/wiki?curid=2748848", "title": "Macaron", "text": "Il macaron \u00e8 un biscotto da forno il cui nome deriva dal francese \"macaron\" e dall'italiano \"maccarone\" (XVI sec.).\nStoria.\n\"Larousse Gastronomique\" cita i macaron come dolci creati nel 1791 in un convento vicino Cormery, ma fonti pi\u00f9 antiche fanno risalire il dolce alla Venezia del XVI secolo e sarebbe giunto in Francia grazie a Caterina de' Medici, la quale per un importante evento commission\u00f2 a un pasticciere italiano il dolce che port\u00f2 con s\u00e9 nel 1533, cio\u00e8 quando spos\u00f2 il Duca di Orleans Enrico II di Francia. Nel 1830, i macaron venivano serviti due a due con l'aggiunta di marmellate, liquori e spezie.\nIl macaron moderno, come \u00e8 noto oggi, \u00e8 stato definito \"Gerbet\" o \"Paris macaron\" ed \u00e8 stato creato all'inizio del XX secolo da Pierre Desfontaines della pasticceria francese Ladur\u00e9e, e consisteva in due dischi uniti da un filo di cioccolato. Oggi il cioccolato tra le due meringhe \u00e8 rimpiazzato da uno strato di crema al burro, confettura o crema ganache.\nCaratteristiche.\nIl pasticcino \u00e8 composto da due pezzi a cupola, dalla caratteristica superficie liscia, la circonferenza guarnita di increspature, e la base piatta. Gli intenditori apprezzano una delicata crosticina a guscio d'uovo che rende il dolce pi\u00f9 umido e arioso all'interno. Il macaron francese si distingue dagli altri macaron perch\u00e9 pu\u00f2 essere trovato in una pi\u00f9 ampia variet\u00e0 di sapori che vanno dai tradizionali (lampone, cioccolato) ai pi\u00f9 innovativi (marmite, t\u00e8 verde matcha)."}
{"id": "2748858", "revid": "1652635", "url": "https://it.wikipedia.org/wiki?curid=2748858", "title": "Psychrolutes marcidus", "text": "Psychrolutes marcidus (), conosciuto comunemente come pesce blob per la sua conformazione molle, \u00e8 un pesce abissale appartenente alla famiglia Psychrolutidae.\nDistribuzione e habitat.\nQuesta specie vive nell'Oceano Pacifico sudoccidentale, nelle acque costiere australiane meridionali, a una profondit\u00e0 compresa tra i 600 e i metri.\nAttualmente \u00e8 a rischio di estinzione a causa della pesca a strascico sui fondali. A causa dell'inaccessibilit\u00e0 del suo habitat, \u00e8 stato studiato e fotografato raramente in natura.\nDescrizione.\nPsychrolutes marcidus \u00e8 tipicamente pi\u00f9 corto di 30 cm, con un corpo poco compresso ai fianchi, testa grossa e occhi grandi. Le pinne sono ampie e arrotondate. La livrea del corpo \u00e8 grigio rosata, chiazzata di bruno. La bocca e le labbra sono bianco-rosate.\nAlle profondit\u00e0 in cui vive, dove la pressione \u00e8 da 60 a 120 volte maggiore rispetto a quella percepita in superficie, l'utilizzo di una vescica natatoria per mantenere l'assetto idrostatico non \u00e8 efficace. Invece questa specie ha una carne dall'aspetto gelatinoso, con peso specifico leggermente inferiore rispetto a quello dell'acqua. Il che gli permette di galleggiare sul fondale oceanico, senza spendere energie per nuotare. La sua relativa mancanza di muscoli non \u00e8 uno svantaggio, siccome principalmente ingoia materiale edibile galleggiante, come i crostacei delle profondit\u00e0 oceaniche.\nL'impressione comune che si tratti di un essere deforme \u00e8 parzialmente dovuta ai traumi da decompressione subiti dai primi esemplari che sono stati pescati. Per il suo aspetto \u00e8 stato votato come \"animale pi\u00f9 brutto del mondo\", venendo eletto come \"mascotte\" della Ugly Animal Preservation Society. In realt\u00e0 nel suo ambiente naturale ha un aspetto molto simile ai pesci ossei pi\u00f9 conosciuti."}
{"id": "2748861", "revid": "3732", "url": "https://it.wikipedia.org/wiki?curid=2748861", "title": "Eremiti di San Girolamo", "text": "Gli Eremiti di San Girolamo furono una congregazione religiosa attiva tra il 1405 e il 1668.\nStoria.\nLa congregazione fu fondata a Fiesole nel 1405 dal beato Carlo da Montegranelli, consigliato da esponenti dell'ordine domenicano. Nello stesso anno fu approvata da papa Innocenzo VII, diffondendosi in tutta Italia.\nGli Eremiti seguivano la regola di Sant'Agostino, vestendo una rozza tonaca con cappuccio, scapolare e mantello grigi e calzando zoccoli. Avevano sede nella chiesa di San Girolamo di Fiesole.\nLa congregazione fu soppressa da papa Clemente IX il 6 settembre 1668, nonostante contasse allora una quarantina di conventi, assieme ad altre come quella dei Gesuati."}
{"id": "2748869", "revid": "2176804", "url": "https://it.wikipedia.org/wiki?curid=2748869", "title": "Donna", "text": "Una donna \u00e8 un essere umano adulto di sesso femminile. Si distingue dalla femmina prepubere, che pu\u00f2 essere chiamata, a seconda dell'et\u00e0: \"ragazza\", \"fanciulla\", \"bambina\", e dall'altro genere della specie essere umano.\nEtimologia.\nLa parola \"donna\" deriva per assimilazione consonantica dal latino \"d\u014fmna\", forma sincopata del latino classico \"dom\u012dna\", cio\u00e8 \"signora\".\nPer indicare la donna, le altre lingue romanze usano diverse parole, i cui diretti corrispondenti esistono in italiano ma con significato pi\u00f9 generale o pi\u00f9 specifico. L'uso del sostantivo \"donna\" \u00e8 attestato tuttavia anche nell'occitano; in francese si usa \"femme\", etimologicamente derivato dal latino \"f\u0113m\u012dna(m)\" (donde anche l'it. \"femmina\"), mentre lo spagnolo \"mujer\" e il portoghese \"mulher\" risalgono entrambi in ultima analisi al latino \"m\u016dl\u012d\u0115re(m)\" (da cui anche l'it. \"moglie\").\nIn inglese si usa il sost. \"woman\", che risale originariamente a un composto nominale bimembre, in fase pi\u00f9 antica \"w\u012bfman\", cio\u00e8 letteralmente \"essere umano (\"man\") - femmina (\"w\u012bf\")\". In tedesco si usa \"Frau\" \"donna, signora\", che in origine aveva esclusivamente il secondo significato.\nBiologia.\nOgni essere umano \u00e8 dotato di 23 coppie di cromosomi, una sola delle quali \u00e8 diversa, perch\u00e9 caratterizza il sesso (XX per la femmina e XY per il maschio). Il cariotipo di una femmina umana \u00e8 caratterizzato, a differenza del maschio, dalla presenza di due cromosomi X, laddove l'uomo presenta invece la coppia XY. In linea di massima, l'anatomia femminile si distingue da quella maschile per il diverso apparato uro-genitale, e per i caratteri sessuali secondari.\nInoltre sono statisticamente minori, rispetto al maschio, taglia, massa corporea totale e dei singoli organi nonch\u00e9 potenza muscolare.\nCaratteri sessuali e riproduzione.\nL'anatomia della donna presenta, rispetto a quella della fanciulla, anche un assetto di caratteri sessuali secondari che la contraddistinguono rispetto al maschio adulto, come la presenza delle mammelle, pi\u00f9 sviluppate, e capaci di produrre il latte; un tono della voce pi\u00f9 alto, acuto; una pelosit\u00e0 nel basso ventre attorno ai genitali; un ciclo di crescita dei capelli pi\u00f9 lungo.\nIl passaggio all'et\u00e0 adulta, dal punto di vista biologico, \u00e8 segnato da diverse tappe, come il telarca (lo sviluppo delle mammelle) e il menarca (l'apparizione del primo ciclo mestruale). Al contrario di altri animali, la donna non entra in estro, anche se \u00e8 noto che il comportamento sessuale della donna presenta della variazioni in base al ciclo. La periodicit\u00e0 mestruale, il cui ciclo dura circa 28 giorni, termina con la menopausa, intorno ai 45-50 anni.\nLa gestazione nella donna \u00e8 detta gravidanza e la donna gravida \u00e8 detta \"incinta\". La gestazione, che dura nove mesi, \u00e8 pi\u00f9 spesso monoembrionaria, solo 1 su 40 \u00e8 gemellare. Dopo il parto pu\u00f2 iniziare l'allattamento, che, in linea di massima, dura fino al 4-6 mese di vita del neonato.\nLa bambina pi\u00f9 giovane ad aver partorito \u00e8 Lina Medina: aveva 5 anni, sette mesi e 21 giorni, nel maggio del 1939 in Per\u00f9 nel villaggio Andean nel distretto di Ticrapo.\nLongevit\u00e0.\nDal punto di vista della patologia, le donne presentano una suscettibilit\u00e0 differente dall'uomo, essendo alcune malattie pi\u00f9 caratteristiche dell'uomo e altre pi\u00f9 diffuse nella donna, per motivi genetici, ormonali e/o comportamentali, nonch\u00e9, per l'assetto anatomico-funzionale. Alcuni studi eseguiti negli anni settanta e ottanta del secolo XX hanno descritto nelle donna un'alta morbilit\u00e0 accompagnata da una bassa mortalit\u00e0 rispetto all'uomo, per il quale avviene il contrario.\nIl rapporto tra maschi e femmine nelle varie fasce d'et\u00e0 cambia fin dal concepimento: se alla nascita sono presenti 1,1 maschi per ogni femmina nella popolazione adulta i valori tendono a riavvicinarsi e oltre i 65 anni le donne sono in maggioranza. Tuttavia il rapporto fra la popolazione dei due sessi \u00e8 molto influenzato da fattori locali quali guerre, politiche demografiche dei singoli stati (immigrazione, politica del figlio unico) e abitudini sociali in alcuni paesi in via di sviluppo (infanticidio femminile).\nIn termini di aspettativa di vita il sesso femminile sembrerebbe avere una maggiore longevit\u00e0. Nei paesi maggiormente sviluppati le donne vivono mediamente circa cinque anni pi\u00f9 a lungo degli uomini. Al contrario nei paesi pi\u00f9 arretrati l'et\u00e0 media femminile \u00e8 pi\u00f9 o meno vicina a (in alcuni casi inferiore) quella maschile, in ragione di una non adeguata assistenza medica (anche a causa di numerose gravidanze), e pi\u00f9 in generale di un ruolo subalterno nella societ\u00e0.\nSecondo un grosso studio epidemiologico condotto dal 1992 al 2010 sulla popolazione generale statunitense, la causa apparirebbe in prima ipotesi di tipo comportamentale. Secondo questo e altri studi le donne risulterebbero bere meno alcolici, fumare di meno, usare in minor misura droghe ricreative, hanno generalmente minori indici di massa corporea, tendono ad andare pi\u00f9 frequentemente dal proprio medico o in ospedale, usano maggiori misure preventive in ambito salutistico. Inoltre le campagne di screening medico a livello nazionale nei confronti di alcune patologie femminili gravi come il tumore della mammella e il tumore dell'utero hanno permesso di ridurre la mortalit\u00e0 di tali patologie. Le donne presenterebbero anche una minor mortalit\u00e0 per incidenti e atti violenti.\nEsistono diverse teorie per spiegare la differente longevit\u00e0 dei due generi, teorie che spesso presentano un errore metodologico di fondo consistente nel correlare l'aspettativa di vita con singoli indici biologici (la maggior presenza di estrogeno nella donna, per esempio).\nFemminilit\u00e0.\nPer quanto riguarda le differenze emotive, psicologiche, comportamentali e sociologiche tra donna e uomo, molti studi comparativi di prevalenza sono stati fatti, con risultati sempre molto discutibili. Essi, infatti, sono sempre da relativizzare a un \"tempo e luogo\", e questo non sempre viene fatto. In altre parole, il comportamento della donna \u00e8 perlopi\u00f9 quello che l'uomo le consente; la ribellione delle donne alle imposizioni degli uomini e alle negazioni di diritti (per esempio quello di voto) sono un fatto molto recente, accennato alla fine del Settecento, ma poi soffocato, per riemergere nella seconda met\u00e0 dell'Ottocento nei paesi anglosassoni e specialmente negli Stati Uniti. La condizione femminile \u00e8 sempre relativa all'evoluzione sociale, ai ruoli che l'uomo conferisce o riconosce alla donna, al costume, al livello di cultura, spesso anche alle condizioni economiche e ancora pi\u00f9 spesso determinati dalla religione dominante.\nSi reputa che le donne siano pi\u00f9 spesso dedite a una maggior attenzione dell'estetica del proprio corpo. Questa differenza, rispetto all'uomo, si manifesta con l'uso di diversi artifici, come il maquillage e l'utilizzo di gioielli ornamentali di derivazione culturale. Storicamente \u00e8 infatti conosciuto come l'uso di ornamenti pi\u00f9 o meno vistosi appartenga anche alla ritualit\u00e0 maschile. Un esempio noto \u00e8 la cura estetica e ornamentale dei giovani uomini tra i Wodaabe in esposizione al giudizio delle future spose.\nNella maggioranza delle culture, la donna si veste in maniera differente dall'uomo, sia per questioni relative al pudore che per esigenze sociali e/o religiose, e ugualmente si potrebbe dire che \u00e8 l'uomo a vestire diversamente dalla donna per ruolo di genere.\nCondizione della donna.\nNella preistoria umana la situazione \u00e8 stata sicuramente variata e diversificata a seconda delle culture, epoche e luoghi geografici. Si suppone che la donna fosse sottomessa all'uomo. Secondo alcune teorie, le societ\u00e0 primitive erano invece matriarcali e, solo in un secondo momento, si svilupp\u00f2 la supremazia maschile. Attraverso le varie epoche preistoriche si sono potuti ipotizzare comunque vari schemi sociali.\nRimane invece accettato che donne e uomini hanno avuto, nella storia di molte culture, diritti, doveri e privilegi diversi. Attualmente la discriminazione sessuale \u00e8 illegale in numerosi paesi.\nDi pari passo, il rapporto tra i due sessi, a seconda della cultura di appartenenza, pu\u00f2 andare da un rigido cerimoniale a un'apparente completa libert\u00e0.\nLa storia della condizione della donna ha avuto diverse accelerazioni e battute d'arresto, nella storia del pensiero cristiano. La prima tappa fondamentale \u00e8 la Creazione: \"maschio e femmina li cre\u00f2\", racconta la Bibbia. Nel racconto della creazione i due sessi sono creati uguali, in perfetta simmetria e con la medesima dignit\u00e0. Nei racconti precedenti invece la donna viene creata successivamente all'uomo, da una sua costola, ed \u00e8 causa della cacciata dal Paradiso terrestre.\nSebbene alcune donne sono ricordate come donne di potere, influenti e rispettate (Cleopatra, per esempio), la posizione della donna rimane sempre subordinata a quella dell'uomo. Neanche con Ges\u00f9 Cristo e l'avvento del Cristianesimo le cose cambiano di molto, sebbene San Paolo afferm\u00f2 che davanti a Dio non vi \u00e8 alcuna differenza tra i sessi.\nCon la cultura cortese si riprende il concetto greco della donna musa e si sviluppa la galanteria, un insieme di norme comportamentali che il maschio adulto dovrebbe seguire per mettersi cavallerescamente in relazione con una donna.\nBisogna tuttavia aspettare il XIX secolo per raggiungere la presa di coscienza dell'ineguaglianza dello stato sociale di donne e uomini. Grazie alla lotta intrapresa dal femminismo e da movimenti simili si \u00e8 giunti, non alla risoluzione, ma a una profonda rivalutazione della condizione femminile. Tale problema rimane ancora un tema fondamentale di riflessione, tanto da arrivare ad avere un ruolo preponderante in molti dibattiti civili e politici. Un esempio in tal senso sono l'istituzione di giornate volte alla sensibilizzazione della condizione femminile, come la Giornata internazionale della donna e la Giornata internazionale per l'eliminazione della violenza contro le donne."}
{"id": "2748870", "revid": "124808", "url": "https://it.wikipedia.org/wiki?curid=2748870", "title": "Stefano Bellotti", "text": ""}
{"id": "2748881", "revid": "110157", "url": "https://it.wikipedia.org/wiki?curid=2748881", "title": "V\u0103rbica", "text": "V\u0103rbica (in bulgaro \u0412\u044a\u0440\u0431\u0438\u0446\u0430) \u00e8 un comune bulgaro situato nella regione di \u0160umen di 14.638 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2748885", "revid": "19330", "url": "https://it.wikipedia.org/wiki?curid=2748885", "title": "Venec", "text": "Venec (in bulgaro \u0412\u0435\u043d\u0435\u0446) \u00e8 un comune bulgaro situato nella regione di \u0160umen di 13.442 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2748891", "revid": "154893", "url": "https://it.wikipedia.org/wiki?curid=2748891", "title": "Piazza del Comune (Cremona)", "text": ""}
{"id": "2748900", "revid": "122155993", "url": "https://it.wikipedia.org/wiki?curid=2748900", "title": "Buonpensante", "text": "Buonpensante (in inglese \"goodthinker\"), o pensabenista, \u00e8 un termine in neolingua, ovvero la lingua immaginaria utilizzata dai membri del partito del Grande Fratello nel romanzo \"1984\" di George Orwell, che definisce una persona naturalmente ortodossa secondo l'ideologia del Socing.\nDescrizione.\nIl significato del termine viene spiegato nel capitolo I del saggio di Emmanuel Goldstein posto in appendice al romanzo intitolato \"Teoria e prassi del collettivismo oligarchico\" dal titolo \"L'ignoranza \u00e8 forza\".\nPer l'ideologia del Socing non \u00e8 sufficiente che una persona aderente al Partito abbia opinioni consentite, ma perfino i suoi istinti devono essere consentiti. Tuttavia, siccome l'elenco dei pensieri e degli istinti approvati o vietati dal Partito non \u00e8 mai stato stilato (poich\u00e9 altrimenti sarebbero palesi le contraddizioni e le aporie dell'ideologia Socing) il buonpensante \u00e8 colui il quale sa perfettamente padroneggiare la propria mente adattandola di volta in volta alle diverse condizioni in maniera tale che egli sia in perfetta adesione a ci\u00f2 che gli si chiede in un dato momento. \nLa disciplina mentale intrapresa fin dall'infanzia all'uso del bispensiero attraverso gli strumenti detti in neolingua \"stopreato\" e di \"nerobianco\". Il primo consente al buonpensante di bloccare un pensiero o un istinto vietato prima ancora che esso possa affacciarsi alla mente cosciente. Col secondo strumento egli \u00e8 in grado di negare l'evidenza o affermare l'esatto contrario di quanto affermato anche solo poco prima. Inoltre, molti pensieri proibiti diventano via via impossibili grazie alla progressiva cancellazione di significati e categorie attuata dalla sostituzione progressiva della neolingua all'archelingua.\nUn vero buonpensante si presume non abbia alcun margine di pensiero o sentimento individuale al di fuori di quello concesso dal partito, n\u00e9 alcuna mancanza di entusiasmo fanatico. Se ha malcontento derivante dalla sua miserabile condizione di vita, deve sfogarlo in odio e parossismo durante le manifestazioni previste dal Partito, come i Due minuti d'odio. "}
{"id": "2748901", "revid": "19330", "url": "https://it.wikipedia.org/wiki?curid=2748901", "title": "Antonovo", "text": "Antonovo (in bulgaro \u0410\u043d\u0442\u043e\u043d\u043e\u0432\u043e) \u00e8 un comune bulgaro situato nella regione di T\u0103rgovi\u0161te di 7.974 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:\nAmministrazione.\nGemellaggi.\nAntonovo \u00e8 gemellata con:"}
{"id": "2748902", "revid": "394320", "url": "https://it.wikipedia.org/wiki?curid=2748902", "title": "Teoria e prassi del collettivismo oligarchico", "text": "Teoria e prassi del collettivismo oligarchico (in inglese \"The Theory and Practice of Oligarchical Collectivism\") \u00e8 un saggio di invenzione che compare nel romanzo di George Orwell \"1984\". L'autore sul frontespizio dell'opera \u00e8 Emmanuel Goldstein, ma nella terza parte del romanzo di Orwell viene rivelato che nella realt\u00e0 il saggio \u00e8 frutto del lavoro collettivo dei membri del Partito Interno. Il volume - che \u00e8 scritto in \"archelingua\" (cio\u00e8 in inglese) - dovrebbe rappresentare la base ideologica del fantomatico movimento di dissidenza al regime del Socing detto \"Confraternita\". Ad esso ci si riferisce anche solamente con il termine \"il libro\".\nNel romanzo, Winston Smith riceve di nascosto durante la Settimana dell'Odio una copia del volume rilegata alla meglio in nero, senza scritte in copertina e visibilmente usurata. Inizia a leggerlo durante gli incontri clandestini con Julia, ma la lettura viene improvvisamente interrotta quando l'uomo s'accorge che la sua compagna si \u00e8 addormentata, proprio poco prima che venga rivelato dal saggio il vero scopo per cui esiste il potere del Socing in Oceania. Con l'arresto dei due amanti di l\u00ec a poco, nessun altro dettaglio del volume verr\u00e0 esposto nel resto del romanzo. Il vero motivo per cui il Socing esiste verr\u00e0 comunque rivelato da O'Brien a Winston durante l'interrogatorio/tortura nella terza parte del romanzo. O'Brien riveler\u00e0 infatti di aver preso parte alla stesura del libro.\nStruttura del saggio.\nWinston Smith sfogliando il saggio legge solo due dei capitoli di cui il volume \u00e8 composto, prima il terzo e poi il primo. I due capitoli sono intitolati a partire dagli slogan del Socing, rispettivamente \"La guerra \u00e8 pace\" e \"L'ignoranza \u00e8 forza\". I due capitoli spiegano il funzionamento dei meccanismi interni della dittatura del Socing e delle sue teorie rivali e del tutto analoghe, il \"Culto della Morte\" (l'ideologia estasiana) e il Neo-Bolscevismo (l'ideologia eurasiana). Il libro inoltre d\u00e0 anche cenni della geografia e della storia del mondo dopo la Seconda guerra mondiale, con la formazione dei primi due superstati (Oceania ed Eurasia), la guerra atomica, la formazione dell'Estasia, la stabilizzazione dei tre regimi totalitari, fino all'et\u00e0 presente. Winston arriva a credere - sebbene non lo legga esplicitamente - che per il libro di Goldstein la possibilit\u00e0 di rovesciare la dittatura del Socing risiede nei Prolet. Anche O'Brien accenna a questa possibilit\u00e0 durante una seduta di lavaggio del cervello, liquidandola come una sciocchezza.\nCapitolo I: L'ignoranza \u00e8 forza.\nIn questo primo capitolo, viene dettagliata la continua lotta di classe che ha caratterizzato le societ\u00e0 umane; iniziando con l'osservazione storica che le societ\u00e0 si sono sempre organizzate in caste gerarchiche e classi sociali: gli Alti (coloro che comandano); i Medi (coloro che lavorano per gli Alti e aspirano a prenderne il posto) e i Bassi (quelli che hanno come unico obiettivo la sopravvivenza). L'autore (Goldstein) osserva che ciclicamente i Medi depongono gli Alti, arruolando i Bassi nella loro causa facendo ricorso a temi quali la \"giustizia\" e la \"fratellanza umana\", convincendoli che, una volta conquistato il potere, avrebbero avuto condizioni di vita pi\u00f9 favorevoli, fatto salvo, riconsegnarli alla loro precedente situazione una volta arrivati al potere.\nNella prima met\u00e0 del ventesimo secolo, la classe Media cerc\u00f2 di conseguire il potere con una pretesa ricerca di giustizia per tutti: \"In tutte le varianti del Socialismo apparse dal 1900 in avanti l'obiettivo di conseguire libert\u00e0 ed uguaglianza venne sempre pi\u00f9 apertamente abbandonato. I nuovi movimenti politici che comparirono alla met\u00e0 del secolo...hanno avuto lo scopo specifico di perpetuare la \"non\" libert\u00e0 e la \"dis\"uguaglianza\"; perch\u00e9 il vero obiettivo era terminare la Storia, diventando una perpetua classe dominante (gli Alti) - composta non da aristocratici o plutocrati ma da \"burocrati, scienziati, tecnici, sindacalisti, pubblicisti, sociologi, insegnanti, giornalisti e politici di professione\" originari della \"classe media dei salariati e dai livelli pi\u00f9 alti della classe lavoratrice\".\nInoltre, nella met\u00e0 del ventesimo secolo, la tecnologia ha reso possibile la fattibilit\u00e0 di una societ\u00e0 totalitaria; apparecchiature elettroniche, quali i televisori rice-trasmittenti, rendono possibile lo spionaggio continuo della popolazione da parte del governo: \"La possibilit\u00e0 di definire, non solo la completa obbedienza alla volont\u00e0 dello Stato, ma la completa uniformit\u00e0 di pensiero su tutte le materie, ora esisteva per la prima volta\". Dopo le rivoluzioni avvenute tra il 1950 e il 1960, la societ\u00e0 si divise negli Alti (il Partito Interno), i Medi (il Partito Esterno) e i Bassi (i Proletari, o Prolet in neolingua); i primi utilizzarono la tecnologia per assicurarsi perpetuamente la posizione dominante. \nIl Partito Interno \u00e8 guidato dal Grande Fratello, un leader che viene rappresentato come un semidio (probabilmente una figura fittizia) al quale tutti devono obbedienza e che tutti adorano. Il Partito Esterno ha compiti pi\u00f9 amministrativi, e mette in opera le disposizioni del Partito Interno mentre i Prolet eseguono il lavoro di manovalanza.\nLa massa della popolazione non si ribella al Partito perch\u00e9 la propaganda del Minver nasconde fatti e informazioni che permetterebbero confronti tra gli stati e i sistemi politici e, quindi, scoprire il loro stato di schiavit\u00f9. Generalmente i Prolet non sono soggetti alla propaganda: \"Gli si pu\u00f2 concedere libert\u00e0 intellettuale perch\u00e9 non hanno intelletto\", perci\u00f2 nessun desiderio di ribellione nasce da questa classe sociale. Invece, tutti i membri del Partito (Interno o Esterno) sono controllati grazie alla tecnologia affinch\u00e9 sviluppino solo pensieri ortodossi senza deviazioni intellettuali quali scetticismo o libero pensiero, perci\u00f2 un membro del Partito \"non deve avere sentimenti personali e niente meno che entusiasmo. Egli vive alla continua ricerca degli odiati nemici stranieri e dei traditori interni, e per servire il potere e la saggezza del Partito\".\nAl fine di salvaguardare la fondamentale fiducia nell'onniscienza ed infallibilit\u00e0 del Grande Fratello e del Partito, il Miniver pratica una continua falsificazione della storia in modo tale che il passato non abbia oggettiva esistenza, dato che esso risiede nei documenti e nella memoria. I documenti vengono quindi distrutti, falsificati o creati ex novo alla bisogna, e la memoria confusa con la propaganda, il bispensiero o quando necessario, il lavaggio del cervello, affinch\u00e9 la versione \"corrente\" della memoria storica collettiva coincida sempre con quella \"ufficiale\" del Partito. In sostanza, la storia non esiste pi\u00f9 poich\u00e9 se i fatti storici negano la versione ufficiale \"pro tempore\" decisa dal Partito, \"si cambiano i fatti\". \nAl fine di prevenire la non ortodossia, il Partito inculca nei suoi membri l'abitudine di pensiero chiamata Bispensiero, ovvero la capacit\u00e0 di cambiare opinione all'istante, credendo con profonda convinzione nella nuova versione dei fatti anche se questa dovesse essere in palese contraddizione con quanto espresso pochi istanti prima. Una volta applicata, questa tecnica permette di ovviare allo Psicoreato ovvero la deviazione dall'ortodossia di pensiero dettata dal Partito e dal Grande Fratello.\nCapitolo III: La Guerra \u00e8 Pace.\nNel capitolo viene illustrato il meccanismo della guerra perpetua, funzionale alla distruzione del surplus di produzione di beni e servizi e al mantenimento di un clima psicologico delle masse di isterismo e odio costante. In questo capitolo si spiega anche il funzionamento della scienza tecnologica coi limiti imposti dall'ideologia, dalla neolingua e dal bispensiero: la scienza in teoria \u00e8 impegnata nello sviluppo di armi apocalittiche (addirittura i terremoti artificiali), ma in realt\u00e0 essa resta pressoch\u00e9 bloccata in un eterno presente, data l'assoluta mancanza di necessit\u00e0 di nuove armi e - ovviamente - di ogni progresso che possa migliorare le condizioni di vita umane. In teoria piccoli progressi sono stati compiuti nelle tecnologie belliche (come la sostituzione dei bombardieri con armi teleguidate), ma in generale il livello medio della vita \u00e8 regredito, tanto che per esempio la meccanizzazione agricola sembra scomparsa e le arature sono tornate alla trazione animale. \nIl progresso viene infatti concepito solo per tutto ci\u00f2 che possa allargare la sfera del potere del Socing e restringere la libert\u00e0 dei singoli individui. Il capitolo riassume gli obblighi dell'\u00e9lite del Partito Interno essenzialmente nel non consentire la morte dei propri sudditi in maniera massiccia (tale da costituire una minaccia demografica al proprio potere) e contemporaneamente mantenere il proprio superstato al medesimo livello militare degli altri due. Assolti questi due compiti del tutto funzionali solo ai propri scopi, l'\u00e9lite pu\u00f2 plasmare la realt\u00e0 a suo capriccio."}
{"id": "2748903", "revid": "1782831", "url": "https://it.wikipedia.org/wiki?curid=2748903", "title": "La libert\u00e0 \u00e8 schiavit\u00f9", "text": "La libert\u00e0 \u00e8 schiavit\u00f9 (in inglese \"Freedom is slavery\") \u00e8 uno dei tre slogan del Socing che compaiono nel romanzo \"1984\" (1949) di George Orwell. Gli slogan sono incisi sulla facciata del Ministero della Verit\u00e0 e vengono alternati all'effigie del Grande Fratello durante le proiezioni dei cinegiornali. Sono anche incisi sul \"verso\" delle monete da 25 centesimi di dollaro, moneta corrente in Oceania nel 1984. Secondo Anthony Burgess si tratta di slogan \"da Germania nazista\".\nLo slogan \"la libert\u00e0 \u00e8 schiavit\u00f9\" viene espresso nel romanzo in \"archelingua\" - ossia inglese - ma nelle previsioni del Partito, entro il 2050 l'avvento della neolingua perfezionata consentir\u00e0 l'abolizione stessa dello slogan, poich\u00e9 mancheranno le parole per esprimere il concetto di \"libert\u00e0\" nella sua accezione politico-filosofica. \"La libert\u00e0 \u00e8 schiavit\u00f9\" \u00e8 il pilastro del Socing che O'Brien spiega a Winston Smith durante una seduta di tortura per illustrare i fini del governo del Socing e del Partito. Secondo i dettami del Socing l'uomo libero \u00e8 sempre condannato alla sconfitta e alla morte. Solo quando si sottomette all'entit\u00e0 collettiva ed eterna del partito pu\u00f2 divenire onnipotente ed immortale.\nInoltre come ogni concetto espresso dal Partito \u00e8 soggetto a inversione di bipensiero, ovvero pu\u00f2 divenire il suo contrario sia in senso logico che grammaticale, con un'inversione dei termini: \"la schiavit\u00f9 \u00e8 libert\u00e0\". Lo slogan \u00e8 la prima cosa che Winston Smith scrive sul blocco di fogli che gli viene concesso durante la riabilitazione psicofisica seguita agli interrogatori preliminari nel Ministero dell'Amore. I capitoli del volume di Emmanuel Goldstein \"Teoria e prassi del collettivismo oligarchico\" sono intitolati secondo i tre slogan del Socing, e ne spiegano il funzionamento secondo la realt\u00e0 e secondo l'ideologia del Partito.\nTuttavia un capitolo dal titolo \"La libert\u00e0 \u00e8 schiavit\u00f9\" non viene citato espressamente nel romanzo, e se esiste, Winston Smith non fa in tempo a leggerlo prima dell'arresto. La spiegazione di questo terzo cardine del Socing avviene per l'appunto durante le sedute di tortura e lavaggio del cervello cui viene sottoposto nel Ministero dell'Amore. Secondo Anthony Burgess, lo slogan significa - con un \"paradosso involontariamente spiritoso\" dell'ideologia del Socing - che \"dover scegliere un nostro personale modo di vita \u00e8 un fardello intollerabile. Il tormento della libera scelta \u00e8 il rumore delle catene della schiavit\u00f9\". "}
{"id": "2748905", "revid": "1782831", "url": "https://it.wikipedia.org/wiki?curid=2748905", "title": "L'ignoranza \u00e8 forza", "text": "L'ignoranza \u00e8 forza (in inglese \"Ignorance is strength\") \u00e8 uno dei tre slogan del Socing che compaiono nel romanzo \"1984\" (1949) di George Orwell.\nGli slogan sono incisi sulla facciata del Ministero della Verit\u00e0 e vengono alternati all'effigie del Grande Fratello durante le proiezioni dei cinegiornali; sono anche incisi sul \"verso\" delle monete da 25 centesimi di dollaro, moneta corrente in Oceania nel 1984.\nEssenzialmente questo slogan vuol dire che maggiore \u00e8 la conoscenza di un individuo, tanto pi\u00f9 esso \u00e8 preda di dubbi e contraddizioni del pensiero. Tanto meno esso sa, quanto pi\u00f9 egli sar\u00e0 in grado di agire secondo i dettami del Partito.\nNella finzione del romanzo di Orwell, il capitolo I del volume di Emmanuel Goldstein \"Teoria e prassi del collettivismo oligarchico\" \u00e8 intitolato \"L'ignoranza \u00e8 forza\", spiega il funzionamento dello slogan secondo la realt\u00e0 e l'ideologia del Partito. Secondo Goldstein la forza del Partito che domina Oceania si basa sull'ignoranza nel quale riesce a tenere le masse: i \"prolet\" in un'abiezione semi animalesca, i membri del Partito nell'ignoranza auto-inflitta attraverso il bispensiero e i meccanismi di esso detti \"stopreato\" e \"nerobianco\", coi quali volontariamente rinunciano ad ogni forma di pensiero critico e si privano d'ogni conoscenza che non sia quella dichiaratamente ordinata dal Partito in quel dato momento.\nIl controllo del passato - attraverso la censura assoluta esercitata nel presente immaginario del romanzo - \u00e8 essenziale per completare lo stato di ignoranza in cui versano gli abitanti dell'Oceania: l'alterazione della memoria del passato \u00e8 fondamentale per il mantenimento del potere del Socing perch\u00e9 impedisce al presente qualunque confronto coi tempi andati e soprattutto consente di far aderire il passato al dogma dell'infallibilit\u00e0 del Partito. Poich\u00e9 il Partito non \u00e8 nella realt\u00e0 infallibile, si modifica la memoria del passato affinch\u00e9 esso coincida con l'ideologia del Socing. La falsificazione del passato \u00e8 essenziale alla sopravvivenza del Socing in Oceania come le attivit\u00e0 di repressione della psicopolizia.\nCome ogni principio del Socing, \"L'ignoranza \u00e8 forza\" ha un significato ambiguo che pu\u00f2 essere padroneggiato solo da chi \u00e8 perfettamente inserito nel funzionamento del bispensiero: il potere del Socing infatti si basa ad un tempo sulla negazione della propria fallibilit\u00e0 (e quindi sull'assoluta ignoranza di essa) e dall'altra parte sulla capacit\u00e0 di imparare dai propri errori. La capacit\u00e0 di combinare gli opposti e farli esistere allo stesso tempo in cui li si nega \u00e8 fondamentale per il Socing e lo si vede in ogni espressione del regime, dagli ossimorici nomi dei ministeri (\"Ministero della Pace\" che si occupa della guerra, \"Ministero della Verit\u00e0\" che si occupa della menzogna sistematica etc.) non solo per una forma di ironia o di sadico compiacimento, ma soprattutto per dimostrare che \u00e8 possibile affermare i contrari continuamente con un deliberato e continuo esercizio di bispensiero. Questo genera una sorta di \"controllata pazzia\" che consente al Partito Interno di mantenere il suo potere in eterno, spezzando per sempre la dialettica fra \"Alti\", \"Medi\" e \"Bassi\" che ha rappresentato - secondo Goldstein - la realt\u00e0 della storia umana fino all'avvento del Socing."}
{"id": "2748907", "revid": "1782831", "url": "https://it.wikipedia.org/wiki?curid=2748907", "title": "La guerra \u00e8 pace", "text": "La guerra \u00e8 pace (in inglese \"war is peace\") \u00e8 uno dei tre slogan del Socing che compaiono nel romanzo \"1984\" (1949) di George Orwell. Gli slogan sono incisi sulla facciata del Ministero della Verit\u00e0 e vengono alternati all'effigie del Grande Fratello durante le proiezioni dei cinegiornali. Sono anche incisi sul retro delle monete da 25 centesimi di dollaro, moneta corrente in Oceania nel 1984.\nNella finzione del romanzo di Orwell, il capitolo III del volume di Emmanuel Goldstein \"Teoria e prassi del collettivismo oligarchico\" \u00e8 intitolato \"La guerra \u00e8 pace\", spiega il funzionamento dello slogan secondo la realt\u00e0 e secondo l'ideologia del Partito. Secondo Goldstein la guerra permanente che vede coinvolti i tre superstati Oceania, Eurasia ed Estasia \u00e8 un meccanismo di distruzione continua ed eterna del surplus di produzione che la societ\u00e0 industriale esprime. Non potendo tornare ad una societ\u00e0 pre-industriale, e per evitare che il surplus di produzione vada a migliorare le condizioni di vita degli individui (rendendoli cos\u00ec meno docili e controllabili), i tre superstati si combattono in un conflitto che prosegue invariatamente dalla met\u00e0 del XX secolo senza che nessuno dei tre sia in grado di prevalere sugli altri due.\nAllo scopo di perpetuare la guerra vengono compiuti periodici rovesciamenti d'alleanza, che l'uso sistematico del bispensiero provvede immediatamente a cancellare dalla memoria collettiva, come se ciascuno Stato fosse sempre stato in guerra contro l'attuale nemico ed alleato con l'attuale cobelligerante. L'impossibilit\u00e0 sia di tornare ad un passato pre-industriale, sia di tener bassa la produzione mantenendo disoccupata una gran parte della popolazione (come fatto negli anni dal 1920 al 1940 secondo Goldstein) - pena la vulnerabilit\u00e0 militare - fa s\u00ec che l'unico meccanismo possibile per impedire che l'eccedenza di beni e servizi venga usata per redistribuire ricchezza alla popolazione sia la guerra permanente.\nIn questo senso la guerra non necessita nemmeno di essere combattuta materialmente per produrre i suoi effetti sulla ricchezza: gli armamenti prodotti possono essere consumati semplicemente smaltendoli per obsolescenza, senza aver sparato un sol colpo, come nel caso delle Fortezze Galleggianti o delle bombe atomiche, che tutti i contendenti possiedono, ma che nessuno usa pi\u00f9 dagli anni Cinquanta. Inoltre la guerra permanente rende il clima psicologico pari a quello di \"una citt\u00e0 assediata\" e fa sembrare del tutto naturale che il potere sia nelle mani di una ristretta oligarchia.\nInfatti, la distruzione delle eccedenze potrebbe essere ottenuta altrettanto bene con lo spreco di risorse verso obiettivi inutili (come costruire templi o piramidi, scavare buche e poi riempirle etc.) ma questi meccanismi non assolverebbero altrettanto bene anche le necessit\u00e0 di psicologia di massa del Partito per il mantenimento del suo potere. Ci\u00f2 perch\u00e9 agli scopi del Partito non \u00e8 sufficiente che ciascun suddito di Oceania sia sottomesso al regime, ma serve anche che egli sia un fanatico ignorante dominato da sentimenti d'odio, di furore, di paura e di orgiastico senso del trionfo: uno stato psicologico realizzabile solo in tempo di guerra totale.\nLa guerra a questo punto non deve nemmeno essere reale - ai fatti le stesse battaglie combattute nei territori disputati fra i tre superstati non sono che una finzione dal punto di vista strategico, e non coinvolgono tatticamente che eserciti piccoli a paragone delle immense masse umane smosse durante i conflitti mondiali che hanno preceduto l'avvento dei superstati. Nessuno dei tre contendenti \u00e8 in grado - ma soprattutto \"vuole\" - distruggere i propri rivali. Nonostante ci\u00f2 il bispensiero consente a ciascun membro del Partito Interno di credere sinceramente e fanaticamente che la guerra \u00e8 destinata ad una prossima fine vittoriosa, sebbene per gli scopi strategici della guerra permanente egli debba sapere che la realt\u00e0 del conflitto \u00e8 del tutto differente. Infatti mentre l'ideologia ufficiale parla di un piano per ammassare missili atomici in quantit\u00e0 sufficiente da infliggere al nemico un colpo micidiale e definitivo, questo piano non trova mai attuazione.\nE anche obiettivi strategici limitati ma perfettamente a portata di mano, come la conquista di importanti aree al confine fra i superstati (per esempio l'occupazione dell'Inghilterra da parte di Eurasia o dell'Europa occidentale da parte di Oceania) non vengono attuati per i problemi d'ordine squisitamente ideologico che comporterebbero, come l'assimilazione ovvero il genocidio delle popolazioni conquistate. La guerra infatti si mantiene costantemente nell'area equatoriale e mediorientale e nelle regioni artiche, e i fronti si spostano di poco in queste zone, senza mai passare realmente le frontiere dei superstati. Solo le bombe-razzo passano da uno Stato all'altro, colpendo indiscriminatamente le popolazioni e ricordando anche lontano dal fronte che la guerra \u00e8 reale e materiale.\nNaturalmente \u00e8 del tutto plausibile che le bombe volanti siano scaricate sulla popolazione civile dai loro stessi Stati per rendere plausibile l'idea di un nemico in grado di attaccare anche le citt\u00e0 dello Stato stesso, oltre che solo i suoi confini come forse effettivamente accade. \"La guerra \u00e8 pace\" dunque significa che lo stato permanente di conflitto fra i tre superstati \u00e8 la condizione necessaria affinch\u00e9 il regime imperante in ciascuno di essi si perpetui. Nessuno dei tre Stati, infatti, avrebbe di che guadagnare da una vittoria sugli altri. D'altro canto, anche l'impossibilit\u00e0 di essere sconfitti permette l'applicazione del bispensiero e la negazione della realt\u00e0 funzionali al mantenimento del potere anche contro ogni evidenza materiale.\nCome ogni principio del Socing, \"La guerra \u00e8 pace\" ha un significato ambiguo che pu\u00f2 essere padroneggiato solo da chi \u00e8 perfettamente addentro al funzionamento del bispensiero: lo stesso significato della parola \"guerra\" \u00e8 ambiguo poich\u00e9 se dal punto di vista della propaganda ufficiale essa \u00e8 intesa ancora come \"conflitto totale per il conseguimento di un obiettivo strategico\", nella realt\u00e0 essa \u00e8 una perfetta impostura. Dal punto di vista materiale se i tre superstati si accordassero e decidessero una pace perpetua rinchiudendosi ermeticamente nei propri confini, il risultato sarebbe il medesimo. E cos\u00ec una pace perpetua sarebbe del tutto identica ad una guerra perpetua.\nI tre slogan sono: \u00abLa guerra \u00e8 pace\u00bb. \u00abLa libert\u00e0 \u00e8 schiavit\u00f9\u00bb. \u00abL'ignoranza \u00e8 forza\u00bb. "}
{"id": "2748908", "revid": "287204", "url": "https://it.wikipedia.org/wiki?curid=2748908", "title": "Giuseppe Blanc", "text": "\u00c8 ricordato per la composizione dell'inno goliardico \"Il commiato\" (1909), su testo di Nino Oxilia, che in seguito fu adattata in canzone, \"Giovinezza\", divenuta poi inno degli Arditi e del Fascismo.\nBiografia.\nDi Giuseppe Blanc scriveva Asvero Gravelli che era stato uno \nDopo la laurea in giurisprudenza, conseguita a Torino per volont\u00e0 del padre, Blanc pot\u00e9 dedicarsi alla musica e studi\u00f2 nel capoluogo piemontese con il compositore Giovanni Bolzoni. Fu poi allievo di Walter Braunfels a Monaco di Baviera. Si quindi arruol\u00f2 come ufficiale alpino e con questo incarico fu combattente nella Grande Guerra.\nNel 1909, prima di divenire un compositore professionista, scrisse una canzone goliardica sul testo del poeta e commediografo Nino Oxilia, suo compagno di studi presso l'Associazione Torinese Universitaria). La canzonetta, intitolata \"Giovinezza\" o \"Il commiato\", riscosse notevole successo, prima fra i goliardi torinesi, che ne stamparono 150 copie a loro spese, e poi durante un raduno di ufficiali alpini per un corso di sciatore, al quale partecip\u00f2 anche Blanc. Il musicista la esegu\u00ec a mensa, insegnandola al coro dei suoi commilitoni, che l'apprezzarono moltissimo, elevandola a loro inno. Durante la prima guerra mondiale sulle sue note diversi autori scrissero altri testi e la canzone conobbe vasta diffusione fra le truppe, in particolare fra gli Arditi. La grande diffusione del canto in guerra, durante l'Impresa di Fiume e fra gli squadristi spinse un certo Marcello Manni, figlio di un editore fiorentino e a sua volta autore dilettante vicino al futurismo, a pubblicare la versione degli Arditi come una sua creazione originale, spingendo Blanc ad un'azione legale, senza successo. Con l'avvento del Fascismo, nel 1924 Blanc ad\u00ec al Direttorio del PNF, che per diretto intervento di Mussolini impose all'editore Manni di ripubblicare il foglio volante della canzone con l'indicazione di Blanc come autore e \"G. Castoldi\" (pseudonimo di Manni) come \"arrangiatore\". Contestualmente il Direttorio affidava a Blanc l'orchestrazione di una nuova versione trionfale dell'Inno su testo di Salvator Gotta, che sarebbe divenuta l'inno ufficiale del partito, e si impegnava a dar la pi\u00f9 ampia diffusione alle altre opere del musicista, come per esempio \"Balilla!\". Nel 1928, con la creazione della SIAE, fu stabilito per Blanc un compenso di 30.000 lire dell'epoca, da attingersi alle imposte sul repertorio anonimo.\nL'anno precedente lo scoppio del conflitto europeo compose la musica dell'operetta \"Festa dei fiori\" su libretto di Oxilia, presentata per la prima volta al pubblico nel gennaio del 1913 dalla compagnia Vecla-Vannutelli, al teatro Eliseo di Roma, ottenendo un notevole successo. Il critico musicale Domenico Oliva scrisse di Blanc come di \"un'autentica rivelazione della musica\".\nCon l'avvento del Fascismo il genere dell'operetta risult\u00f2 inviso a Mussolini, e Blanc cerc\u00f2 nuovi sbocchi alla sua attivit\u00e0 musicale. Blanc ebbe comunque un'attivit\u00e0 di composizione prolifica e considerata di una certa qualit\u00e0, non esente tuttavia da alti e bassi stilistici. Cur\u00f2 anche la composizione della colonna sonora del film \" Addio, giovinezza!\" di Ferdinando Maria Poggioli (1940). Il film era la riduzione cinematografica dell'omonima commedia musicale scritta nel 1911 assieme a Nino Oxilia.\nNel dopoguerra Blanc si chiuse nel silenzio e fu dimenticato da tutti. Nel 1960 la sua composizione di epoca fascista (1930) \"Inno della Somalia Italiana\" divenne l'inno nazionale dell'ex colonia, dopo averne cambiato il testo scritto da Bravetta con \"Soomaaliyeey toosoo\" di Ali Mire Awale.\nOpere.\nOltre alla ben nota \"Festa dei fiori\" e alla celebre \"Giovinezza\", Blanc fu autore dell'operetta \"Fian\u00e7ailles\", della pantomima \"Le statuette di Chelsea\", de \"Il convegno dei morti\" (\"visione tragica\", su libretto di Salvator Gotta, datato 1923) e - sempre su testi del medesimo autore - de \"La valle degli eroi\" (1931 al Teatro Regio di Torino diretta da Franco Ghione).\nFu uno dei pi\u00f9 prolifici autori di canzoni e inni fascisti. Fra questi - oltre \"Giovinezza\", nella versione \"trionfale\", ufficialmente assunta dal Partito Fascista, su testo di Salvator Gotta - si ricordano \"Balilla!\" (\"Fischia il sasso\" - 1923), \"Bimbe d'Italia!\", di cui fu autore anche del testo. A partire dagli anni Venti del XX secolo inizi\u00f2 una proficua collaborazione col poeta Vittorio Emanuele Bravetta, sui cui testi scrisse le musiche dell\"'Inno degli universitari fascisti\" (\"Siamo fiaccole di vita\" - 1927), dell\"Inno dei Giovani Fascisti\" (\"Fuoco di Vesta\", 1927), della \"Marcia delle Legioni\", dell'inno \"il Decennale\" (1932), \"Etiopia\" (1936), \"Inno dell'Italia imperiale\", \"Inno Mediterraneo\", \"Adesso viene il bello\" (1940). Sul testo del poeta futurista Auro d'Alba invece scrisse nel 1935 l'inno \"Preghiera del Milite\".\nFra le opere non legate al regime fascista, si ricorda soprattutto il valzer \"Malombra\", che fece parte della colonna sonora del film \"Addio giovinezza!\" del 1940, diretto da Ferdinando Maria Poggioli."}
{"id": "2748909", "revid": "599013", "url": "https://it.wikipedia.org/wiki?curid=2748909", "title": "Cantata per il XX anniversario della Rivoluzione d'ottobre", "text": "La Cantata per il XX anniversario della Rivoluzione d'ottobre - altres\u00ec conosciuta come \"October Cantata\" - \u00e8 stata composta da Sergej Prokof'ev dopo il suo rientro in URSS in previsione delle celebrazioni del ventennale della presa del potere dei bolscevichi, e forse anche per rinforzare politicamente la propria reputazione agli occhi del regime sovietico. Il compositore stesso aveva annunciato l'intenzione di scrivere una grande cantata celebrativa su testi di Lenin su un giornale moscovita il 28 gennaio 1936, annuncio che fu ripetuto in diverse occasioni.\nL'opera venne infine completata il 16 agosto 1937, nella residenza suburbana di Nikolina Gora, dopo una tourn\u00e9e in Europa e negli Stati Uniti, mentre nel frattempo in URSS si era consumato il processo a Zinov'ev e Kamenev e l'approvazione della nuova Costituzione voluta da Stalin. Alcuni estratti del discorso di Stalin furono inclusi nella sezione finale della Cantata.\nLa Cantata fu presentata - in una riduzione per pianoforte eseguita dallo stesso autore - davanti ad una sessione del Comitato Affari Artistici presieduto dall'ideologo e propagandista Platon Michajlovi\u010d Ker\u017eencev, il quale diede un parere sfavorevole alla sua pubblica esecuzione (almeno secondo quanto ricorda Moisley Grindberg), mentre il parere del musicista - e amico di Prokof'ev - Nikolaj Mjaskovskij fu favorevole.\nIn ogni caso, la Cantata fu esclusa dalle esecuzioni consentite dal regime durante le celebrazioni del XX anniversario. Nonostante il parere negativo del comitato, Prokof'ev continu\u00f2 a restare fiducioso in una sua possibile rappresentazione almeno per tutto il 1937, come emerge da diverse interviste concesse in quell'anno.\nLa sua prima esecuzione in pubblico avvenne solo 13 anni dopo la morte dell'autore, il 5 aprile 1966 nella Sala Grande del Conservatorio di Mosca, diretta da Kirill Kondra\u0161in, e in forma epurata dell'ottavo e decimo movimento in seguito alla destalinizzazione, e con il nono riarrangiato e a frammenti, con una cadenza finale ripresa dal secondo movimento.\nL'opera \u00e8 stata eseguita in integrale solo nel 1992 a Londra, al Royal Festival Hall.\nL'opera \u00e8 basata su testi di Marx, Lenin e Stalin ed \u00e8 costruita su dieci movimenti episodici.\nMovimenti.\nI - Preludio.\n\"Moderato - Allegro\"\nLa Cantata apre tempestosamente con un riferimento allo spettro del Comunismo vagante per l'Europa, secondo il Manifesto di Karl Marx, come annotato dallo stesso autore sullo spartito.\nII - I Filosofi.\n\"Andante assai\"\nIl doppio coro sillaba l'Undicesima \"Tesi su Feuerbach\" di Karl Marx: \"I filosofi finora hanno solo cercato di spiegare il mondo, ma l'importante \u00e8 cambiarlo\".\nIII Interludio.\n\"Allegro - Andante - Adagio\"\nIV Un piccolo solido gruppo.\n\"Allegretto\"\nIl movimento \u00e8 scritto su testi di Lenin precedenti la Rivoluzione, nei quali si incitano i compagni a tener duro contro le avversit\u00e0 nel nome dell'obiettivo finale.\nV - Interludio.\n\"Tempestoso\"\nVI - Rivoluzione.\n\"Andante non troppo - Pi\u00f9 mosso - Allegro moderato - Precipitato - Adagio molto\"\n\u00c8 il movimento pi\u00f9 lungo della Cantata e il suo cuore. I suoi testi sono scritti e discorsi di Lenin nelle prime settimane della Rivoluzione d'ottobre. Prokof'ev in questo movimento mette in atto tutta la serie di \"effetti speciali\" non musicali (scoppi, sirene, allarmi etc.) Nel movimento compare l'orchestra di fisarmoniche, che presumibilmente simboleggia la gioia e la partecipazione del popolo ai moti rivoluzionari. A quel punto la voce recitante grida le parole d'ordine di Lenin:\nVII - Vittoria.\n\"Andante\"\nCon un tema lento e ossessivo, Prokof'ev annuncia la vittoria della Rivoluzione nonostante le asprezze dell'inverno e della guerra civile. Sul finale, Prokof'ev inserisce il rumore di passi di marcia, a sottolineare i \"ferrei battaglioni del proletariato\" citati nel testo.\nVIII - Il Giuramento.\n\"Andante pesante\"\nQuesto movimento ha come testo degli estratti dall'orazione funebre pronunciata da Stalin al funerale di Lenin nel 1924.\nIX - Sinfonia.\n\"Allegro energico - Meno mosso\"\nL'interludio sinfonico - probabilmente - simboleggia l'industrializzazione della nuova URSS (nella sua prima parte) e nella seconda la floridezza delle sue campagne.\nX - La Costituzione.\n\"Andante assai - Andante molto\"\nQuesto movimento \u00e8 scritto sulle parole di Stalin all'Ottavo Congresso Straordinario dei Soviet del novembre 1936, con cui il dittatore present\u00f2 la carta dell'URSS del 1936. Il finale \u00e8 quindi lirico e dolce, e si conclude in Do maggiore.\nIl dibattito sull'opera.\nLa critica su quest'opera di Prokof'ev si divide fra un'interpretazione del suo scopo celebrativo e quella di una possibile vena satirica. La prima \u00e8 l'opinione dello studioso Christopher Palmer, che considera Prokof'ev un sincero idealista catturato dall'ideologia comunista, la seconda del musicologo Ian MacDonald, nel suo \"Prokofiev, Prisoner of The State\", che invece vede nell'opera una satira contro la visione musicale imposta dal realismo socialista staliniano.\nAnaloghe opere furono composte dai musicisti Aleksandr Kastal'skij e Aleksandr Abramovi\u010d Krejn."}
{"id": "2748914", "revid": "36426", "url": "https://it.wikipedia.org/wiki?curid=2748914", "title": "Palazzo Branconio dell'Aquila", "text": "Palazzo Branconio dell'Aquila era un palazzo di Roma, situato nel rione del Borgo, sulla via Alessandrina, nei pressi della basilica di San Pietro in Vaticano.\nStoria e descrizione.\nFu progettato da Raffaello Sanzio probabilmente nell'ultimo anno della sua vita, quindi intorno al 1520, per l'amico Giovanbattista Branconio dell'Aquila, facoltoso consigliere del papa e orafo.\nIl prospetto dell'edificio si allontanava dall'autorevole modello bramantesco di palazzo Caprini e dallo stile misurato mostrato dallo stesso Raffaello nel Palazzo Jacopo da Brescia e forse nel palazzo Vidoni Caffarelli, costituendo una facciata senza precedenti.\nL'edificio esibiva un ricco repertorio ornamentale ed una sintassi compositiva estremamente libera, che possiamo considerare come uno dei punti di partenza dell'architettura manierista e che influenz\u00f2 gli sviluppi futuri dell'architettura romana, come la facciata di palazzo Spada.\nRibaltando il modello corrente, che vedeva un basamento bugnato e l'ordine al piano nobile, il pian terreno, dove si aprivano alcune botteghe, presentava colonne tuscaniche addossate alla parete che inquadravano degli archi e che erano sovrastate da una trabeazione continua; il piano nobile invece era caratterizzato dall'alternanza, ripresa dai Mercati di Traiano, di nicchie e finestre, queste ultime incorniciate in una serie di edicole sormontate da timpani ricurvi e triangolari, oltre le quali correva una fascia decorata con festoni da Giovanni da Udine che conteneva un piano mezzanino. L'edificio era poi completato da un piano attico con un cornicione e triglifi.\nViene meno in questo progetto la perfetta corrispondenza tra linguaggio architettonico e struttura costruttiva, per esempio ponendo il vuoto delle nicchie al piano primo con l'asse dell'ordine del piano terra.\nIl palazzo fu demolito verso il 1660 per permettere la costruzione di uno slargo davanti al colonnato della piazza San Pietro (piazza Rusticucci).\nConosciamo la sua conformazione da stampe precedenti alla sua distruzione, ma sono conservati anche disegni di progetto con alcune varianti che mostrano la genesi delle innovazioni linguistiche di Raffaello."}
{"id": "2748915", "revid": "19330", "url": "https://it.wikipedia.org/wiki?curid=2748915", "title": "Aksakovo (Bulgaria)", "text": "Aksakovo (in bulgaro \u0410\u043a\u0441\u0430\u043a\u043e\u0432\u043e) \u00e8 un comune bulgaro situato nella regione di Varna di 18.538 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2748925", "revid": "123091903", "url": "https://it.wikipedia.org/wiki?curid=2748925", "title": "Atlus", "text": " \u00e8 un'azienda giapponese che produce, pubblica e distribuisce videogiochi, con sede a Shinagawa, Tokyo. Sussidiaria della kabushiki kaisha SEGA, \u00e8 nota soprattutto per aver sviluppato le serie di videogiochi \"Megami Tensei\", \"Persona\", \"Etrian Odyssey\", \"Trauma Center\", e \"Catherine\", tra le tante. La mascotte aziendale della Atlus \u00e8 , uno degli spiritelli del \"franchise\" \"Megami Tensei\". Oltre che per i videogiochi, l'azienda \u00e8 conosciuta anche per la produzione di cabine \"purikura\".\nFondata nell'aprile del 1986, Atlus trascorre i primi anni di attivit\u00e0 producendo videogiochi per altre compagnie. Nel 1989, l'azienda inizia a pubblicare videogiochi in proprio, fino a quando, nell'ottobre del 2010, la societ\u00e0 viene acquistata dalla kabushiki kaisha Index Corporation. Dopo lo scioglimento dell'azienda, il nome Atlus, continua ad essere usato dalla Index Corporation per la pubblicazione di videogiochi fino al 2013, anno in cui la societ\u00e0 viene acquistata da SEGA per poi essere \"ribrandata\" col nome di Sega Dream Corporation.\nPer la pubblicazione in occidente, la Atlus ha due filiali: una per il Nordamerica, Atlus West (precedentemente Atlus USA) fondata nel 1991, ed una per il mercato europeo, fondato nel 2017. Per lo sviluppo dei videogiochi, l'azienda possiede tre divisioni: Team Maniax, P-Studio, e Studio Zero."}
{"id": "2748926", "revid": "174925", "url": "https://it.wikipedia.org/wiki?curid=2748926", "title": "Vecchia friggitrice di uova", "text": ""}
{"id": "2748936", "revid": "1573940", "url": "https://it.wikipedia.org/wiki?curid=2748936", "title": "Chiesa di Santa Maria Maggiore (Gessopalena)", "text": "La chiesa di Santa Maria Maggiore \u00e8 sita a Gessopalena, in provincia di Chieti.\nStoria.\nLa prima menzione della chiesa risale al 1059 quando una bolla papale la cita come pieve Santa Maria. La chiesa, come la vediamo ora, \u00e8 frutto di una ricostruzione avvenuta nel XIX secolo. Dopo la seconda guerra mondiale nel lato prospiciente la piazza \u00e8 stata installata la porta della chiesa dell'Assunta, anch'essa sita a Gessopalena.\nDescrizione.\nL'esterno.\nLa facciata \u00e8 suddivisa in tre parti mediante quattro paraste. La facciata \u00e8 a salienti. Il portale \u00e8 posto incorniciato da lesene con capitelli dorici e un architrave. Ai lati del portale sono poste due nicchie. Il portale proveniente dalla chiesa dell'Assunta presenta una strombatura con arco a tutto sesto.\nL'interno.\nL'interno \u00e8 suddiviso a tre navate mediante dei pilastri collegati con archi a tutto sesto. La navata centrale presenta una copertura piana mentre le laterali hanno la copertura con volta a vela. Presso l'intersezione fra il transetto e la navata centrale si erge una calotta semisterica. Le pareti interne della chiesa \u00e8 completamente color rosa. L'altare principale \u00e8 realizzato mediante dei piedistalli, capitelli dorici, trabeazione e coronamento con timpano. Gli altari minori sono realizzai mediante paraste, capitelli dorati e pezzi di trabeazione che sorreggono un timpano con al centro tele raffiguranti dei santi."}
{"id": "2748938", "revid": "767487", "url": "https://it.wikipedia.org/wiki?curid=2748938", "title": "Classe Shang", "text": "La classe Tipo 093, nome in codice NATO classe Shang, \u00e8 una classe di sottomarini nucleare d'attacco sviluppato dalla Marina dell'Esercito Popolare di Liberazione cinese.\nQueste unit\u00e0 andranno a rimpiazzare la precedente classe Tipo 91, nome in codice NATO \"Han\".\nL'unit\u00e0 capoclasse venne varata, probabilmente, nel 2002.\nIl progetto venne approvato e la costruzione del primo battello iniziata in grande segretezza nel 1995/96 ai cantieri Boihai, con il varo nel 2002. Inizialmente si pensava che i progettisti cinesi si fossero ispirati alla classe Victor III ma sembra tuttavia che lo Shang abbia maggiori somiglianze con gli Akula. Si ritiene abbia una lunghezza di 110 metri, un dislocamento in immersione di 7000 tonnellate e una velocit\u00e0 di 30-35 nodi, caratteristiche comparabili a quelle dei sottomarini statunitensi della classe Los Angeles. L'armamento \u00e8 probabilmente costituito da 6 tubi da 533\u00a0mm. Due battelli di questa classe sono gi\u00e0 in servizio e saranno seguiti da altri 4 nei prossimi anni. Dalla classe 093 deriva anche il sottomarino lanciamissili 094 Jin. \u00c8 gi\u00e0 in sviluppo il successore, denominato Tipo 095."}
{"id": "2748952", "revid": "363629", "url": "https://it.wikipedia.org/wiki?curid=2748952", "title": "Frazione di eiezione", "text": "Con frazione di eiezione (FE) ci si riferisce solitamente al rapporto tra sangue espulso dal ventricolo durante la sistole e volume telediastolico. \nLa FE del ventricolo sinistro \u00e8 pi\u00f9 propriamente detta frazione di eiezione ventricolare sinistra (in inglese LVEF, \"left ventricular ejection fraction\") \nLa misurazione della frazione d'eiezione permette di valutare l'efficacia della funzione di pompa del cuore e rappresenta un buon indicatore della contrattilit\u00e0 miocardica. \u00c8 anche usata come indicatore della gravit\u00e0 dell'insufficienza cardiaca, sebbene con dei limiti di attendibilit\u00e0. Il range di normalit\u00e0 \"da libro\" \u00e8 tra 50% e 70%. Il cutoff di normalit\u00e0 \u00e8 attualmente fissato al 55% dalle societ\u00e0 di ecocardiografia, anche se nella pratica clinica spesso si usa un cutoff inferiore pari al 40%. Esiste uno \"spazio grigio\" di non univoca interpretazione per FE tra il 40% ed il 50% con caratteristiche intermedie tra scompenso a frazione di eiezione conservata e scompenso a frazione di eiezione normale. \nRaramente, il concetto di frazione di eiezione \u00e8 usato anche in riferimento ad altre strutture come il ventricolo destro (RVEF), l'atrio, la cistifellea, o le vene degli arti inferiori. \nStoria.\nL'origine del termine frazione di eiezione \u00e8 alquanto oscura. Quando William Harvey descrisse nel 1928 la circolazione, riteneva che il cuore si svuotasse completamente ad ogni sistole. \nNel 1856 Chauveau e Faivre osservarono che il cuore non si svuotava completamente ad ogni sistole. Ci\u00f2 fu confermato anche da Roy e Adami nel 1888. \nNel 1906, Henderson stim\u00f2 che il rapporto tra il volume di eiezione ed il volume telediastolico fosse di circa 2/3. \nNel 1933, Gustav Nylin propose di usare il rapporto tra volume telediastolico e volume sistolico residuo per valutare la funzionalit\u00e0 cardiaca (concettualmente, \u00e8 l'inverso della FE). \nNel 1952 Bing ed il suo team valutarono la funzione ventricolare destra di alcuni pazienti cardiopatici usando un catetere e del colorante (i dati vennero elaborati come previsto da Nylin). In seguito, anche Holt svolse un lavoro analogo stimando al 46% la frazione d'eiezione nel cane. \nNel 1962 Folse e Braunwald svolsero uno studio utilizzando il rapporto tra volume di eiezione e volume telediastolico (si tratta della FE vera e propria). Con il loro lavoro giunsero alla conclusione che i volumi cardiaci (d'eiezione, telediastolico e telesistolico) forniscono informazioni fondamentali riguardo all'emodinamica e alla funzionalit\u00e0 del ventricolo sinistro. \nNel 1965 Bartle ed il suo team usarono per la prima volta la dizione \"frazione d'eiezione\" per riferirsi al rapporto tra volume d'eiezione e volume telediastolico. In seguito, il termine venne usato in ulteriori studi risalenti al 1968.\nMisurazione.\nStoricamente, la misurazione della frazione di eiezione avveniva combinando elettrocardiogramma e fonografia, poi sostituita dalla pi\u00f9 precisa ventricolografia (metodica radioscopica che prevede l'utilizzo di contrasto). Ad oggi, la frazione di eiezione \u00e8 misurata soprattutto con l'ecocardiografia, sebbene possa essere valutata anche con risonanza magnetica cardiaca, tomografia computerizzata cardiaca, SPECT e PET. Anche se la valutazione con risonanza magnetica \u00e8 pi\u00f9 precisa, l'ecografia \u00e8 pi\u00f9 usata verosimilmente perch\u00e9 \u00e8 pi\u00f9 pratica, veloce ed economica. Le misurazioni ottenute con metodiche differenti non sono equivalenti poich\u00e8 la valutazione ecografica generalmente sottostima le dimensioni di camera in confronto alla cardiorisonanza. \nCalcolo.\nPer definizione, il volume di sangue all'interno di un ventricolo alla fine della diastole \u00e8 detto volume telediastolico (EDV). Allo stesso modo, il volume di sangue nel ventricolo alla fine della sistole (contrazione) \u00e8 il volume telesistolico (ESV) e la differenza tra EDV ed ESV \u00e8 definita come volume di eiezione (SV). La frazione di eiezione corrisponde dunque al rapporto tra volume di eiezione e volume telediastolico, secondo questa formula: \nformula_1\nPertanto, la FE \u00e8 intrinsecamente una misura relativa, come qualsiasi altra frazione, rapporto o percentuale, mentre il volume d'eiezione, il volume diastolico o il volume sistolico sono misure assolute.\nIn un uomo sano di 70 chilogrammi, la gittata sistolica \u00e8 di circa 70 ml e il volume telediastolico ventricolare (EDV) \u00e8 di circa 120 ml. Pertanto, la frazione di eiezione pu\u00f2 essere calcolata in questo modo: \nformula_2\nClassificazione dello scompenso in base alla FE.\nLe linee guida della Societ\u00e0 Europea di Cardiologia 2016 per la diagnosi e il trattamento dello scompenso cardiaco hanno suddiviso l'insufficienza cardiaca in 3 categorie sulla base di LVEF:"}
{"id": "2748953", "revid": "61051", "url": "https://it.wikipedia.org/wiki?curid=2748953", "title": "Manchester City Football Club 1968-1969", "text": "La pagina raccoglie i dati relativi alla stagione 1968-1969 del Manchester City.\nStagione.\nIl Manchester City si present\u00f2 ai nastri di partenza del campionato 1968-1969 da Campione d'Inghilterra in carica, ma non riusc\u00ec a difendere il titolo: disputando un campionato mediocre, i \"Citizens\" arrivarono solo al tredicesimo posto. La squadra debutt\u00f2 in Coppa Campioni, venendo eliminata al primo turno dai turchi del Fenerbah\u00e7e: dopo un pareggio a reti bianche all'Old Trafford, nella gara di ritorno a Istanbul il City fu sconfitto col risultato di 2-1.\nIl City si rifece per\u00f2 in Charity Shield e FA Cup, vincendo entrambi i trofei: in Charity Shield la squadra travolse per 6-1 il West Bromwich Albion, mentre in FA Cup i \"Citizens\" superarono il Leicester per 1-0 nell'incontro finale. Si tratt\u00f2 del quarto successo del Manchester City nella competizione.\nMaglia e sponsor.\nViene confermata la prima divisa della squadra. Nella finale di FA Cup fu adottato un completo\nrosso a strisce nere con calzoncini e calzettoni neri."}
{"id": "2748955", "revid": "729019", "url": "https://it.wikipedia.org/wiki?curid=2748955", "title": "Alsn\u00f6 hus", "text": "Alsn\u00f6 hus (in svedese significa \"Casa di Alsn\u00f6\", dove Alsn\u00f6 \u00e8 l'antico nome dell'isola di Adels\u00f6) sono le rovine di un castello e di un palazzo dell'insediamento di Hovg\u00e5rden. Si trova nell'isola di Adels\u00f6, nel lago M\u00e4laren, nell'est della Svezia. Come parte di Hovg\u00e5rden, \u00e8 stato dichiarato Patrimonio dell'umanit\u00e0.\nStoria.\nVicino alle rovine ci sono cinque tumuli sepolcrali \u2014 il pi\u00f9 grande ha un diametro di 45 metri \u2014 costruiti nell'Era di Vendel (500 - 800), quando Hovg\u00e5rden fu chiamata Casa del Re (\"Kungsg\u00e5rd\"). Il castello reale \"Alsn\u00f6 hus\" riflette l'importanza di Birka, l'insediamento commerciale sull'isola di Bj\u00f6rk\u00f6 a sud di Adels\u00f6. Comunque, Birka fu abbandonata circa nel 975, ma apparentemente la mansione reale rimase importante come indicato dalla pietra runica U 11 (circa nel 1070) che fu eretta vicino a questo.\n\"Alsn\u00f6 hus\" fu nominato la prima volta nel 1200 come \"mansionem regiam Alsnu\". Comunque, 70 anni dopo il re Magnus Barnlock sostitu\u00ec la vecchia fortezza con una residenza estiva costruita in mattoni. Al contrario di molte fortezze costruite in quell'epoca, la costruzione era pi\u00f9 adatta a dare comodit\u00e0 che a difendere e fu utilizzata sia da Magnus che da suo figlio Birger durante le estati. L'Ordinanza di Alsn\u00f6 (\"Alsn\u00f6 stadga\") fu redatta qui nel 1279, fece diventare la Nobilt\u00e0 svedese una classe sociale separata e introdusse il sistema feudale in Svezia.\nLa costruzione and\u00f2 in rovina nel XIV secolo e parte di questa esiste tuttora. Quando le rovine furono rinvenute tra il 1916 e il 1918, furono ritrovate molte frecce di balestra e, per questo, si ipotizza che il palazzo fu incendiato dai pirati di Alberto di Meclemburgo, che solc\u00f2 il Mar Baltico per ottenere la corona svedese.\nLe rovine furono acquistate dalla Accademia Reale svedese di lettere, storia e antichit\u00e0 (\"Vitterhetsakademien\") tra il 1950 e il 1960 e attualmente \u00e8 preservata dal Comitato svedese nazionale per il Patrimonio dell'Umanit\u00e0 (\"Riksantikvarie\u00e4mbetet\")."}
{"id": "2748963", "revid": "773636", "url": "https://it.wikipedia.org/wiki?curid=2748963", "title": "Cattedrale di Kazan'", "text": "Cattedrale di Kazan' pu\u00f2 riferirsi a"}
{"id": "2748966", "revid": "599013", "url": "https://it.wikipedia.org/wiki?curid=2748966", "title": "Arthur Bell (calciatore)", "text": "Carriera.\nClub.\nHa giocato, dal 1902 al 1909 solo con la maglia del Burnley, squadra della sua citt\u00e0 natale."}
{"id": "2748970", "revid": "1543377", "url": "https://it.wikipedia.org/wiki?curid=2748970", "title": "Accademia reale svedese di lettere, storia e antichit\u00e0", "text": "L'Accademia reale svedese di lettere, storia e antichit\u00e0 (in svedese Kungliga Vitterhets Historie och Antikvitets Akademien o Vitterhetsakademien) fu fondata nel 1753 dall'accademia reale per gli studi umanistici.\nL'accademia fu fondata per volere della regina Louisa Ulrica, madre del re Gustav III, ed era originariamente dedicata solo alla letteratura. Nel 1786 quando l'Accademia svedese fu fondata, anche questa accademia si diede nuovi obiettivi e fu rinominata, dedicandosi soprattutto alla preservazione delle testimonianze storiche e archeologiche.\nC'\u00e8 una stretta collaborazione con il Comitato svedese nazionale per il patrimonio dell'umanit\u00e0 (Riksantikvarie\u00e4mbetet), il cui direttore, ex officio, \u00e8 anche il segretario dell'Accademia."}
{"id": "2748975", "revid": "1543377", "url": "https://it.wikipedia.org/wiki?curid=2748975", "title": "Je t'aime", "text": "Je t'aime \u00e8 il singolo di debutto della modella italiana Federica Felini.\n\u00c8 stato pubblicato dall'etichetta discografica Sony BMG il 19 maggio 2005, (dopo la partecipazione della modella al Festival di Sanremo a fianco di Paolo Bonolis ed Antonella Clerici), in diversi stati europei, riscuotendo successo in Belgio, Francia e Italia.\nLa canzone, interamente in francese, \u00e8 stata prodotta da Flavio Ibba e utilizzata come colonna sonora dello spot televisivo della Citro\u00ebn C1, in onda nell'estate di quell'anno, contribuendo al successo del singolo."}
{"id": "2748994", "revid": "99714514", "url": "https://it.wikipedia.org/wiki?curid=2748994", "title": "Serie di Volterra", "text": "In matematica, lo sviluppo in serie di Volterra rappresenta un'espansione funzionale di un funzionale dinamico, non lineare e tempo-invariante, sviluppato insieme al teorema di Volterra, dal matematico Vito Volterra.\nUn sistema continuo tempo-invariante con ingresso formula_1 ed uscita formula_2 pu\u00f2 essere espanso in serie di Volterra come:\ndove formula_4 \u00e8 chiamato \"kernel di Volterra\" di ordine \"n\", e pu\u00f2 essere visto come una generalizzazione della risposta impulsiva.\nDescrizione.\nLa teoria della serie di Volterra pu\u00f2 assumere due differenti prospettive: si pu\u00f2 considerare un operatore che mappa tra due spazi di funzioni (reali o complessi) o si pu\u00f2 considerare un funzionale da uno spazio di funzioni (reale o complesso) ai numeri reali o complessi. La seconda \u00e8 pi\u00f9 diffusa, poich\u00e9 assume l'invarianza temporale del sistema.\nUn sistema continuo e tempo-invariante con formula_1 come ingresso e formula_2 come uscita pu\u00f2 essere espanso in serie di Volterra come:\ndove:\ncon formula_9 e formula_10.\nLe funzioni formula_11, formula_12 sono dette nuclei integrali di volterra dell'\"n\"-esimo ordine. Pu\u00f2 essere visto come una risposta all'impulso di ordine superiore del sistema.\nSe \"N\" \u00e8 finito la serie \u00e8 detta \"troncata\". Se formula_13, formula_14 e \"N\" sono finiti allora la serie \u00e8 detta \"doubly-finite\".\nTalvolta il termine di ordine \"n\" della serie \u00e8 diviso per \"n!\", una convenzione che risulta utile quando si prende l'output di un sistema di Volterra come l'input di un secondo sistema di Volterra.\nTempo discreto.\nUn sistema discreto e tempo-invariante con formula_15 come ingresso e formula_16 come uscita pu\u00f2 essere espanso in serie di Volterra come:\ndove:\ncon formula_19 e formula_20. Le funzioni formula_21 e formula_12 sono dette nuclei di Volterra.\nSe formula_23 \u00e8 finito la serie \u00e8 detta \"troncata\". Se \"a,b\", e \"P\" sono finiti allora la serie \u00e8 detta \"doubly-finite\".\nSe formula_24 l'operatore \u00e8 causale.\nSi pu\u00f2 prendere in considerazione senza perdit\u00e0 di generalit\u00e0 un nucleo formula_21 simmetrico, infatti per la commutivit\u00e0 della moltiplicazione \u00e8 sempre possibile simmetrizzare il nucleo senza cambiare formula_26. Cos\u00ec per un sistema causale con nucleo simmetrico si ha:\nMetodi per la stima dei nuclei di Volterra.\nStimare individualmente i coefficienti di Volterra \u00e8 un'operazione complicata poich\u00e9 le funzioni della base della serie di Volterra (cio\u00e8 formula_28 sono correlate. Ci\u00f2 comporta il problema della risoluzione simultanea di un insieme di equazioni integrali per i coefficienti. Per questo motivo la stima dei coefficienti di Volterra \u00e8 generalmente affrontata tramite la stima dei coefficienti di una serie ortogonalizzata, come ad esempio la serie di Wiener, e poi ricalcolando i coefficienti della serie di Volterra originaria. \nAltri metodi comunemente utilizzati sono il metodo di correlazione incrociata, l'algoritmo ortogonale esatto, la regressione lineare ed il campionamento differenziale.\nApplicazioni.\nSi utilizza come modello per il comportamento non lineare analogo alla serie di Taylor, dalla quale differisce per la capacit\u00e0 di catturare l'effetto memoria. La serie di Taylor infatti approssima la risposta di un sistema non lineare per un dato input in un istante fissato di tempo; mentre la serie di Volterra approssima la risposta di un sistema non lineare che dipende da tutto l'andamento temporale dell'ingresso. Pu\u00f2 quindi esser considerato una generalizzazione al caso non lineare dell'operatore di convoluzione.\nLo sviluppo in serie di Volterra \u00e8 stato applicato nei campi della medicina (in ingegneria biomedica), della biologia (nelle neuroscienze), dell'ingegneria elettronica/delle telecomunicazioni (per la modellizzazione delle distorsioni da intermodulazione), e nei problemi di identificazione. La sua caratteristica fondamentale risiede nella sua generalit\u00e0: proprio per la capacit\u00e0 di catturare effetto-memoria e non linearit\u00e0, \u00e8 in grado di rappresentare un'ampia gamma di sistemi."}
{"id": "2748995", "revid": "1924342", "url": "https://it.wikipedia.org/wiki?curid=2748995", "title": "Jennifer Lopez", "text": "Di origini portoricane, \u00e8 una tra le maggiori esponenti del pop latino commerciale, la pi\u00f9 ricca tra i latino-americani nell'ambiente hollywoodiano secondo \"Forbes\", e la pi\u00f9 influente attrice ispanica d'America secondo la lista dei \"100 ispanici pi\u00f9 influenti\" della rivista \"People en Espa\u00f1ol\".\nDal 1999, Jennifer Lopez ha lanciato dieci album, pi\u00f9 volte presenti all'interno della classifica della Billboard 200. Vinse l'American Music Award for Favorite Pop/Rock Female Artist del 2003 e l'American Music Award for Favorite Latin Artist del 2007. \u00c8 apparsa in numerosi film, e ha vinto l'ALMA Award nel 1998 e nel 1999. Nel 2001 \u00e8 stata la prima a recitare in un film (\"Prima o poi mi sposo\") e a pubblicare un album (\"J. Lo\") nel giro di una sola settimana portandoli entrambi al numero 1 delle classifiche musicali e cinematografiche. Condivide questo record solo con Barbra Streisand e Whitney Houston. Nell'aprile 2011, a quasi 42 anni, \u00e8 stata nominata \"la donna pi\u00f9 bella del mondo\" dal magazine americano \"People\". Ha venduto circa 80 milioni di dischi nella sua carriera e la stima del suo patrimonio \u00e8 di circa 400 milioni di dollari.\nNel 2000, grazie al suo abito disegnato da Donatella Versace (diventato poi il celebre Vestito verde Versace di Jennifer Lopez) indossato alla serata dei Grammy Award, nasce Google Immagini, diventando quindi uno degli abiti pi\u00f9 discussi nella storia del tappeto rosso. La sera del 7 novembre 2011 ha ricevuto da Donatella Versace il premio \"Woman of the Year\" nel corso della serata alla Carnegie Hall di New York che celebra ogni anno il coraggio delle donne che cambiano il mondo con le loro idee ed il loro impegno. Nel 2012 viene eletta \"Celebrit\u00e0 pi\u00f9 potente del mondo\" da \"Forbes\". Nel 2013 le viene assegnata la stella numero 2500 sulla \"Hollywood Walk of Fame\" di Los Angeles e nel 2014 \u00e8 la prima donna nella storia a ricevere il premio Icon Award ai Billboard Music Awards. Nella sua carriera ha collezionato 4 singoli alle posizioni n\u00ba 1 e 10 della \"Top 10\" della Billboard Hot 100. Nel 2018 durante gli MTV Video Music Awards 2018 le viene conferito il premio alla carriera \"Michael Jackson Video Vanguard Award\".\nNel corso della sua carriera ha ricevuto 2 nominations ai Golden Globe e 2 nominations ai Grammy Award.\nBiografia.\n\u00c8 nata il 24 luglio 1969 da una famiglia di origini spagnole e native portoricane a Castle Hill, un quartiere di New York in cui vi \u00e8 un'alta concentrazione di portoricani e afroamericani, con tasso di criminalit\u00e0 piuttosto elevato. I genitori, David Lopez e Guadalupe Rodr\u00edguez, vi si trasferirono dall'isola caraibica in cerca di fortuna. Per questo motivo Jennifer riusc\u00ec ad apprendere sin da bambina due lingue, l'inglese e lo spagnolo. Ha due sorelle: Lynda e Leslie.\nSuo padre David lavor\u00f2 come guardiano notturno alla Guardian Insurance Company, prima di diventare un tecnico di computer, e sua madre Guadalupe era una casalinga.\nQuando Jennifer nacque, la famiglia viveva in un piccolo appartamento, ma riusc\u00ec ad acquistarne uno a due piani un paio d'anni dopo, concludendo un acquisto che sembrava esagerato per una famiglia relativamente povera come quella dei Lopez.\nJennifer prese lezioni di canto e di danza sin dall'et\u00e0 di 5 anni. Frequent\u00f2 delle scuole cattoliche e in particolare la Preston High School, una scuola per sole ragazze nel Bronx. All'et\u00e0 di 18 anni lasci\u00f2 la casa e si mantenne da sola, pagandosi le lezioni di canto e di ballo. Dopo aver frequentato il Baruch College per un semestre, divise il suo tempo tra un'occupazione in uno studio legale, scuole di danza e tra performance di ballo nei night club di Manhattan. Dopo mesi di audizioni, Jennifer fu selezionata come ballerina per vari video rap, un episodio di Yo! MTV Raps (1990), e come ballerina di riserva per i New Kids on the Block per la loro performance della canzone \"Games\" per l'American Music Awards nel 1991. Poco pi\u00f9 tardi, divenne ballerina di riserva per Janet Jackson e fece un'apparizione nel suo video del 1993 \"That's the Way Love Goes\"\nCarriera.\nTelevisione.\nDopo un tour in Giappone, ha esordito sul piccolo schermo nel 1990 con la sit-com \"In Living Color\", nella quale interpretava la parte della \"Hip-Hop Girl\". Per continuare a far parte del cast, and\u00f2 a Los Angeles assieme al suo primo fidanzato, David Cruz.\nHa partecipato al programma televisivo fino al 1991, iniziando nel frattempo a prendere lezioni di recitazione.\nFu notata grazie a uno speciale sul \"dietro le quinte\" di \"In Living Color\" e fece un provino per \"South Central\", telefilm che ebbe vita breve; proprio mentre una rete televisiva importante avrebbe potuto prolungare questa serie, fu offerto un contratto solo alla Lopez, per interpretare \"Melinda Lopez\" nella serie tv \"Second Chances\". La prima serie del telefilm ebbe un discreto successo: era il 1993, anno in cui Jennifer apparve anche nel film per la tv \"Nurses On The Line: The Crash Of Flight 7\", meglio conosciuto come \"Lost In The Wild\". Il successo del suo personaggio in \"Second Chances\" spinse i produttori a creare uno spin-off del telefilm e nel 1994 and\u00f2 in programmazione \"Hotel Malibu\".\nTra il 2004 ed il 2005, \u00e8 stata la guest star di tre episodi della sit-com Will &amp; Grace.\nNel maggio del 2006, \u00e8 stata la produttrice esecutiva del reality show composto da otto episodi, \"DanceLife\", trasmesso da MTV, dal 15 gennaio del 2007. L'attrice ha collaborato alla selezione dei partecipanti dello show e ha fatto alcune apparizioni nel programma.\nNel 2007 \u00e8 stata produttrice esecutiva di una miniserie trasmessa su Univisi\u00f3n, intitolata \"Como ama una mujer\", trasmessa in cinque episodi dal 30 ottobre al 27 novembre 2007, con gli attori Christian Borrero e Adriana Cruz. Nello stesso periodo ha firmato un contratto come star e produttrice di un reality per TLC.\n\u00c8 inoltre stata impegnata nel reality show americano \"American Idol\", dove ha fatto la sua prima apparizione come mentore il 10 aprile del 2007. Successivamente \u00e8 entrata a far parte della giuria per le edizioni del 2010, 2011 e 2014.\nNel 2010 \u00e8 apparsa come guest star in un episodio della serie televisiva \"How I Met Your Mother\", nel ruolo della scrittrice Anita.\nNel 2013 ha prodotto la serie tv \"The Fosters\", a tematica LGBT, che ha debuttato sulla rete televisiva americana ABC Family.\nNel 2016 \u00e8 protagonista della serie TV poliziesca della NBC \"Shades of Blue\" che la vede come protagonista anche nella seconda stagione nel 2017 e rinnovata per una terza stagione che andr\u00e0 in onda nel 2018 grazie agli alti ascolti ottenuti.\nCinema.\nNel 1994 ha recitato in \"My family\", un film indipendente diretto da Gregory Nava e ambientato negli anni venti, in cui ebbe la parte di Maria Sanchez; il film ebbe successo nella comunit\u00e0 ispanica ed ottenne varie nomination, di cui una agli Oscar, e la Lopez ebbe una nomination agli Independent Spirit Awards come miglior attrice esordiente nel 1996.\nLo stesso anno ha recitato al fianco di Wesley Snipes e Woody Harrelson nel poliziesco \"Money Train\", il suo primo film ad alto budget. Anche in questa pellicola ha interpretato una donna latino-americana ma, a differenza della prima, in cui rivestiva i panni di una messicana, qui era Grace Santiago, una donna portoricana del Bronx.\nNel 1996 Francis Ford Coppola l'ha voluta in \"Jack\" nei panni di una maestra di scuola elementare. Nel film ha recitato al fianco di Robin Williams.\nNel 1997 ha recitato in \"Blood and Wine\" di Bob Rafelson, al fianco di Jack Nicholson, Stephen Dorff e Michael Caine, interpretando ancora un personaggio latino-americano, Gabriela, nota come \"Gabi\", di origini cubane.\nLa svolta nella sua carriera fu costituita dalla partecipazione al film \"Selena\", sulla vita della cantante Selena Quintanilla P\u00e9rez, uccisa a 23 anni.\nDiretto da Gregory Nava, il film fu un successo al botteghino e ricevette diverse nomination, tra cui quella della Lopez ai Golden Globe come miglior attrice protagonista.\nNel successivo film d'avventura-horror \"Anaconda\" la Lopez ha interpretato Terri Flores, regista di un gruppo di cineasti che stavano realizzando un documentario in Amazzonia. Nello stesso anno viene diretta da Oliver Stone, nel thriller \"U Turn\", dove la Lopez, impersonando l'indiana Grace McKenna, per la prima volta nella sua carriera ha interpretato un personaggio non latino-americano.\nNel 1998 \u00e8 stata \"Karen Sisco\", nel poliziesco \"Out of Sight\" al fianco di George Clooney.\nNello stesso ha partecipato con la sua voce, al film-animazione \"Z la formica\", doppiando la formica operaia Azteca.\nDopo un anno di pausa dagli schermi cinematografici \u00e8 tornata con \"The Cell - La cellula\", un thriller psicologico di Tarsem Singh con Vince Vaughn, nei panni della psicoterapeuta Catherine Deane.\nNel 2001 ha recitato in altri due film: la commedia romantica \"Prima o poi mi sposo\", al fianco di Matthew McConaughey, e il poliziesco romantico \"Angel Eyes - Occhi d'angelo\" con Jim Caviezel.\nNel 2002 \u00e8 stata la protagonista del thriller \"Via dall'incubo\".\nL'anno successivo ha recitato in \"Un amore a 5 stelle\" e \"Amore estremo - Tough Love\" e nel 2004 \"Jersey Girl\" e \"Shall We Dance?\".\nNel 2005 \u00e8 stata protagonista di due film, il primo insieme a Jane Fonda in \"Quel mostro di suocera\" e il secondo al fianco di Morgan Freeman e Robert Redford in \"Il vento del perdono\".\nDue film prodotti da Jennifer hanno trovato spazio nei film festival: \"Bordertown\" (2006) al film festival di Bruxelles e El Cantante (2007) al Festival internazionale del film di Toronto. In quest'ultimo film l'attrice ha collaborato con il marito cantante-attore Marc Anthony. Il film \u00e8 in inglese, con un uso di sottotitoli per le canzoni con testi spagnoli.\nLa Lopez nel 2010 \u00e8 stata impegnata con la pellicola \"Piacere, sono un po' incinta\" una commedia romantica al fianco dell'attore Alex O'Loughlin.\nAll'inizio del 2012 ha recitato nel film intitolato \"Che cosa aspettarsi quando si aspetta\", al fianco di Cameron Diaz. Ancora nel 2012 \u00e8 tornata al doppiaggio, prestando la voce alla tigre Shira nel film d'animazione L'era glaciale 4 - Continenti alla deriva.\nNel 2013 ha recitato nel film \"Parker\" al fianco di \"Jason Statham\". Nel mese di giugno, durante un'intervista radiofonica ha dichiarato di avere accettato una parte per un film intitolato \"The 33\" al fianco di Antonio Banderas, ma successivamente ha abbandonato il set a causa di dissapori con la produzione.\nNel 2015 la cantante torna ancora al doppiaggio in \"Home - A casa\", film d'animazione della DreamWorks, partecipando anche alla colonna sonora con il singolo \"Feel the Light\", contenuto nell'album \"Home (Original Motion Picture Soundtrack)\" e presentato per la prima volta ad \"American Idol\".\nA gennaio \u00e8 uscito il film \"Il ragazzo della porta accanto\", un thriller erotico nel quale viene affiancata dal giovane attore e ballerino Ryan Guzman. Il film, nonostante molte critiche negative, ha riscosso un grande successo al botteghino.\nNel 2016 \u00e8 tornata a doppiare il personaggio di Shira in \"L'era glaciale - In rotta di collisione\", quinto capitolo dell'omonima saga. Nel 2018 \u00e8 la protagonista di \"Ricomincio Da Me\", film in cui recita al fianco di Vanessa Hudgens. Nel 2019 interpreta la spogliarellista Ramona nella commedia \"Le ragazze di Wall Street - Business Is Business\".La sua interpretazione in questo ruolo viene acclamata universalmente dai critici, tanto da ricevere una candidatura ai Golden Globes 2020 come miglior attrice non protagonista in un film. Nel 2022, dopo vari rinvii causati della pandemia, torna al cinema recitando nel ruolo di Kat nella commedia romantica Marry Me - Sposami. Jennifer e Maluma, che nel film recita la parte del celebre fidanzato promesso sposo, in occasione dell'uscita del film pubblicano l'album della colonna sonora del film \"\", che contiene diversi brani inediti e duetti dei due artisti.\nIncassi cinematografici e guadagni complessivi.\nJennifer Lopez \u00e8 una delle attrici pi\u00f9 pagate a Hollywood e l'attrice latina pi\u00f9 pagata nella storia di Hollywood, anche se non ha mai fatto parte di un film che abbia incassato pi\u00f9 di 100 milioni di dollari negli Stati Uniti. Jennifer \u00e8 apparsa nel Guinness dei primati del 2007 come attrice pi\u00f9 energica. Era nella lista top ten delle paghe di attrici di The Hollywood Reporter nel 2002, 2003 e 2004. Ha ricevuto 15 milioni di dollari per il suo ruolo in \"Quel mostro di suocera\". Il film \"Un amore a 5 stelle\" ha raggiunto i 94\u00a0011\u00a0225 dollari, mentre \"Shall We Dance?\", raggiunse 112\u00a0238\u00a0000 dollari al botteghino internazionale, per gli ascolti 57\u00a0890\u00a0460 dollari e un totale 170\u00a0128\u00a0460 dollari in tutto il mondo.\nOccupava la nona posizione nella lista del magazine Forbes delle 20 donne di spettacolo pi\u00f9 ricche.\nMusica.\nNel 1999 ha debuttato nel mondo della musica con il singolo \"If You Had My Love\", pubblicando il suo primo album \"On the 6\", che ad oggi ha venduto 8 milioni di copie. Gli altri singoli estratti sono stati \"No Me Ames\" (solo per l'America latina, in duetto con Marc Anthony), \"Waiting for Tonight\", \"Feelin' So Good\" e \"Let's Get Loud\" (solo per Europa e Australia).\nNel 2001 ha pubblicato il singolo \"Love Don't Cost a Thing\" che anticipava l'uscita dell'album \"J.Lo\". L'album ha debuttato alla prima posizione in America e in molti altri paesi diventando, con dodici milioni di copie, il suo album pi\u00f9 venduto finora. Gli altri singoli sono stati \"Play\", \"Ain't It Funny\" (non pubblicato negli USA) e \"I'm Real\".\nNel 2002 ha pubblicato il suo primo album di remix \"\", i cui singoli estratti sono stati \"I'm Real(Murder Remix)\", \"Ain't It Funny (Murder Remix)\" e \"I'm Gonna Be Alright (Trackmasters Remix)\". Il successo dell'album le ha conferito due record: con i suoi tre milioni di copie \u00e8 il terzo album di remix pi\u00f9 venduto della storia ed \u00e8 il primo a debuttare alla prima posizione negli Stati Uniti. Nello stesso anno ha pubblicato l'album \"This Is Me... Then\" che ha venduto pi\u00f9 di sette milioni di copie, di cui, due milioni e mezzo solo negli Stati Uniti. Il singolo di lancio \u00e8 stato \"Jenny from the Block\", a cui sono seguiti \"All I Have\", \"I'm Glad\" e \"Baby I Love You\".\nNel 2005 il singolo \"Get Right\" ha anticipato l'uscita di \"Rebirth\" che ha debuttato alla seconda posizione nella Billboard 200 negli Stati uniti. Il secondo singolo estratto \u00e8 stato \"Hold You Down\". L'album ha venduto circa tre milioni di copie.\nNel 2006 ha pubblicato il singolo \"Control Myself\".\nNel 2007 \u00e8 uscito il singolo \"Qu\u00e9 hiciste\" anticipando il primo album in spagnolo della cantante, dal titolo \"Como ama una mujer\".\nL'album ha venduto oltre Quattrocentocinquantamila copie nelle prime settimane, raggiungendo la decima posizione nella Billboard 200.\nDall'album sono stati estratti come singoli promozionali \"Me Haces Falta\" e \"Por Arriesgarnos\".\nNello stesso anno viene pubblicato l'album \"Brave\", anticipato dal singolo \"Do It Well\", che segna il ritorno all'inglese.\nIl secondo singolo \u00e8 \"Hold It Don't Drop It\", pubblicato solo in Italia dove ha raggiunto il quarto posto. Il singolo ha raggiunto la prima posizione della Hot Dance Club Play di Billboard.\nTuttavia, questo album non ha ottenuto il successo dei precedenti in termini di vendite.\nIl 19 febbraio 2010 Jennifer \u00e8 stata ospite speciale al Festival di Sanremo 2010, dove ha cantato la canzone \"(What Is) Love?\" e alcuni tra i suoi pi\u00f9 grandi successi.\nFra il 2008 e il 2011 ha registrato diverse canzoni per il suo nuovo album, \"Love?\", firmando un contratto con la Def Jam. La pubblicazione \u00e8 avvenuta il 29 aprile 2011 in Europa e il 3 maggio negli Stati Uniti. L'album \u00e8 stato anticipato dai singoli \"Fresh Out the Oven\", in collaborazione con Pitbull, e \"Louboutins\", successivamente non inclusi nell'album, a causa dello scarso successo ottenuto da entrambi nelle classifiche di vendita.\nA gennaio 2011 \u00e8 stato pubblicato il nuovo singolo di lancio, ancora in collaborazione con Pitbull, \"On the Floor\", che ha riportato Jennifer Lopez nella top ten degli Stati Uniti dopo otto anni.\nDall'album sono stati estratti altri due singoli: \"I'm Into You\" con Lil' Wayne e \"Papi\".\nNel 2012 viene pubblicato \"Dance Again... the Hits\", il primo Greatest hits della cantante, dal quale vengono estratti i singoli \"Dance Again\" in collaborazione con Pitbull e \"Goin' In\" con Flo Rida.\nNello stesso periodo viene pubblicato anche il singolo \"Follow the Leader\", prodotto dal duo Wisin &amp; Yandel.\nNel 2013 insieme ad Andrea Bocelli ha pubblicato il singolo \"Quizas, quizas, quizas\" che ha raggiunto le vetta della Billboard Classic. A maggio \u00e8 uscito il singolo \"Live It Up\", come anticipazione del suo nuovo album, nuovamente in collaborazione con Pitbull.\nNel novembre 2013 la cantante, in occasione del ritiro del Premios Juventud si \u00e8 esibita insieme a Pitbull con un mash-up dei loro pi\u00f9 grandi successi: \"On the Floor\", \"Dance Again\" e \"Live It Up\".\nIl 24 novembre si \u00e8 esibita agli American Music Awards, in un concerto tributo alla regina della salsa Celia Cruz.\nNel gennaio 2014 viene pubblicato un teaser video di un nuovo singolo scritto in collaborazione con Chris Brown il cui titolo \u00e8 \"Same Girl\" che, come lei stessa ha dichiarato in un'intervista, \u00e8 un regalo per i fan, non essendo incluso in nessun progetto della cantante. Il 22 gennaio 2014 viene pubblicato l'audio di \"Girls\", uno dei singoli promozionali dell'imminente ottavo album in studio della cantante. Il 31 gennaio viene pubblicato il video di \"Same Girl\", secondo singolo promozionale.\nIl 3 marzo viene pubblicato il video di \"Adrenalina\" del cantante portoricano Wisin, in collaborazione con Jennifer Lopez e Ricky Martin. Il 13 marzo viene pubblicato il video di \"I Luh Ya Papi\" in collaborazione con French Montana, primo singolo estratto dal nuovo album \"A.K.A.\" della cantante. Il brano viene presentato in anteprima ad \"American Idol\". Il 29 marzo la cantante si \u00e8 esibita a Dubai per la finale della Coppa del Mondo di Dubai dove per la prima volta ha cantato \"Girls\", \"I Luh Ya Papi\" e anche \"Never Satisfied\", brano inedito incluso nel nuovo album.\nIl 25 aprile viene annunciato il titolo del secondo singolo estratto dall'album, \"First Love\", che viene pubblicato il primo maggio e il cui video \u00e8 uscito alla fine dello stesso mese.\nIl 17 maggio 2014 ha partecipato ai Billboard Music Awards, aprendo la serata insieme a Pitbull e Claudia Leitte con la performance di \"We Are One (Ole Ola)\" e dove ha promosso anche il nuovo singolo \"First Love\", ricevendo il premio Icon Award, diventando la quarta artista nella storia ad averlo ricevuto e la prima donna in assoluto.\nIl 12 giugno la cantante si \u00e8 esibita insieme a Pitbull e Claudia Leitte alla cerimonia di apertura dei Mondiali di Calcio 2014 sulle note di \"We Are One (Ol\u00e8 Ol\u00e0)\", pubblicando il giorno successivo, il suo ottavo album in studio, decimo della sua carriera, \"A.K.A.\", in cui Jennifer Lopez ha collaborato con vari artisti, come Chris Brown (\"Same Girl\"), Sia (\"Expertease (Ready Set Go)\" ), T.I. (\"A.K.A.\"), French Montana (\"I Luh Ya Papi\" e \"Same Girl\"), Iggy Azalea (\"Acting Like That &amp; Booty\"), Rick Ross (\"Worry No More\"), Pitbull (\"Booty\"), Jack Mizrahi (Tens) e Nas (\"Troubeaux\"). Il disco per\u00f2 \u00e8 risultato il meno venduto di tutta la sua carriera, con sole settantuno mila copie totali vendute. Alla fine dello stesso mese ha tenuto un concerto gratuito di oltre due ore nel Bronx, a sorpresa per i suoi fans.\nIl 23 settembre 2014 \u00e8 stato pubblicato il terzo singolo dell'album, \"Booty\", in collaborazione con Iggy Azalea, l'unico singolo che riesce a piazzarsi bene nelle classifiche. In origine il brano era in collaborazione con Pitbull ma la cantante ha deciso di sostituirlo in un secondo momento con Iggy Azalea. Il singolo viene promosso con una performance agli American Music Awards, e con un video a cui ha partecipato la stessa Azalea.\nIl 4 novembre viene pubblicato il primo libro della cantante intitolato True Love, un libro autobiografico in cui ripercorre le tappe del suo primo tour e della sua vita. Una parte dei proventi ricavati dalla vendita del libro sono stati destinati alla Lopez family foundation.\nIl 31 dicembre 2014 la cantante ha tenuto un concerto a Las Vegas cantando, oltre ai suoi successi, alcuni brani dell'album \"A.K.A.\", inaugurando cos\u00ec il suo periodo di concerti nella citt\u00e0 del Nevada. Lo stesso giorno viene trasmesso dalla rete televisiva HBO il docufilm \"Dance Again\", che ripercorre le tappe del tour della cantante e della sua vita.\nNel 2015 viene annunciata la sua residency a Las Vegas che sarebbe partita da gennaio del 2016, con una serie di concerti al Planet Hollywood di Las Vegas. La nota rivista Billboard ha posizionato il suo show al primo posto per incassi e qualit\u00e0.\nA maggio la cantante si \u00e8 esibita ai Latin Billboards Music Awards in un tributo alla cantante latina Selena Quintanilla.\nNel mese di giugno 2015 viene rilasciato il singolo \"Back It Up\" in collaborazione con Prince Royce e Pitbull. La canzone viene eseguita per la prima volta durante la finale della penultima stagione di American Idol, in cui la cantante ricopriva il ruolo di giudice. La canzone ha ricevuto una nomination ai Latin Grammy Awards come migliore canzone urban. Nello stesso anno sono stati pubblicati dei singoli promozionali che hanno visto la partecipazione della Lopez: \"What you mean to me\" di Trey Songz e \"Try Me\" di Jason Derulo, che viene in seguito pubblicato come terzo singolo dell'album del cantante.\nA luglio 2015 la cantante ha tenuto un concerto in Marocco in occasione del Mawazine Festival che viene trasmesso live dalle reti televisive locali. Tuttavia, a causa delle coreografie troppo sexy e degli abiti succinti il concerto ha suscitato controversie quando il governo marocchino l'ha condannata a due anni di prigione.\nA settembre 2015 viene pubblicata una nuova versione del singolo \"El mismo sol\" del cantautore spagnolo \u00c1lvaro Soler. Nello stesso mese la cantante si \u00e8 esibita all'IHeartRadio Music Festival presentando la nuova versione di \"El mismo sol\" e un nuovo singolo da solista intitolato \"Breaking Me Down\". Il singolo far\u00e0 parte, insieme ai confermati brani \"Two Sides\" e \"Amnesia\", del suo nono album in studio, per il quale ha richiesto anche la co-produzione di RedOne e Liam Payne.\nIl 7 aprile 2016 \u00e8 uscito il singolo \"Ain't Your Mama\", scritto da Meghan Trainor e prodotto da Dr. Luke. Il video che accompagna la canzone \u00e8 il pi\u00f9 veloce della cantante a raggiungere la certificazione Vevo. Successivamente, Jennifer collabora nuovamente col suo ex marito Marc Anthony nel brano \"Olv\u00eddame y Pega la Vuelta\".\nNel 2017 \u00e8 stato pubblicato \"Ni t\u00fa ni yo\" in collaborazione con Gente de Zona. Ha seguito \"Amor, amor, amor\" in collaborazione con il rapper Wisin.\nNel 2018 viene invece pubblicato il singolo \"Us\", a cui fa immediatamente da seguito un altro singolo in spagnolo, \"El Anillo\". Successivamente, Jennifer collabora con il produttore DJ Khaled e con la rapper Cardi B nel brano \"Dinero\" e col rapper latino Bad Bunny in un remix di \"El Anillo\".Nel 2019, duetta con Bryan Adams nel brano \"That\u2019s How Strong Our Love Is\" per l'album Shine a Light. L'artista realizza inoltre altri singoli quali: \"Limitless\", dalla colonna sonora di \"Ricomincio Da Me\" e \"Medicine\" in duetto col rapper French Montana. Segue un altro singolo in spagnolo, \"Baila Conmigo\". Nello stesso periodo, Jennifer Lopez parte per un nuovo tour, il \"It's My Party Tour\", prima serie di concerti al di fuori di Las Vegas dal 2012.\nNel settembre 2019 \u00e8 stato annunciato che Jennifer Lopez e Shakira sarebbero state le protagoniste dell\"'halftime show\" Super Bowl LIV, tenutosi il 2 febbraio 2020. Il 24 settembre 2020 pubblica i singoli \"Pa' Ti\" e \"Lonely\", entrambi in collaborazione con Maluma. Tali brani vengono successivamente proposti dal vivo durante gli American Music Awards. Il 27 novembre 2020 pubblica il singolo \"In the Morning\": il brano desta immediatamente scalpore per via della sua copertina, in cui l'artista appare completamente nuda. Nel gennaio 2021 si esibisce durante la cerimonia di insediamento del 46\u00ba presidente degli Stati Uniti Joe Biden.\nNel febbraio 2022 pubblica insieme a Maluma il singolo \"Marry Me (Kat &amp; Bastian Duet)\", che sar\u00e0 la colonna sonora dell'omonimo film \"Marry Me\".\nStile musicale: voce, coreografie e influenze musicali.\nJennifer Lopez ha esplorato molti stili musicali: Latin pop, dance, R&amp;B, hip hop, rock, funk, house e ritmi latino-americani quali salsa, merengue e bachata ai quali \u00e8 legata sin da piccola. Infatti il suo debutto nella danza avviene sin da molto giovane quando entra a far parte di una compagnia di ballo.\nIl suo debutto sulle scene musicali invece avviene con la pubblicazione del suo primo album \"On the 6\", che le apre la strada ai vari generi musicali. La realizzazione dell'album \"This Is Me... Then\" vede la Lopez in contatto con la musica R&amp;B che si ispira alla musica degli anni '70. L'album \"Rebirth\" invece esplora ritmi pi\u00f9 hip hop e pop rock, mentre gli album \"Brave\" e \"Love?\" la avvicinano alla musica dance, cosa che le fa riscuotere ancora pi\u00f9 successo. \"A.K.A.\", il suo ottavo album in studio, decimo della carriera, \u00e8 un album ricco di generi ed \u00e8 un album di sperimentazione di nuovi generi per la cantante. Le icone alle quali la Lopez si ispira sono Tina Turner, James Brown, Michael Jackson, Madonna e Barbra Streisand.\nImprenditrice.\nNel 2001 Jennifer Lopez ha fondato una casa di distribuzione cinematografica chiamata J.Lo Inc. La catena di distribuzione ha prodotto e distribuito alcune pellicole con protagonista la Lopez stessa, tra cui \"The Cell\", \"Prima o poi mi sposo\" e \"Un amore a 5 stelle\". La Lopez ha lanciato una linea di capi d'abbigliamento nel 2003. Chiamata \"jLO by Jennifer Lopez\", la linea includeva differenti tipi di capi per giovani donne. Jennifer ha partecipato alla campagna invernale della Louis Vuitton nel 2003. Nel 2005 ha lanciato una linea di capi d'abbigliamento chiamata Sweetface. Nel 2007, ha ritirato jLO by Jennifer Lopez e ha lanciato una linea per giovani chiamata JustSweet. Le sue linee di moda hanno fatto parte di molti eventi settimanali di moda a New York.\nNell'aprile 2002 Jennifer ha aperto un ristorante cubano nel distretto di South Lake a Pasadena, in California, chiamato \"Madre's\".\nJennifer si avventur\u00f2 nell'industria di profumi con \"Glow by J.Lo\". Nell'ottobre 2003 ha lanciato un profumo chiamato \"Still\". Per il Natale 2005 ha lanciato un'altra fragranza, \"Live by Jennifer Lopez\". Per il San Valentino 2006 venne messo sul mercato \"Love at First Glow by J.Lo\". La sua fragranza successiva, \"Live Luxe\", fu diffusa nel 2006, mentre \"Glow After Dark\" nel gennaio 2007.\nJennifer ha fondato una compagnia di produzione televisiva e cinematografica, la Nuyorican Productions, assieme al suo manager, Benny Medina.\n\u00c8 stata scelta nel dicembre del 2010 come testimonial di L'Or\u00e9al.\nLa Lopez \u00e8 stata riconosciuta dalla rivista \"People en Espa\u00f1ol\" sia come il soggetto principale della lista delle \"50 pi\u00f9 belle\" nel 2006 e della lista delle \"100 ispaniche pi\u00f9 importanti\" nel febbraio 2007.\nVita privata.\nLa Lopez si sposa per la prima volta il 22 febbraio 1997 con il cameriere cubano Ojani Noa. I due divorziano nel gennaio 1998. Tra il 1999 e il 2001 ha una relazione con il rapper P. Diddy.\nIl 29 settembre 2001 sposa il ballerino Cris Judd, da cui divorzia ufficialmente nel giugno 2003.\nHa avuto una turbolenta relazione con l'attore Ben Affleck, che aveva affiancato in \"Amore estremo - Tough Love\" e \"Jersey Girl\", dal 2002 al 2004, anno in cui la coppia si sarebbe dovuta sposare; poco tempo prima delle previste nozze, la coppia ruppe, pur rimanendo in buoni rapporti.\nDopo la rottura con l'attore, la Lopez inizia una relazione nel 2007 con il suo manager Irving Azoff, che si \u00e8 poi conclusa un anno dopo, e, in seguito, si lega all'amico di lunga data Marc Anthony, con il quale si sposa. La coppia ha avuto due gemelli, Emme e Max, nati il 22 febbraio 2008 a New York. La coppia si separa nel luglio 2011 e divorzia ufficialmente nel giugno 2014.\nDal 2011 al 2016 ha avuto una relazione con il ballerino Casper Smart e dal 2016 al 2021 con l'ex sportivo Alexander Rodriguez.\nDal 2021 ha ripreso a frequentare l'ex fidanzato Ben Affleck.\nFilantropia e difesa dei diritti umani.\nNel maggio del 2001, Jennifer frequent\u00f2 una \"White House\" di beneficenza per l'UNICEF, a cui assistette il mago David Copperfield.\nIl 14 febbraio del 2007, ricevette degli artisti per Amnesty International \"come riconoscimento del suo lavoro come produttrice e attrice in \"Bordertown\", un film che denuncia gli assassinii continui di centinaia di donne nella citt\u00e0 di confine di Ciudad Ju\u00e1rez, in Messico\". Jos\u00e9 Ramos-Horta, vincitore del nobel per la pace, present\u00f2 il premio a Jennifer al Berlin International Film Festival. Ricevette anche un riconoscimento speciale e grazie a Norma Andrade, cofondatrice di Nuestras Hijas de Regreso a Casa A.C. (\"Che le nostre figlie ritornino a casa, Associazione Civile\"), un'organizzazione di madri e famiglie delle donne di Ciudad Ju\u00e1rez assassinate.\nLopez \u00e8 una grande sostenitrice del Children's Hospital Los Angeles e le fu conferito il Children's Humanitarian Award alla sua inaugurazione nel settembre del 2004. Da allora continua a far visita ai bambini dell'ospedale. La cantante ha anche partecipato al \"Nautica Malibu Triathlon\" nel 2008. Nel maggio del 2009, la Lopez fond\u00f2 la \"The Maribel Foundation\", con lo scopo di sostenere i bambini dell'ospedale di Los Angeles e lanciare un progetto che dia importanza al prendersi cura della propria salute.\nL'attrice si \u00e8 impegnata nel promuovere una vaccinazione contro la pertosse. Lavora con delle associazioni note come \"Sounds of Pertussis\" e \"March of Dimes\" per far crescere la consapevolezza della gravit\u00e0 della malattia incoraggiando la vaccinazione degli adulti per prevenire il contagio dei bambini.\nNella serata del 27 ottobre 2012 durante una cena di gala dell'UNESCO tenutasi a D\u00fcsseldorf, la Lopez \u00e8 stata premiata per i risultati raggiunti con la sua organizzazione no-profit \"Lopez Family Foundation\"\nAll'inizio del 2013 torna a fare la stilista di una nuova collezione di abiti i cui proventi verranno donati in beneficenza per la lotta contro il cancro al seno. Alla fine di marzo 2013 viene invitata come ospite d'onore alla serata di beneficenza organizzata a Phoenix, il \"Celebrity Fight Night\", dove si esibisce anche con Bocelli, e inizia una campagna di lotta insieme a quest'ultimo contro la malattia di Parkinson.\nA maggio 2013 conferma la sua presenza al mega concerto del 1\u00ba giugno organizzato da Gucci a Londra i cui fondi verranno utilizzati per migliorare le condizioni delle donne nel mondo.\nA ottobre 2013 viene premiata con l'Ally for Equality Award 2013 per essere la miglior alleata e sostenitrice delle comunit\u00e0 LGBT. Nel 2015 diviene ambasciatrice ONU e portavoce delle donne nel mondo che subiscono maltrattamenti e vivono in condizioni di difficolt\u00e0 e nei campi profughi.\nIl 25 settembre 2015 viene lanciata in tutto il mondo l'iniziativa \"The Global Goals\" che vede la cantautrice una delle protagoniste insieme a tanti altri attivisti ed artisti tra i quali: Malala Yousafzai, Anastacia, Stephen Hawking, Stevie Wonder, Kate Winslet, Bill Gates e Melinda Gates, la regina Rania di Giordania, Meryl Streep e molti altri. I leader mondiali si sono impegnati a rispettare 17 obiettivi globali da realizzare nei prossimi 15 anni, tre dei pi\u00f9 importanti: eliminare la povert\u00e0 estrema, combattere la disuguaglianza, le ingiustizie e frenare il cambiamento climatico.\nDoppiatrici italiane.\nNelle versioni in italiano dei suoi film, Jennifer Lopez \u00e8 stata doppiata da:\nCome doppiatrice \u00e8 sostituita da:"}
{"id": "2748997", "revid": "116806859", "url": "https://it.wikipedia.org/wiki?curid=2748997", "title": "Museo diocesano d'arte sacra (Lodi)", "text": "Il Museo diocesano di arte sacra di Lodi si trova in un'ala del palazzo Vescovile, nel centro storico della citt\u00e0, con ingresso dalla navata destra della cattedrale; fu istituito nel 1975 dal vescovo Giulio Oggioni ed inaugurato nel 1980 da Paolo Magnani.\nLa raccolta d'arte \u00e8 costituita da dipinti, affreschi, sculture e paramenti liturgici provenienti dal patrimonio del vescovado e da varie parrocchie della diocesi; sono inoltre presenti alcuni reperti archeologici rinvenuti nel duomo di Lodi e numerose opere di oreficeria risalenti al Rinascimento, che un tempo facevano parte del cosiddetto \"tesoro di san Bassiano\".\nOpere.\nIl percorso di visita si sviluppa lungo otto sale, che espongono dipinti, suppellettile liturgica ed arredi sacri provenienti dal territorio diocesano. \nAl Museo Diocesano si accede attraverso uno scalone monumentale posto al termine della navata destra della Cattedrale. Lungo le pareti si possono osservare alcune opere del XVII secolo, tra cui:\nCappella Maggiore dei Vescovi.\nDa qui si entra nell'atrio e nella ex Cappella Maggiore dei Vescovi, ora adibita a spazio museale, dove si pu\u00f2 ammirare la decorazione pittorica delle volte con motivi floreali e vegetali, stucchi dorati e finte architetture, di gusto rococ\u00f2. \nNella sala sono esposti oggetti liturgici (tabernacoli, croci astili, legature di messale, carteglorie, ferule, ecc.), che vanno dal XVI al XIX secolo, oltre a paramenti sacri del XVIII e XIX secolo. Di particolare interesse:\nSala I.\nSi prosegue nella prima sala, dove sono esposti alcuni reperti archeologici di epoca romana, rinvenuti nell'area della Cattedrale:\nInoltre, interessanti sono:\nSala II.\nNella seconda sala sono presentate testimonianze di scultura lignea:\nSala III.\nIn questa sala, alle pareti, dipinti di anonimi artisti del XVII e XVIII secolo e, degne di nota:\nSala IV.\nIn questa sala \u00e8 esposto il \"Tesoro della Cattedrale\" o \"di san Bassiano\", fra cui:\nSi prosegue nell'atrio, dove troviamo, vari dipinti tra cui notevoli:\nSale V - VIII.\nDall'atrio si accede ad altre sale, che conservano opere d'arte sacra contemporanea a realizzate nel XX secolo da artisti lodigiani e non, e donate al Museo Diocesano."}
{"id": "2748998", "revid": "359266", "url": "https://it.wikipedia.org/wiki?curid=2748998", "title": "Sviluppo in serie di Volterra", "text": ""}
{"id": "2748999", "revid": "359266", "url": "https://it.wikipedia.org/wiki?curid=2748999", "title": "Teorema di Volterra", "text": ""}
{"id": "2749010", "revid": "22356", "url": "https://it.wikipedia.org/wiki?curid=2749010", "title": "Diprotodontidae", "text": "I diprotodontidi (Diprotodontidae) sono una famiglia di marsupiali estinti, vissuti tra l'Oligocene e il Pleistocene (28 milioni di anni fa - 10.000 anni fa). I loro resti sono stati ritrovati esclusivamente in Australia e in Nuova Guinea. A questa famiglia appartengono i pi\u00f9 grandi marsupiali mai esistiti.\nDescrizione.\nLe dimensioni di questi animali erano notevoli, e in alcuni casi potevano essere impressionanti: il pi\u00f9 noto e pi\u00f9 grande rappresentante della famiglia, \"Diprotodon\", raggiungeva i 4 metri di lunghezza e la taglia complessiva rivaleggiava con quella dei pi\u00f9 grandi rinoceronti di oggi. La corporatura dei diprotodontidi era massiccia, con un corpo pesante sorretto da zampe forti. Il cranio, generalmente, era molto alto e corto; in alcune forme (come \"Zygomaturus\") vi erano notevoli sporgenze ossee, mentre altre specie (\"Alkwertatherium\") erano dotate di un muso allungato. I molari erano semplici e bilofodonti, adatti a brucare vegetali. L'aspetto generale di questi animali poteva essere simile a un bizzarro incrocio tra un vombato e un rinoceronte.\nClassificazione.\nDescritti per la prima volta alla fine dell' '800, questi animali danno il nome a un intero ordine di marsupiali, i diprotodonti, attualmente rappresentati da numerose forme come i koala, i canguri, i vombati, gli opossum australiani e il petauro. Le affinit\u00e0 all'interno della famiglia dei diprotodontidi, per\u00f2, non furono chiare fino al 1967, quando uno studio di Stirton, Woodburne e Plane mise in luce l'esistenza di tre sottofamiglie, Zygomaturinae, Nototheriinae e Diprotodontinae.\nAltri studi (Archer, 1977) hanno ipotizzato che i nototeriini fossero semplicemente forme primitive di zigomaturini. Tra le forme pi\u00f9 note, oltre ai gi\u00e0 citati \"Diprotodon\", \"Zygomaturus\" e \"Alkwertatherium\", da ricordare \"Neohelos\", \"Euryzygoma\", \"Nototherium\", \"Silvabestius\", \"Kolopsis\" e \"Pyramios\".\nCuriosit\u00e0.\nLa possibilit\u00e0 che resti subfossili di diprotodontidi siano stati trovati anche in Nuova Caledonia \u00e8 stata ventilata pi\u00f9 volte, ma nessuna descrizione scientifica ufficiale lo ha mai confermato. Si tratterebbe di alcune ossa di \"rinoceronte\" trovate a met\u00e0 '800, consegnate a Richard Owen ma mai descritte."}
{"id": "2749013", "revid": "767487", "url": "https://it.wikipedia.org/wiki?curid=2749013", "title": "Agesiles", "text": "Biografia.\nAgesiles regn\u00f2 attorno al 20 a.C.-1 a.C. e, sotto il suo comando, le trib\u00f9 Yuezhi invasero il regno greco-battriano nella regione della Battria (l'area geografica nota nel ventunesimo secolo come Afghanistan) a partire dal 125 a.C..\nQuesto re \u00e8 noto solo grazie alle monete che ha coniato, le quali sono particolarmente rare."}
{"id": "2749014", "revid": "125979745", "url": "https://it.wikipedia.org/wiki?curid=2749014", "title": "Enrico Intra", "text": "\u00c8 docente e bandleader della Civica Orchestra Jazz di Milano, con la quale ha tenuto nel maggio 2008 uno spettacolo-omaggio dedicato a Duke Ellington.\nIdeatore di un approccio nuovo e in chiave strettamente afro-europea al jazz moderno, \u00e8 musicista di fama internazionale, fratello del noto pianista, arrangiatore e direttore d'orchestra Gianfranco Intra, \u00e8 conosciuto anche per la sua attivit\u00e0 di organizzatore di rassegne e festival jazzistici.\nHa collaborato con diversi artisti di fama, fra cui Giuni Russo, Franco Cerri, Pupo De Luca, Iva Zanicchi, Severino Gazzelloni, Claudio Cusmano, Bruno De Filippi, Marco Ratti, Pino Presti, Hugo Heredia, Tullio De Piscopo, Shirley Bunnie Foy, Gene Guglielmi, Giancarlo Barigozzi, Gil Cuppini, Sergio Farina, Victor Bach, Francesco Guccini, Pallino Salonia, ecc. Suoi brani sono stati interpretati da artisti di talento come Severino Gazzelloni, Chet Baker, Milt Jackson e Gerry Mulligan (con il quale ha inciso la suite \"Nuova Civilt\u00e0\", contenuta con altre sue composizioni nell'album \"Gerry Mulligan meets Enrico Intra\").\nBiografia.\nIntra inizia la propria carriera musicale in giovane et\u00e0. Nel 1960 partecipa al concorso radiofonico di Secondo Programma radiofonico \"La coppa del Jazz\".\nNel 1962, assieme a Gianni e Angela Bongiovanni, \u00e8 confondatore dell'Intra's Derby Club, poi Derby Club, locale milanese di cabaret e musica di cui diviene conduttore. Abbandonato il Derby, nel 1966 apre, in societ\u00e0 con Piero Sugar, figlio di Ladislao, allora proprietario della CGD, l'Intra's al Corso, altro cabaret milanese attivo fino al 1968 e situato al Teatro del Corso che ospita musica jazz e teatro sperimentale. Il locale ospita tra gli altri il Living Theatre e qui Intra e Sugar vi scoprono Caterina Caselli, allora bassista di uno dei gruppi invitati a suonare.\nNell'ottobre 1975 Intra registra con il sassofonista statunitense Gerry Mulligan l'album \"Gerry Mulligan meets Enrico Intra\", con Pino Presti al basso elettrico, Tullio De Piscopo alla batteria, Giancarlo Barigozzi al sassofono tenore e flauto, Sergio Farina alla chitarra.\nNel 1976 si \u00e8 esibisce in una serie di concerti con il \"flauto d'oro\" Severino Gazzelloni, che dopo una prima parte classica nella quale era accompagnato al pianoforte da Bruno Canino, si inseriva nel tessuto jazzistico preparato dallo stesso Intra al pianoforte, Giancarlo Barigozzi ai sassofoni, Pino Presti al basso elettrico, Tullio De Piscopo alla batteria e Sergio Farina alla chitarra.\nNel 1976/1977 collabora con Giuni Russo (per cui aveva gi\u00e0 diretto l'orchestra al Festival di Sanremo 1968 per il brano \"No amore\"),\nMaria Antonietta Sisini, Cristiano Malgioglio e Italo Ianne nella composizione del singolo \"Silence\" e del successivo album \"Silence and Other Sounds\" della cantante Roxy Robinson, gi\u00e0 componente femminile dei gruppi Quarto Sistema e Nuovo Sistema.\nDal 1987 Intra \u00e8 impegnato con i Civici Corsi di jazz collegati all'attivit\u00e0 della Civica Jazz Band milanese, collegata anche al Piccolo Teatro di Milano e da cui \u00e8 uscito tra l'altro il trombonista Mr. T-bone. Con Cerri e con il musicologo Maurizio Franco si dedica alla direzione dell'Associazione Culturale Musica Oggi, premiata nel 2003 con l'Ambrogino d'oro, responsabile istituzionale dei corsi jazzistici.\nAssieme ad altri musicisti fra cui Markus Stockhausen, Roberto Fabbriciani, Mauro Negri, Marco Vaggi e Franco D'Andrea nella seconda met\u00e0 degli anni ottanta avvia il progetto Sound Movie, che si basa sull'improvvisazione totale, suonata durante la proiezione di film del cinema espressionista dell'epoca del muto (\"Nosferatu il vampiro\" di Murnau, \"Metropolis\"di Lang, ecc.).\nCon Franco Cerri, Carlo Garofano, Alex Stangoni, Marco Vaggi e Tony Arco tiene concerti in nell'ensemble Doppio Trio.\nStile.\nInfluenzato culturalmente dalla musica classica, non ha perduto il legame con il blues e lo swing restando ancorato anche a certa musica leggera di qualit\u00e0, oltre alla direzione d'orchestra prestata in alcune edizioni del \"Festival di Sanremo\", l'esperienza di \"Paopop\", Ri-Fi RFN NP 16615, presentato a \"Un disco per l'estate 1975\", e di \"Popjazz\", canzone composta per il \"Festivalbar 1975\".\nIn chiave compositiva, fin dalle prime, originali opere in chiave bebop, \"Classic Jazz\" e \"La strada del petrolio\", ha voluto uscire dagli schemi formali ed espressivi consolidati per dare spazio alla ricerca concernente il rapporto fra suono ed elettronica e alla rivisitazione dei vari generi musicali, non esclusa la musica sacra e il canto gregoriano."}
{"id": "2749016", "revid": "19933", "url": "https://it.wikipedia.org/wiki?curid=2749016", "title": "Arseiles", "text": ""}
{"id": "2749018", "revid": "1149807", "url": "https://it.wikipedia.org/wiki?curid=2749018", "title": "Dark Void", "text": "Dark Void \u00e8 un videogioco sviluppato da Airtight Games e pubblicato da Capcom con l'Unreal Engine 3 per Xbox 360, PlayStation 3 e Microsoft Windows. Nel gioco il giocatore affronta alieni che minacciano l'umanit\u00e0 che li aveva precedentemente banditi. Il gioco mescola combattimento terrestre con quello aereo.\nTrama.\nIl gioco inizia in un campo d'aviazione del 1938 dove sta per decollare un pilota di aerei da trasporto di nome William Augustus Grey, prima di partire gli si avvicina Ava, un'amica che non vedeva da anni, desiderosa di un passaggio. Ava si imbarca insieme a Will ed entrambi sorvolano il Triangolo delle Bermuda. Tuttavia il loro aereo viene risucchiato all'interno di una tempesta, precipita ed essi perdono i sensi. Pi\u00f9 tardi si risvegliano all'interno di una giungla tropicale. Ma qui fanno i primi incontri con le Sentinelle, esseri aggressivi all'apparenza semi-robot/sintetici. Scoprono che la giungla non \u00e8 quella del Centro-America, ma che effettivamente sono all'interno di un universo parallelo, chiamato Vuoto o Dark Void, e che le Sentinelle sono confinati all'interno dello stesso, ma desiderano uscirne per conquistare anche la Terra di Will e Ava. Oltre alle misteriose creature trova anche altri umani chiamati Sopravvissuti, che lottano contro la dominanza dei Guardiani, che hanno reso succube l'umanit\u00e0 e vogliono essere trattati come dei. Will si unisce alla resistenza, e viene anche equipaggiato con un jet pack costruitogli da Nikola Tesla, che aiuter\u00e0 il protagonista contro le armi e le navi delle Sentinelle. Will combatter\u00e0 con Ava e Atem (un sopravvissuto) contro le Sentinelle, fino a scoprire di essere la \"chiave\" per chiudere il passaggio tra il Vuoto e la sua terra.\nModalit\u00e0 di gioco.\nIl gioco usa una nuova forma di \"Vertical Cover System\", cos\u00ec come il classico sistema di copertura.\nIl giocatore all'inizio avr\u00e0 solo un hover pack, e pi\u00f9 avanti un jetpack, permettendo al giocatore una rapida transizione tra sparatutto tradizionale e volo. Inoltre \u00e8 stato annunciato che tutto ci\u00f2 che verr\u00e0 sbloccato nella prima partita potr\u00e0 essere trasferita nelle nuove giocate.\nColonna sonora.\nLa colonna sonora di \"Dark Void\" \u00e8 stata composta dal compositore di \"Battlestar Galactica\", Bear McCreary, facendo del gioco il suo debutto nel mondo dei videogiochi."}
{"id": "2749021", "revid": "697352", "url": "https://it.wikipedia.org/wiki?curid=2749021", "title": "Autofradate", "text": ""}
{"id": "2749022", "revid": "1543377", "url": "https://it.wikipedia.org/wiki?curid=2749022", "title": "Amazing World", "text": "Amazing World \u00e8 un programma televisivo italiano di didattica creativa dedicato alla geografia. Questa trasmissione, in onda su Rai Gulp e Rai 3 a partire dal 2006, \u00e8 stata creata dopo il grande successo di \"Amazing History\".\nIl programma.\nIl programma \u00e8 condotto dal prof. Felix Copperposky (Enzo Salomone), da suo nipote Super Little Coppy (Alessandro Berni) e anche da due pupazzi animati, Betty e Gomez. In ogni puntata si presenta un Paese del mondo offrendo inoltre informazioni e curiosit\u00e0 sulla geografia e sull'ambiente in generale. Attraverso la rubrica \"Puliamo il mondo\", organizzata da Legambiente, e patrocinata dal Segretariato Sociale Rai, Amazing World \u00e8 stata nel 2006 la principale trasmissione televisiva italiana che ha promosso l'iniziativa internazionale \"Clean Up the World\" organizzata in oltre 120 paesi del mondo."}
{"id": "2749024", "revid": "1226", "url": "https://it.wikipedia.org/wiki?curid=2749024", "title": "Il sesso inutile - Viaggio intorno alla donna", "text": "Il sesso inutile - Viaggio intorno alla donna \u00e8 un libro di Oriana Fallaci. Prendendo spunto dalla proposta di Arrigo Benedetti, direttore de \"L'Europeo\", il libro \u00e8 un'inchiesta che riflette la condizione femminile nel mondo, principalmente in Oriente. Il libro, pubblicato nel 1961 dalla Rizzoli Editore, ebbe un buon riscontro, al punto di essere ristampato pi\u00f9 volte e tradotto all'estero, con undici edizioni straniere. \nContenuti.\nL'inchiesta porta Oriana Fallaci dal medio e nell'Estremo Oriente, per passare dagli Stati Uniti d'America e tornare in Italia. Accompagnata dal fotografo Duilio Pallottelli, Oriana Fallaci descrive usi e costumi di societ\u00e0 e culture molto diverse da quella occidentale.\nPer Oriana Fallaci non \u00e8 il primo approfondimento sul tema dell'infelicit\u00e0 della donna. Il 23 settembre 1956, agli esordi della sua attivit\u00e0 giornalistica, infatti pubblic\u00f2 un articolo su \"L'Europeo\" in cui tratt\u00f2 il caso di Soraya, ripudiata dallo Sci\u00e0 di Persia poich\u00e9 non riusciva a dargli un erede.\nTitolo.\nIl titolo, \"Il sesso inutile\", deriva dalla battuta di una giovane amica dell'autrice e viene spiegata nella prefazione del volume: "}
{"id": "2749031", "revid": "36426", "url": "https://it.wikipedia.org/wiki?curid=2749031", "title": "Museo diocesano di arte sacra", "text": ""}
{"id": "2749034", "revid": "767487", "url": "https://it.wikipedia.org/wiki?curid=2749034", "title": "Cosimo La Penna", "text": "Carriera.\nNato in Puglia ma cresciuto nelle giovanili della formazione friulana della Pro Cervignano, nell'immediato dopoguerra (dal 1946 al 1948) disputa due campionati di Serie B con la SPAL, imponendosi da titolare nella seconda stagione (23 presenze all'attivo).\nNell'estate 1948 si trasferisce alla , con cui esordisce in Serie A il 17 ottobre 1948 in occasione dello storico Derby della Lanterna vinto dai blucerchiati sul per 5 a 1, tuttora la vittoria pi\u00f9 netta in assoluto nella storia delle stracittadine genovesi. Nell'intera stagione 1948-1949 La Penna colleziona 15 apparizioni in campionato sostituendo in caso di indisponibilit\u00e0 i terzini titolari Ballico e Zorzi.\nNell'annata successiva le presenze in campionato diminuiscono fino a 4 e a fine stagione viene ceduto in prestito alla Cremonese dove disputa da titolare il campionato di Serie B 1950-1951, concluso dai grigiorossi al ventesimo e penultimo posto. Torna a Genova per la stagione 1951-1952 senza scendere in campo, quindi si trasferisce alla Massese in IV Serie, dove resta due stagioni. Nell'estate 1954 fa nuovamente ritorno in blucerchiato, dove disputa due incontri del campionato di Serie A 1954-1955, prima di tornare a Massa e quindi trasferirsi ad Asti, per chiudervi la carriera agonistica allenato dall'ex nazionale Piccaluga giocando titolare e rimanendo in citt\u00e0 sino alla morte per infarto.\nIn carriera ha collezionato complessivamente 21 presenze in Serie A e 64 presenze in Serie B."}
{"id": "2749035", "revid": "1974457", "url": "https://it.wikipedia.org/wiki?curid=2749035", "title": "Autoconcetto", "text": "Il termine autoconcetto si trova usato nella filosofia di Giovanni Gentile che prende il nome di attualismo poich\u00e9 considera il pensiero come \"atto puro\" differenziandolo tuttavia dalla filosofia di Aristotele che parlava del concetto come assolutamente privo di potenza e quindi realizzato pienamente nell'atto puro.\nIn Gentile infatti il concetto come atto vuole significare invece la definizione del pensiero visto nel suo processo di realizzazione: pensiero pensante, che diviene pensiero attuato.\nLa distinzione allora tra attivit\u00e0 teoretica e pratica viene a mancare poich\u00e9 si opera una sintesi tra l'autocoscienza e la coscienza della cosa esterna vale a dire dell'autoconcetto nel concetto: l'io pensante coincide con l'io pensato, \u00abrisultato in cui termina un processo dinamico vivo\u00bb \nGentile avversa dunque ogni dualismo e naturalismo rivendicando l'unit\u00e0 di natura e spirito nella coscienza, assieme al primato gnoseologico ed ontologico di questa. La coscienza \u00e8 vista come sintesi di soggetto e oggetto, sintesi di un atto in cui il primo (il soggetto) pone il secondo."}
{"id": "2749038", "revid": "716642", "url": "https://it.wikipedia.org/wiki?curid=2749038", "title": "Fu\u00dfball-Club Mecklenburg Schwerin", "text": "Il Fu\u00dfball-Club Mecklenburg Schwerin \u00e8 una societ\u00e0 di calcio di Schwerin, citt\u00e0 del Meclemburgo-Pomerania Anteriore, in Germania, fino al 1990 Germania Est. Gioca nella Verbandsliga Mecklenburg-Vorpommern, campionato regionale posto al sesto livello del sistema calcistico tedesco.\nIl club, dal 1\u00ba luglio 1997, rappresenta l'unione di due storiche squadre della citt\u00e0, le quali hanno cambiato spesso denominazione, l'una di propriet\u00e0 della societ\u00e0 \"Schweriner Kabelwerks\", che ha militato nella fine anni quaranta nella massima serie della Germania Est, la DDR-Oberliga, l'altra rappresentante la polizia cittadina, con trascorsi anche in seconda divisione nella Germania Est, che con il nome PSV Schwerin vanta soprattutto una partecipazione alla Coppa delle Coppe, in seguito alla finale della Coppa della Germania Est 1989-1990, persa 2-1, disputata contro la Dinamo Dresda, nella stessa stagione anche campione nazionale."}
{"id": "2749039", "revid": "486946", "url": "https://it.wikipedia.org/wiki?curid=2749039", "title": "PSV Schwerin", "text": ""}
{"id": "2749041", "revid": "767487", "url": "https://it.wikipedia.org/wiki?curid=2749041", "title": "Aksu (fiume)", "text": "L'Aksu (cinese:\u963f\u514b\u82cf\u6cb3; pinyin: \u0100k\u00e8s\u00f9 h\u00e9 ; turco: Ak Su (acqua bianca/pulita)) \u00e8 un fiume della provincia cinese di Xinjiang. L'Aksu sgorga nella parte orientale del Kirghizistan, nelle montagne Tien Shan vicine al confine cinese. In territorio chirghiso percorre, col nome di Saryjaz (kirg.: \u0421\u0430\u0440\u044b\u0436\u0430\u0437), 197 dei suoi 282\u00a0km di lunghezza complessiva. Da qui scorre verso ovest, prima di svoltare a sud attraversando le montagne ed entrando nello Xinjiang nella parte settentrionale del bacino del Tarim. Nella citt\u00e0 di Aksu s'incontra col suo principale affluente, il Toshkan, il quale giunge da ovest. Dopo la confluenza il fiume prosegue verso sud, entrando da nord nel deserto di Taklamakan, dove si unisce al fiume Tarim. Il fiume Aksu \u00e8 il solo affluente del Tarim a scorrere per tutto l'anno."}
{"id": "2749044", "revid": "28592", "url": "https://it.wikipedia.org/wiki?curid=2749044", "title": "Catarino Camillo Cavos", "text": ""}
{"id": "2749047", "revid": "110157", "url": "https://it.wikipedia.org/wiki?curid=2749047", "title": "El Sue\u00f1o de Morfeo (album)", "text": "El Sue\u00f1o de Morfeo \u00e8 l'eponimo titolo dell'album di debutto del gruppo musicale spagnolo El Sue\u00f1o de Morfeo, pubblicato il 3 marzo 2005 dall'etichetta discografica Globomedia Music e prodotto da Manuel Santisteban.\nDall'album sono stati estratti cinque singoli: \"Nunca volver\u00e1\", \"Ojos de cielo\", \"Okupa de tu coraz\u00f3n\", \"Esta soy yo\" e \"T\u00f3mate la vida\"."}
{"id": "2749049", "revid": "594360", "url": "https://it.wikipedia.org/wiki?curid=2749049", "title": "Nichole Cordova", "text": ""}
{"id": "2749054", "revid": "1043175", "url": "https://it.wikipedia.org/wiki?curid=2749054", "title": "Ehime FC", "text": "L'Ehime F.C. \u00e8 una societ\u00e0 calcistica giapponese con sede a Matsuyama. Attualmente milita in J2 League.\nStoria.\nFondato nel 1970 con il nome di Matsuyama Soccer Club, \u00e8 stato ribattezzato Ehime Football Club nel 1995. Ha militato nelle leghe minori fino al 2003, quando ha ottenuto la promozione nella Japan Football League.\nUno dei pi\u00f9 grandi successi dell'Ehime F.C. risale al 28 novembre 2007, quando \u00e8 riuscito a eliminare l'Urawa Red Diamonds - all'epoca detentore dell'AFC Champions League - dalla Coppa dell'imperatore, vincendo per 2-0 in trasferta."}
{"id": "2749060", "revid": "775372", "url": "https://it.wikipedia.org/wiki?curid=2749060", "title": "Michele De Capua", "text": "Biografia.\nFu eletto alla Camera dei deputati con la Democrazia Cristiana per tre legislature, nella circoscrizione Bari-Foggia.\nRicopr\u00ec varie cariche ai ministeri dell'agricoltura e foreste, dell'Istruzione, delle Poste e Telecomunicazioni.\nFu anche Accademico Tiberino, Capo Ispettorati Pensioni e Istruzione Artistica e Assistenza Scolastica, Commissario Accademico al Conservatorio di musica \"Santa Cecilia\".\nMor\u00ec il 14 giugno 1974 a Roma."}
{"id": "2749061", "revid": "119959056", "url": "https://it.wikipedia.org/wiki?curid=2749061", "title": "Aksu (Cina)", "text": "Aksu o Akesu (nota anche come Ak-su, Akshu, Aqsu, Bharuka e Po-lu-chia; uiguro: \u0626\u0627\u0642\u0633\u06c7, ), \u00e8 una citt\u00e0 della provincia cinese di Xinjiang, nonch\u00e9 capitale della prefettura di Aksu. Il nome Aksu significa letteralmente \"acqua bianca\", e viene usato sia per la citt\u00e0 oasi che per il fiume Aksu.\nL'economia di Aksu si basa principalmente sull'agricoltura, ed il prodotto principale \u00e8 il cotone. Vengono prodotti anche grano, frutta, olio, barbabietole, ecc. Dal punto di vista industriale vengono invece prodotti tessuti, cemento e sostanze chimiche.\nStoria.\nDalla dinastia Han (125 a.C. - 23 d.C.) all'inizio della dinastia Tang (618-907), Aksu era nota come Gumo \u59d1\u58a8 [Ku-mo]. Si trattava di un'importante tappa della via della seta settentrionale che costeggiava il confine settentrionale del deserto di Taklamakan nel bacino del Tarim tra Kucha e Kashgar. In sanscrito buddhista era nota come \"Bharuka\". L'antica capitale di Nan (\"Citt\u00e0 meridionale\") era probabilmente pi\u00f9 a sud della citt\u00e0 odierna.\nNel corso della dinastia Han, Gumo viene descritta come \"regno\" (\"guo\") contenente 3500 case e 24\u00a0500 persone, comprese 4500 in grado di maneggiare armi. Si dice che producesse rame, ferro e orpimento.\nIl pellegrino cinese Xu\u00e1nz\u00e0ng visit\u00f2 il \"regno\" nel 629 chiamandolo Baluka. Disse che vi si trovavano decine di monasteri buddhisti Sarv\u0101stiv\u0101da, ed oltre 1000 monaci. Disse che il regno si misurava 600 \"l\u01d0\" da est ad ovest, e 300 da nord a sud. La sua capitale aveva una circonferenza di 6 \"li\". Affermo che \"i prodotti tipici, il clima, il carattere delle persone, gli usi, la lingua scritta e le leggi erano le stesse dello stato di Kuci (Kucha), ma che la lingua parlata era in qualche modo diversa\". Disse anche che il pregiato cotone ed i vestiti prodotti qui venivano commerciati con gli stati confinanti. \nNel VII ed VIII secolo, ed all'inizio del IX, il controllo dell'intera regione era spesso conteso tra la dinastia Tang cinese, l'impero tibetano Tufan, e l'impero Uyghur; le citt\u00e0 passavano spesso di mano. Il Tibet conquist\u00f2 Aksu nel 670, ma i Tang la ripresero nel 692. Il Tibet riconquist\u00f2 il bacino di Tarim poco prima del 730, per poi ricederlo ai Tang nel 740. La battaglia del Talas port\u00f2 alla lenta ritirata di cinesi, e la regione divenne un affare privato tra Uyghuri e Tibetani.\nAksu era fortemente legata a Kucha (circa 300\u00a0km ad est), nonostante parlasse una lingua leggermente diversa dalla lingua tocaria standard.\nAksu era posizionata su un nodo delle rotte commerciali: la via della seta del Tarim settentrionale, e la pericolosa via settentrionale che attraversava il passo Muzart di Tien Shan per raggiungere la fertile valle del fiume Ili.\nAttorno al 1220 Aksu divenne la capitale del Regno di Mangalai.\nCome buona parte del Turkestan orientale, Aksu cadde sotto il controllo dei Khoja, ed in seguito di Yaqub Beg, durante la rivolta dei Dungani del 1864-1877. Dopo la sconfitta della ribellione, un ecclesiastico di nome Musa Sayrami (1836-1917), che aveva ricoperto importanti ruoli ad Aksu in entrambi i regimi, scrisse il \"T\u0101r\u012bkh-i amniyya\" (Storia di Pace), considerato dai moderni storici una delle pi\u00f9 importanti fonti riguardanti quel periodo.\nFrancis Younghusband visit\u00f2 Aksu nel 1887 durante il suo viaggio da Pechino all'India. La descrisse come la pi\u00f9 grande citt\u00e0 che avesse mai visto. Aveva una popolazione locale di 20\u00a0000 persone, ed una guarnigione di circa 2000 soldati. \"Vi erano grandi bazar e numerose locande - alcune per viaggiatori, altre per mercanti desiderosi di soste pi\u00f9 lunghe per commerciare beni\".\nVicini.\nIl regno confinava a sud-ovest con Kashgar, e ad est con Kucha, Karasahr e Turfan. Oltre il deserto, a sud, si trovava Khotan."}
{"id": "2749064", "revid": "110157", "url": "https://it.wikipedia.org/wiki?curid=2749064", "title": "Nos vemos en el camino", "text": "Nos vemos en el camino \u00e8 il secondo album del gruppo musicale spagnolo El Sue\u00f1o de Morfeo, pubblicato il 17 aprile 2007 dall'etichetta discografica Globomedia Music.\nSono state estratte come singoli le canzoni \"Para toda la vida\", \"Demasiado tarde\", \"Chocar\" (duetto con il cantante italiano Nek) e \"Nada es suficiente\"."}
{"id": "2749065", "revid": "114951222", "url": "https://it.wikipedia.org/wiki?curid=2749065", "title": "Pianoneve", "text": "Pianoneve (o Piano Neve) \u00e8 una localit\u00e0 italiana frazione del comune di Buseto Palizzolo.\nIl nome Pianoneve deriva dal fatto che la zona della frazione era l'unica nella quale permaneva il manto nevoso in seguito alle comunque rarissime nevicate. Si estende lungo la via Pianoneve verso nord-est e lungo la via Maggiore Toselli verso sud. \u00c8 delimitata a Nord dal vecchio mulino annesso al Baglio Barone, a Ovest dal bivio per il Baglio Bonura dove \u00e8 visibile la statua della \"Madonna di Murfi\" e a Sud la frazione termina con il Baglio Ricevuto.\nLe due suddette vie su cui si sviluppa la contrada hanno origine dalla zona chiamata \"Portella\" dove negli anni '50 \u00e8 stato costruito il \u201cVillaggio\u201d (tipologia di struttura urbanistica rurale che affonda le sue radici nel ventennio fascista) che ha rappresentato un fondamentale centro di aggregazione sociale, culturale e religioso grazie alla chiesa, la scuola elementare col suo \u201ccentro di lettura\u201d.\nIl precedente punto di aggregazione per gli abitanti della contrada di Pianoneve \u00e8 stato il vicino Baglio di Murfi, dove, oltre al baglio vero e proprio, un bevaio e un pozzo, sono ben visibili i resti di una piccola cappella per la celebrazione della messa. Il baglio \u00e8 raggiungibile a poca distanza seguendo la via Murfi che dal \"Villaggio\" ha origine e termina nella contrada di Via Bruca: vi si trova a met\u00e0 strada."}
{"id": "2749069", "revid": "599013", "url": "https://it.wikipedia.org/wiki?curid=2749069", "title": "Marc Lloyd-Williams", "text": "Carriera.\n\u00c8 il miglior marcatore del Campionato gallese di calcio della storia con oltre 300 goal.\nHa giocato per numerose squadre, tra cui Bangor City (5 volte), TNS, Stockport County, York City, Aberystwyth Town, Halifax Town, Southport, Altrincham, Colwyn Bay, Porthmadog, Newtown e Rhyl.\nNella sua carriera ha vinto tre campionati gallesi (1994/95, 2004-2005 e 2005/06), due Coppe del Galles (1997/98 e 2004/05) ed \u00e8 stato eletto per due volte miglior giocatore del Galles.\nWilliams fu il miglior marcatore europeo nella stagione 2001-2002, con 47 goal. Nonostante ci\u00f2 non ha potuto ricevere la Scarpa d'oro, in quanto il Galles ha un minore coefficiente UEFA rispetto agli altri paesi europei. \u00c8 tuttora, con 319 goal in 468 presenze il miglior marcatore della storia del campionato gallese."}
{"id": "2749070", "revid": "110157", "url": "https://it.wikipedia.org/wiki?curid=2749070", "title": "Cosas que nos hacen sentir bien", "text": "Cosas que nos hacen sentir bien \u00e8 il terzo album del gruppo musicale spagnolo El Sue\u00f1o de Morfeo, pubblicato il 26 maggio 2009 dall'etichetta discografica Warner Music.\nDall'album sono stati estratti i singolo \"Si no est\u00e1s\", colonna sonora dello spot della SEAT Ibiza in Spagna, e \"No se donde voy\"."}
{"id": "2749072", "revid": "1745361", "url": "https://it.wikipedia.org/wiki?curid=2749072", "title": "Alessandria Eschate", "text": "Alessandria Eschate (greco: \u1f08\u03bb\u03b5\u03be\u03ac\u03bd\u03b4\u03c1\u03b5\u03b9\u03b1 \u1f18\u03c3\u03c7\u03ac\u03c4\u03b7, latino: \"Alexandria Ultima\", significato: \"Alessandria la lontanissima\") era un'antica citt\u00e0 in Asia centrale, fondata da Alessandro Magno nell'agosto del 329 a.C. come base avanzata settentrionale del suo impero. Si trovava nella parte sud-occidentale della valle di Fergana, sulla sponda meridionale del fiume \"Iaxartes\" (oggi chiamato Syr Darya), sul luogo dell'odierna citt\u00e0 di Chujand, in Tagikistan.\nAlessandro eresse un muro di mattoni lungo 6 chilometri attorno alla citt\u00e0 che, secondo gli storici del tempo, fu completato in soli 20 giorni. Come in molte altre citt\u00e0 fondate da lui, un gruppo di suoi veterani vi si stabil\u00ec permanentemente.\nAvamposto ellenistico in Asia centrale.\nAlessandria Eschate, trovandosi 300\u00a0km a nord di Alessandria nell'Oxus in Battria ed essendo in territorio sogdiano, dovette sostenere numerosi conflitti con la popolazione locale. Dopo il 250 a.C. la citt\u00e0 rimase in contatto con il Regno greco-battriano, soprattutto quando il suo re Eutidemo I estese il suo dominio alla Sogdiana.\nContatti con la Cina.\nLa citt\u00e0 si trovava circa 400\u00a0km ad ovest del bacino del Tarim, nell'attuale regione cinese di Xinjiang, dove si erano stabiliti gli indoeuropei Yuezhi. Vi sono prove di spedizioni greche spintesi fino a Kashgar in Xinjiang. Secondo lo storico greco Strabone, i Greci \"estesero il proprio impero fino ai Seri ed ai Phryni\", probabilmente stabilendo i primi contatti tra Cina ed Occidente attorno al 200 a.C.\nI discendenti dei Greci a Fergana potrebbero essere i Dayuan (letteralmente \"Grandi Ioni\") identificati nei resoconti storici cinesi della dinastia Han, a partire dalle ambasciate di Zhang Qian attorno al 130 a.C. Se cos\u00ec fosse, sarebbero stati i principali autori delle pi\u00f9 importanti interrelazioni tra la cultura indoeuropea e la civilt\u00e0 cinese, che port\u00f2 all'apertura della via della seta nel I secolo a.C.\nSecondo lo scrittore romano Curzio Rufo, i discendenti di questi soldati avevano mantenuto le loro radici greche fino al suo tempo, attorno al 30 a.C."}
{"id": "2749075", "revid": "1305772", "url": "https://it.wikipedia.org/wiki?curid=2749075", "title": "Almalik", "text": "Almalik era un'antica citt\u00e0 situata in Asia centrale, lungo il fiume Ili nel bacino di Zungaria, in quello che oggi \u00e8 nota come contea Huocheng. Almalik \u00e8 oggi solo una piccola citt\u00e0. La citt\u00e0 di Yining si trova poco ad est in Xinjiang, nella Cina nord-occidentale. Almalik era in origine una delle citt\u00e0 Qarluq del G\u00f6kt\u00fcrk.\nNelle fonti europee medievali la citt\u00e0 \u00e8 nota con il nome di Armalec.\nStoria.\nAlmalik fu citata la prima volta dagli storici persiani e dai viaggiatori cinesi (come Qiu Chuji) nel XIII e XV secolo. \nUn racconto di uno storico persiano afferma che nel 1211 il principe Ozar di Almalik riconobbe la supremazia di Gengis Khan. Il re fu in seguito ucciso dai Gurkhan di Kara Khitay. Gengis Khan ordin\u00f2 al figlio del re, Siknak Tekin, di prenderne il posto come re di Almalik, e gli concesse l'unica figlia del suo primogenito Djuci in matrimonio. Nel 1219, quando Genghis Khan condusse la sua campagna in Persia, Siknak Tekin lo segu\u00ec.\nNel XIV secolo, nel periodo conosciuto con il nome di \"pax mongolica\", la chiesa latina eresse una diocesi cattolica, di cui sono noti i nomi di due vescovi, entrambi Francescani, Carlino de Grassi (\u2020 1328) e Riccardo di Burgundia (\u2020 1342).\nGeografia.\nSecondo le note di viaggio del capo consigliere di Gengis Khan, Yel\u00fc Chucai, la citt\u00e0 di Almalik si trovava tra Tien Shan ed il fiume Ili. I dintorni della citt\u00e0 di Almalik erano ricchi di piante di mele. I popoli locali le chiamavano mele \"almalik\", dando cos\u00ec il nome alla citt\u00e0.\nL'antica citt\u00e0 di Almalik non va confusa con l'odierna Olmaliq, una nuova citt\u00e0 fondata nel 1951 tra i monti Qurama ed il fiume Ohangaron."}
{"id": "2749078", "revid": "404338", "url": "https://it.wikipedia.org/wiki?curid=2749078", "title": "Pressoestetica", "text": ""}
{"id": "2749079", "revid": "287204", "url": "https://it.wikipedia.org/wiki?curid=2749079", "title": "John Braham", "text": "Biografia.\nIl nome dei suoi genitori e le sue origini sono incerte: forse figlio di John Abraham o Abrahams e Esther rimase quasi sicuramente orfano durante la sua infanzia. La sua prima interpretazione di rilievo fu al Covent Garden nel 1787. Nel 1794 conobbe la famiglia Storace: gli italiani Stephen Storace (1762-1796) e Anna Storace, chiamata Nancy (1765-1817)."}
{"id": "2749086", "revid": "120648067", "url": "https://it.wikipedia.org/wiki?curid=2749086", "title": "Oreste Sindici", "text": "Biografia.\nFu un compositore musicale nato in italia, famoso per essere l'autore della musica dell'Inno nazionale della Colombia. Nacque il 31 maggio del 1828 nel comune italiano di Ceccano che a quel periodo faceva parte dello Stato Pontificio e attualmente si trova nella Provincia di Frosinone. Il suo nome completo era Gioacchino Attilio Augusto Oreste Teofisto Melchiorre Sindici Topai e i suoi genitori erano Vincenzo Sindici e Teresa Topai. Suo padre mor\u00ec quando aveva solo 3 anni e poco tempo dopo sua madre decise di trasferirsi a Roma dove si rispos\u00f2. Perci\u00f2, Oreste rimase fin dall'infanzia sotto la tutela di uno zio sacerdote, il padre Giacomo Sindici..\nPer tanti anni i primi biografi di Sindici, gli storici Miguel Aguilera e Antonio Cacua Prada, sostennero che l'italiano ricevette formazione musicale presso L'Accademia Nazionale di Santa Cecilia di Roma. Tuttavia, il musicologo Alexander Klein, in una nuova indagine pubblicata nel 2017, present\u00f2 prove documentate per dimostrare che Sindici in realt\u00e0 fece i suoi studi nell\u2019Ospizio Apostolico di San Michele, istituto per bambini orfani dove studi\u00f2 canto con il professore Angelo Scardavelli. Una volta uscito dall'ospizio, Sindici entr\u00f2 a far parte di varie compagnie d'opera e recit\u00f2 da primo tenore in diversi scenari di citt\u00e0 come Lanciano, L'Aquila, Cosenza, Avellino e nel Teatro Capranica di Roma. Sullo scorcio del 1860, Sindici prese la decisione di imbarcarsi verso l\u2019America, dove entro pochi mesi si un\u00ec alla compagnia lirica di Eugenio Luisia y Enrique Rossi-Guerra.\nCon questa compagnia Sindici recit\u00f2 da primo tenore, e insieme agli altri artisti mise in scena opere riconosciute come \"La Sonnambula\", \"Rigoletto\", \"Un ballo in maschera\", \"Don Pascual\" y \"El Juramento\", le quali furono presentate in vari paesi del Sudamerica. Mesi dopo, gli artisti arriveranno a Cartagena de Indias il 12 de ottobre del 1862, citt\u00e0 dove gli artisti rimasero per breve tempo prima d'iniziare il viaggio sul Magdalena (fiume) e finalmente arrivare a Bogot\u00e0 a inizi del 1863.\nTrasferitosi a Bogot\u00e0 come membro di una compagnia d\u2019opera, acquis\u00ec la cittadinanza colombiana.\nMusic\u00f2 l'inno nazionale della Colombia.\nMor\u00ec a Bogot\u00e0 nel 1904."}
{"id": "2749087", "revid": "436907", "url": "https://it.wikipedia.org/wiki?curid=2749087", "title": "Live at Reading", "text": "Live at Reading \u00e8 un album dal vivo dei Nirvana pubblicato nel 2009 dalla Geffen Records.\nIl disco.\nSono presenti tre diverse edizioni: DVD, CD e DVD+CD.\nSi tratta dell'esibizione dei Nirvana al festival Reading del 30 agosto 1992.\nErano presenti sul mercato da un po' di anni edizioni pirata in DVD della performance della band al suddetto festival, quindi la Geffen ha pensato di pubblicarne un'edizione ufficiale, ripulendo l'audio e il video a disposizione.\nLa performance dal vivo di \"Lithium\" apparve in origine nel video del gruppo \"Live! Tonight! Sold Out!!\", mentre quella di \"tourette's\" era gi\u00e0 comparsa in versione audio nell'album dal vivo \"From the Muddy Banks of the Wishkah\"."}
{"id": "2749093", "revid": "28592", "url": "https://it.wikipedia.org/wiki?curid=2749093", "title": "Grande Palazzo", "text": ""}
{"id": "2749097", "revid": "767487", "url": "https://it.wikipedia.org/wiki?curid=2749097", "title": "Manantial", "text": "Manantial \u00e8 l'album di debutto della cantante pop argentina Marcela Morelo, pubblicato per l'etichetta discografica RCA nel 1997. In \"Coraz\u00f3n salvaje\" cantano il ritornello nel coro: Vincenzo Draghi, Renato Pareti, Enrico Riccardi, Memmo Foresi, Danilo Amerio, Luca Jurman, Linda Lee, Saverio Grandi, Paolo Carta, Maurizio Fabrizio."}
{"id": "2749098", "revid": "28592", "url": "https://it.wikipedia.org/wiki?curid=2749098", "title": "Aristotile Fioravanti", "text": ""}
{"id": "2749099", "revid": "486946", "url": "https://it.wikipedia.org/wiki?curid=2749099", "title": "Schweriner SC", "text": ""}
{"id": "2749100", "revid": "15756", "url": "https://it.wikipedia.org/wiki?curid=2749100", "title": "Linee Aeree Italiane", "text": "Linee Aeree Italiane (LAI S.p.A.) \u00e8 stata una compagnia aerea italiana fondata nel 1946 per il riavvio dei servizi di linea regolari in Italia dopo la fine della seconda guerra mondiale.\nStoria.\nGrazie alla revoca del veto alleato alla ricostituzione dell'aviazione civile italiana, Lai nasce il 16 settembre 1946 per iniziativa della compagnia aerea statunitense Transcontinental Western Air (TWA) (40%) e Istituto per la Ricostruzione Industriale (IRI) con il 60%. Nel 1947 un aumento di capitale vede entrare nell'azionariato anche Fiat (7%), Societ\u00e0 Italiana per le Strade Ferrate Meridionali (7%), Piaggio (6%).\nLe operazioni di volo iniziarono nell'aprile 1947, volando dall'aeroporto di Roma Urbe verso le principali destinazioni italiane con velivoli Douglas DC-3, recuperati da materiale di guerra in disarmo e convertiti ad uso civile. Nel corso dello stesso anno inizia anche i primi collegamenti internazionali verso Atene, Istanbul e Tunisi.\nLa LAI fu protagonista assoluta del processo di espansione dell'aviazione commerciale italiana negli anni cinquanta: era la principale azienda di trasporto aereo del Paese, superando anche Alitalia, allora societ\u00e0 a s\u00e8 stante (controllata da IRI e da British Overseas Airways Corporation - Governo del Regno Unito), con cui era anzi in competizione, nonch\u00e9 la prima compagnia italiana a operare voli transatlantici diretti verso gli Stati Uniti d'America utilizzando una piccola flotta di Douglas DC-6. In coincidenza con questo evento, la base di armamento fu trasferita presso l'aeroporto di Roma-Ciampino.\nNel 1952 assorb\u00ec la concorrente ALI - Flotte Riunite ampliando ulteriormente la rete dei servizi nazionali ed europei.\nGlobalmente, si pu\u00f2 dire che fu possibile aggiungere questi risultati anche grazie all'appoggio dell'azionista TWA, che le ha messo a disposizione aerei molto performanti per gli standard di allora, oltre che disponibilit\u00e0 economiche ingenti, visione e direzione manageriale, anche per quanto riguarda l'organizzazione delle rotte, tanto che gli anni di esercizio tra il 1948 ed il 1953 chiudono tutti con un utile di bilancio.\nNel 1953 gestisce 25 rotte nazionali, 22 internazionali, 12 intercontinentali, ha volato per 7.6 milioni di km, ha trasportato 151.000 persone.\nNel 1957 fu la prima compagnia italiana a introdurre aerei turboelica nella sua flotta.\nLa LAI cess\u00f2 di operare il 1\u00ba novembre 1957, quando divenne effettiva la fusione con Alitalia, anch'essa controllata dall'IRI, e che diede vita ad \"Alitalia - Linee Aeree Italiane\".\nFlotta.\nAl momento della fusione con Alitalia, la flotta LAI era costituita da 2 Douglas DC-6B, 3 Douglas DC-6, 6 Vickers Viscount e 13 Douglas DC-3.\nCuriosit\u00e0.\nUn aereo di linea LAI si vede prendere il volo, nell'anno di chiusura della compagnia aerea, in una sequenza del film di Luciano Emmer Il momento pi\u00f9 bello. Su un aereo di questa stessa compagnia, due anni prima, partivano in viaggio di nozze gli sposi del film di Luigi Zampa Ragazze d'oggi, interpretati da Marisa Allasio e Mike Bongiorno, il cui personaggio, si scopre nella scena finale, \u00e8 nient'altro che uno steward della LAI."}
{"id": "2749102", "revid": "767487", "url": "https://it.wikipedia.org/wiki?curid=2749102", "title": "Ilaria (zoologia)", "text": "L'ilaria (gen. Ilaria) \u00e8 un marsupiale estinto appartenente ai diprotodonti, vissuto nell'Oligocene superiore (circa 29 milioni di anni fa). I suoi resti sono stati ritrovati in Australia Meridionale. \nDescrizione.\nQuesto animale \u00e8 conosciuto solo attraverso resti frammentari, che includono parti del cranio e della dentatura, vertebre e alcune ossa delle zampe. Nonostante la scarsit\u00e0 dei fossili, i paleontologi hanno ipotizzato una ricostruzione di \"Ilaria\": l'aspetto doveva essere quello di un quadrupede dalle forme pesanti, delle dimensioni di un vitello, dalle zampe tozze e dotato forse di una coda abbastanza lunga. I denti di questo animale, simili a quelli di molti altri diprotodonti, indicano che questo animale si nutriva di foglie. \"Ilaria\" era uno dei pi\u00f9 grandi animali del suo habitat, che includeva anche altri diprotodonti primitivi (Wynyardiidae) e i piccoli \"leoni marsupiali\" \"Wakaleo\" e \"Priscileo\".\nClassificazione.\nLa specie tipo di questo animale, Ilaria illumidens, \u00e8 stata descritta nel 1987; il nome deriva dalla lingua aborigena e significa \"strano\", in riferimento alla bizzarra natura dell'animale, le cui parentele non sono ancora state ben risolte. L'epiteto specifico, \"illumidens\", indica che i denti di questo animale contribuirono a gettare nuova luce sulla dentatura dei diprotodonti. \u00c8 nota anche un'altra specie di \"Ilaria\", I. lawsoni. Un altro genere imparentato con \"Ilaria\" \u00e8 \"Kuterintja\". "}
{"id": "2749106", "revid": "2181294", "url": "https://it.wikipedia.org/wiki?curid=2749106", "title": "Silvio Berlusconi", "text": "Ha ricoperto in quattro occasioni la carica di Presidente del Consiglio dei ministri.\n\u00c8 conosciuto anche come \"il Cavaliere\" avendo ricevuto l'ordine al merito del lavoro, al quale ha rinunciato a seguito di una condanna penale. Ha iniziato l'attivit\u00e0 imprenditoriale nel campo dell'edilizia. Nel 1975 ha costituito la societ\u00e0 finanziaria Fininvest e nel 1993 la societ\u00e0 di produzione multimediale Mediaset, nelle quali convergono altre societ\u00e0 come Arnoldo Mondadori Editore e Silvio Berlusconi Communications, rimanendo figura simbolo della sua famiglia.\nNell'ottobre 1993 \u00e8 entrato in politica e nel gennaio 1994 ha creato Forza Italia, partito politico di centro-destra confluito nel 2008 ne Il Popolo della Libert\u00e0 e poi rifondato nel 2013. Ha segnato la vita politica italiana dalla met\u00e0 degli anni novanta in poi con un atteggiamento tipico che \u00e8 stato definito berlusconismo, ampiamente sostenuto dai suoi seguaci politici e dai suoi elettori, entrando fortemente anche nella cultura di massa e nell'immaginario collettivo italiano ed estero, ma suscitando anche un duro antiberlusconismo da parte degli oppositori, che ne hanno pi\u00f9 volte sottolineato il conflitto di interessi accusandolo di emanazione di leggi \"ad personam\".\nEletto alla Camera dei deputati nel 1994, \u00e8 stato confermato nelle successive quattro legislature, mentre nel 2013 \u00e8 stato eletto per la prima volta senatore. Ha ottenuto quattro incarichi da presidente del Consiglio: il primo nella XII legislatura (1994-1995), due consecutivi nella XIV (2001-2005 e 2005-2006) e, infine, nella XVI (2008-2011). Con 3340 giorni complessivi \u00e8 il politico che \u00e8 rimasto in carica pi\u00f9 a lungo nel ruolo di presidente del Consiglio dell'Italia repubblicana, superato in epoche precedenti solo da Benito Mussolini e Giovanni Giolitti; inoltre ha presieduto i due governi pi\u00f9 duraturi dalla proclamazione della Repubblica.\nSecondo la rivista americana \"Forbes\", con un patrimonio personale stimato in 7,3 miliardi di dollari USA (circa 6 miliardi di euro), Berlusconi \u00e8, nel 2021, il sesto uomo pi\u00f9 ricco d'Italia e il 318\u00ba pi\u00f9 ricco del mondo. Nel 2009, \"Forbes\" lo ha classificato 12\u00ba nella sua lista delle persone pi\u00f9 potenti del mondo per il ruolo assunto nella politica italiana.\n\u00c8 stato imputato in oltre venti procedimenti giudiziari. Nel 2013 \u00e8 stato condannato in via definitiva a quattro anni di reclusione e all'interdizione ai pubblici uffici per due anni per frode fiscale, decadendo quindi da senatore e cessando di essere un parlamentare dopo quasi vent'anni di presenza ininterrotta nelle due camere (dall'aprile 1994 al novembre 2013).\nTornato candidabile nel 2018, viene eletto parlamentare europeo alle elezioni europee del 2019.\nBiografia.\nInfanzia ed educazione.\n\u00c8 il primogenito di una famiglia della piccola borghesia milanese. Ha trascorso la sua infanzia nel Basso Varesotto, in primo luogo a Saronno, poi a Lomazzo durante l'occupazione tedesca mentre suo padre, che il piccolo Silvio non vide per tre anni, si era rifugiato in Svizzera. Il padre Luigi (Saronno, 27 marzo 1908\u00a0\u2013 Milano, 27 febbraio 1989) era impiegato alla Banca Rasini della quale nel 1957 divenne procuratore generale; la madre Rosa Bossi (Milano, 25 gennaio 1911\u00a0\u2013 Milano, 3 febbraio 2008) era casalinga e in precedenza aveva lavorato come segretaria alla Pirelli. Oltre a Silvio dal loro matrimonio nacquero Maria Antonietta (Milano, 9 giugno 1943\u00a0\u2013 Milano, 26 febbraio 2009) e Paolo (Milano, 6 dicembre 1949).\nCresciuto nel quartiere Isola, in via Volturno, al numero 34, nel 1954 consegu\u00ec la maturit\u00e0 classica al liceo salesiano Sant'Ambrogio di Milano. Si iscrisse alla facolt\u00e0 di Giurisprudenza presso l'Universit\u00e0 degli Studi di Milano dove, nel 1961, si laure\u00f2 con 110/110 e lode, discutendo una tesi in diritto commerciale con relatore il professor Remo Franceschelli. La tesi, intitolata \"Il contratto di pubblicit\u00e0 per inserzione\", fu premiata con 500.000 lire dall'agenzia pubblicitaria Manzoni di Milano. Dopo la laurea, fu dispensato per legge dal servizio militare, che all'epoca era obbligatorio, in quanto primo figlio.\nRelazioni sentimentali.\nNel 1964 conobbe Carla Elvira Lucia Dall'Oglio (La Spezia, 12 settembre 1940), che spos\u00f2, a Milano nella parrocchia di viale San Gimignano, il 6 marzo 1965 e dalla quale ebbe in seguito i due figli: Maria Elvira detta Marina (Milano, 10 agosto 1966) e Pier Silvio (Milano, 28 aprile 1969). Nel 1980, al Teatro Manzoni di Milano conobbe l'attrice Veronica Lario, nome d'arte di Miriam Bartolini (Bologna, 19 luglio 1956), intraprendendo subito con lei una relazione extraconiugale, facendola trasferire a vivere insieme alla madre di lei nella sede operativa della Fininvest, presso villa Borletti di via Rovani a Milano. Nel 1985 Berlusconi divorzi\u00f2 da Carla Dall'Oglio e ufficializz\u00f2 la relazione con Veronica, che spos\u00f2 con rito civile a Milano il 15 dicembre 1990, i testimoni furono i coniugi Craxi (Bettino aveva gi\u00e0 fatto il padrino di battesimo a Barbara), Fedele Confalonieri e Gianni Letta, la coppia si un\u00ec dopo la nascita dei tre figli: Barbara (Arlesheim (Svizzera), 30 luglio 1984), Eleonora (Arlesheim, 7 maggio 1986) e Luigi (Arlesheim, 27 settembre 1988). Il 2 maggio 2009 Veronica Lario ha annunciato di voler chiedere la separazione.\nNel dicembre 2012 la sentenza di separazione non consensuale depositata al tribunale di Milano pone fine al matrimonio con la Lario e fissa a 3 milioni di euro l'assegno di mantenimento che Berlusconi deve versarle mensilmente. Tuttavia, gli avvocati difensori di Berlusconi presentano ricorso contro la decisione dei giudici sulla sentenza di primo grado e tale richiesta viene resa nota e formalizzata nel marzo 2013. Il 23 giugno 2015, in sede di divorzio, la Corte d'assise di Monza decide di ridurre di oltre la met\u00e0 tale assegno, portandone la cifra a 1,4 milioni di euro al mese; Il 16 novembre 2017, la Corte d'appello di Milano ha per\u00f2 ribaltato la sentenza di primo grado, disponendo l'annullamento dell'assegno mensile ed obbligando inoltre la Lario a restituire l'intera somma fino ad allora percepita da Berlusconi (circa 60 milioni di euro); contro questa sentenza, la Lario aveva presentato, all'inizio del 2018, ricorso in Cassazione, che per\u00f2, il 30 agosto del 2019, ha confermato la sentenza d'appello, obbligando quindi definitivamente la donna a restituire l'intera somma all'ex marito. In seguito ad un accordo extra-giudiziale raggiunto dai due ex coniugi, la Lario non ricever\u00e0 pi\u00f9 il mantenimento da Berlusconi, ma al contempo non dovr\u00e0 restituire quanto gi\u00e0 ricevuto.\nNel 2012 Berlusconi si \u00e8 fidanzato con Francesca Pascale (Napoli, 15 luglio 1985), \"showgirl\" e tra le fondatrici del club \"Silvio ci manchi\" e candidata alle elezioni provinciali del 2009 (anche se sin dal gennaio 2011 aveva dichiarato di avere una nuova compagna, pur non rivelandone l'identit\u00e0). Alla fine del 2019 la relazione con Francesca Pascale si conclude, come confermato ufficialmente il 5 marzo 2020 con un comunicato di Forza Italia.\nDal 2020 Berlusconi \u00e8 sentimentalmente legato a Marta Antonia Fascina (Melito di Porto Salvo, 9 gennaio 1990), deputata di Forza Italia eletta nel 2018 nella circoscrizione Campania 1.\nDal 1974 al 2013 Berlusconi ha avuto la sua residenza ufficiale ad Arcore (Monza), presso la settecentesca Villa San Martino sita in Viale San Martino, acquistata dalla marchesa Annamaria Casati Stampa di Soncino, figlia ed erede dello scomparso marchese Camillo per tramite dell'avvocato Cesare Previti che sino alla emancipazione era stato il suo tutore legale. La villa, passata di mano insieme ad alcuni terreni circostanti per 750 milioni di Lire, fu nel 1983 accettata dalla Cariplo come garanzia per un prestito di circa 7 miliardi di Lire.\nDal settembre 2013 al dicembre 2020 ha risieduto ufficialmente a Roma, presso Palazzo Grazioli, in Via del Plebiscito, 102.\nAttivit\u00e0 imprenditoriale.\nEdilizia.\nDopo le prime saltuarie esperienze lavorative giovanili come cantante e intrattenitore sulle navi da crociera insieme all'amico Fedele Confalonieri e come venditore porta a porta di scope elettriche insieme all'amico Guido Possa, inizi\u00f2 l'attivit\u00e0 di agente immobiliare e, nel 1961, fond\u00f2 la Cantieri Riuniti Milanesi Srl insieme al costruttore Pietro Canali. Il primo acquisto immobiliare fu un terreno in via Alciati a Milano, per 190 milioni di lire, grazie alla fideiussione del banchiere Carlo Rasini (titolare e cofondatore della Banca Rasini, nella quale lavorava il padre di Silvio).\nNel 1963 fonda la Edilnord Sas, in cui \u00e8 socio d'opera accomandatario, mentre Carlo Rasini e il commercialista svizzero Carlo Rezzonico sono soci accomandanti. In quest'azienda, Carlo Rezzonico fornisce i capitali attraverso la finanziaria Finanzierungsgesellschaft f\u00fcr Residenzen AG di Lugano. .\nNel 1964, l'azienda di Berlusconi apre un cantiere a Brugherio per edificare una citt\u00e0 modello da abitanti. I primi condom\u00ecni sono pronti gi\u00e0 nel 1965, ma non si vendono con facilit\u00e0.\nNel 1968 nasce la Edilnord Sas di Lidia Borsani e C. (la Borsani \u00e8 cugina di Berlusconi), generalmente chiamata Edilnord 2, che acquista da Leonardo Bonzi di terreni nel comune di Segrate, per i quali questi aveva gi\u00e0 ottenuto tra il 1962 ed il 1965 dal comune l'autorizzazione a costruire per 2,5 milioni di metri cubi in cambio dell'impegno a provvedere alle opere di urbanizzazione. Nel 1969 il comune rilascia una prima licenza edilizia ma i lavori sono rallentati da una serie di ostacoli posti da vari organi di controllo, in particolare la Giunta provinciale amministrativa. Solamente nel 1972 la situazione si sblocca, in seguito all'insediamento di una nuova giunta nel comune di Segrate e al parere favorevole della Commissione regionale di controllo, investita delle funzioni precedentemente attribuite alla Giunta provinciale amministrativa. Nell'area sorger\u00e0 Milano 2. La vicenda con cui ottenne a Roma il cambio di talune rotte aeree dell'aeroporto di Linate \u2014 le cui intollerabili onde sonore, superiori a 100 decibel, rendevano arrischiato l'investimento e difficoltosa la vendita degli appartamenti \u2014 fu ricostruita da Camilla Cederna come frutto di un'intensa attivit\u00e0 di \"lobbying\" presso i Ministeri competenti.\nNel 1972 viene liquidata la Edilnord e creata la Edilnord Centri Residenziali Sas di Lidia Borsani, quest'ultima socia accomandante, con i finanziamenti della Aktiengesellschaft f\u00fcr Immobilienlagen in Residenzzentren AG di Lugano.\nNel 1973 viene fondata la Italcantieri Srl, trasformata poi in SpA nel 1975, con Silvio Berlusconi quale presidente. , il cui amministratore delegato \u00e8 Ercole Doninelli.\nNel 1974 viene costituita a Roma l'Immobiliare San Martino, amministrata da Marcello Dell'Utri (amico di Berlusconi fin dagli anni universitari), con il finanziamento di due fiduciarie della Banca Nazionale del Lavoro, la Servizio Italia Fiduciaria Spa e la Societ\u00e0 Azionaria Fiduciaria.\nIl 2 giugno 1977, a coronamento di questa ampia e riuscita attivit\u00e0 edilizia, Silvio Berlusconi viene nominato cavaliere del lavoro dal presidente della repubblica Giovanni Leone.\nNel gennaio 1978, viene liquidata la Edilnord per dare vita alla Milano 2 Spa, costituita a Segrate dalla fusione con l'Immobiliare San Martino Spa.\nTelevisioni.\nDopo l'esperienza in campo edilizio Berlusconi allarga il proprio raggio d'affari anche al settore della comunicazione e dei media. Nel 1976, infatti, la sentenza n. 202 della Corte costituzionale apre la strada all'esercizio dell'editoria televisiva, fino ad allora appannaggio esclusivo dello Stato.\nNel 1976, Berlusconi rileva Telemilano dal fondatore Giacomo Properzj. Si tratta di una televisione via cavo, operante dall'autunno del 1974 nella zona residenziale di Milano 2. A tale societ\u00e0 due anni dopo viene dato il nome di Canale 5 e assume la forma di rete televisiva a livello nazionale, comprendente pi\u00f9 emittenti. Sempre nel 1978, Berlusconi fonda Fininvest, una holding che coordina tutte le varie attivit\u00e0 dell'imprenditore.\nPer il canale ha acquistato, nel 1980, i diritti televisivi del \"Mundialito\", un torneo di calcio fra nazionali sudamericane ed europee, compresa quella italiana, solitamente trasmesso dalle reti RAI. Per tale evento, nonostante gli iniziali pareri sfavorevoli da parte di ministri del governo Forlani, ottiene dalla Rai l'uso del satellite e la diretta per la trasmissione in Lombardia, mentre nel resto d'Italia l'evento viene trasmesso in differita utilizzando un consorzio di emittenti locali come se fosse un'unica emittente nazionale, metodo sfruttato anche in seguito per aggirare il divieto di trasmissione nazionale, ancora vigente per le emittenti private: si registra con un giorno d'anticipo il palinsesto e le pubblicit\u00e0 e li si trasmette il giorno seguente in contemporanea in tutta Italia.\nNel 1982 il gruppo si allarga con l'acquisto di Italia 1 dall'editore Edilio Rusconi e di Rete 4 nel 1984 dal gruppo editoriale Arnoldo Mondadori Editore (all'epoca controllato dall'editore Mario Formenton), stabilendo di fatto un vero e proprio duopolio televisivo con la televisione di stato, la RAI, grazie anche a una spregiudicata campagna acquisti per attirare i divi televisivi degli anni ottanta verso il nuovo polo televisivo.\nNel 1984 i pretori di Torino, Pescara e Roma oscurano le reti Fininvest per violazione della legge che proibiva alle reti private di trasmettere su scala nazionale. L'azione giudiziaria viene fermata dopo pochi giorni dal governo guidato da Bettino Craxi che con un apposito decreto legge legalizza la situazione della Fininvest.\nIl gruppo Fininvest riesce perci\u00f2, seppur con strumenti non legali per la legislazione di quegli anni, a spezzare l'allora monopolio televisivo RAI. Nel 1990 fu la Legge Mamm\u00ec a stabilizzare la situazione presente rendendo definitivamente legale la diffusione a livello nazionale di programmi radiotelevisivi privati.\nNegli anni seguenti il gruppo si diffonde in Europa: in Francia fonda, nel 1986, La Cinq (chiusa nel 1992), in Germania, nel 1987, Tele 5 (si legge \"Telef\u00fcnf\"; chiuder\u00e0 nel 1992, per poi riaprire nel 2002 ad opera di Tele M\u00fcnchen), in Spagna Telecinco (fondata nel 1990 e ancora oggi attiva).\nEditoria e altri media.\nNel campo editoriale diventa, ed \u00e8, il principale editore italiano nel settore libri e periodici; nel gennaio 1990 acquisisce la maggioranza azionaria di Mondadori (in cui \u00e8 confluita negli anni novanta la Silvio Berlusconi Editore, fondata dal magnate milanese negli anni ottanta e attiva nella stampa periodica, e che compr\u00f2 \"TV Sorrisi e Canzoni\") con una manovra che causer\u00e0 un contenzioso (vedi Lodo Mondadori) e la Giulio Einaudi Editore (comprata dalla prima), e di alcune rilevanti case minori (Elemond, Sperling &amp; Kupfer, Grijalbo, Le Monnier, Pianeta scuola, Frassinelli, Electa Napoli, Riccardo Ricciardi editore, Editrice Poseidona).\nNel 1977 entr\u00f2 nella societ\u00e0 del quotidiano \"il Giornale\" con una quota del 12% e nel 1979 aument\u00f2 la sua quota al 37,5%, diventando azionista di riferimento.\nNel campo della distribuzione audiovisiva, Berlusconi \u00e8 stato socio dal 1994 al 2002, attraverso Fininvest, di Blockbuster Italia. Controlla inoltre il gruppo Medusa Film.\nNel 2007, Berlusconi, tramite Trefinance (una controllata del gruppo Fininvest), ha finanziato OVO s.r.l., una media company il cui progetto \u00e8 realizzare un'enciclopedia video formata da centinaia di brevi clip di carattere enciclopedico (storia, fisica, arte, letteratura, biografie, ecc.); uno dei canali della stessa doveva chiamarsi OVOpedia.\nIl progetto, sebbene non fosse ancora stato reso pubblico (il lancio era previsto nel primo trimestre del 2009), \u00e8 stato accusato di revisionismo, perch\u00e9 sarebbe stato teso a controbattere la storiografia dominante che secondo Berlusconi sarebbe controllata dalla sinistra; la societ\u00e0 \u00e8 attualmente in liquidazione.\nGrande distribuzione e assicurazioni.\nBerlusconi effettua anche investimenti nel settore delle grandi distribuzioni, acquisendo il gruppo Standa dalla Montedison nel 1988 e i Supermercati Brianzoli dalla famiglia Franchini nel 1991. Nel 1995 il gruppo Standa vende Euromercato al gruppo Promod\u00e8s-GS.\nNel 1998 scorpora e vende il gruppo Standa; la parte \"non alimentare\" al gruppo Coin e la parte \"alimentare\" a Gianfelice Franchini, ex proprietario dei Supermercati Brianzoli. A tal proposito Berlusconi dichiarer\u00e0 in seguito di esser stato costretto a vendere la Standa successivamente alla sua entrata in politica, affermando che in Comuni gestiti da giunte di centro-sinistra non gli concedevano le necessarie autorizzazioni per aprire nuovi punti vendita. Secondo i critici di Berlusconi l'acquisizione e la successiva vendita della Standa sarebbe stata determinata dalla volont\u00e0 di creare una liquidit\u00e0 per il gruppo Fininvest, che attraversava un difficile periodo tra il 1990 e il 1994 (egli stesso aveva asserito di essere esposto con le banche per una cifra in lire di diverse migliaia di miliardi).\nIl Gruppo Fininvest, con le partecipazioni nelle societ\u00e0 Mediolanum e Programma Italia, ha una forte presenza anche nel settore delle assicurazioni e della vendita di prodotti finanziari.\nSport.\nNonostante in precedenza avesse espresso interesse ad acquistare l'Inter, il 20 febbraio 1986 Berlusconi divenne proprietario del Milan, club calcistico di cui \u00e8 stato presidente dal 24 marzo 1986 al 13 aprile 2017. La carica \u00e8 rimasta formalmente vacante dal 21 dicembre 2004 al 15 giugno 2006 e dall'8 maggio 2008 al 1\u00ba dicembre 2011, in quanto dimissionario a seguito dell'approvazione di una legge disciplinante i conflitti d'interesse nel periodo in cui \u00e8 stato presidente del Consiglio dei ministri e dal 29 marzo 2012 al 13 aprile 2017, quando ha ricoperto la carica di presidente onorario.\nIl 13 aprile 2017, dopo mesi di trattative, la holding della famiglia Berlusconi, la Fininvest, comunic\u00f2 di aver ceduto la totalit\u00e0 delle quote del Milan in suo possesso all'imprenditore cinese Li Yonghong.\nDurante il periodo in cui Berlusconi deteneva la maggioranza azionaria, il Milan ha vinto 8 campionati italiani, 1 Coppa Italia, 7 Supercoppe italiane, 5 UEFA Champions League, 2 Coppe Intercontinentali, 5 Supercoppe UEFA e una Coppa del mondo per club FIFA, per un totale di 29 trofei ufficiali in 31 anni.\nNei primi anni 1990 Berlusconi aveva esteso l'attivit\u00e0 sportiva del Milan, trasformandolo in una societ\u00e0 polisportiva, costituita comprando i titoli sportivi di societ\u00e0 lombarde di varie discipline quali baseball, rugby, hockey su ghiaccio, pallavolo. La polisportiva si sciolse nel 1994, dopo la vittoria elettorale: le squadre in essa confluite (Amatori Milano di rugby, Gonzaga Milano, gi\u00e0 Mantova, di pallavolo, Devils Milano di hockey e Milano Baseball) seguirono destini diversi.\nIl 28 settembre 2018, tramite la Fininvest, \u00e8 divenuto proprietario del Monza, club calcistico allora militante in Serie C. Nel 2020 ha ottenuto la promozione in Serie B.\nAssetto societario.\nAll'atto di entrare in politica, Silvio Berlusconi ha lasciato tutte le cariche sociali che ricopriva nelle sue imprese, rimanendo proprietario.\nNel 2011 Forbes stima tutto il patrimonio di Berlusconi in 7,8 miliardi di dollari americani, in calo rispetto ai 9 miliardi del 2010. Questa stima \u00e8 fatta tenendo conto che Silvio Berlusconi risulta in possesso del 99,5% delle azioni della societ\u00e0 Dolcedrago S.p.A (il restante 0,5% \u00e8 diviso in parti uguali tra i figli Marina e Piersilvio). La Dolcedrago possiede e gestisce le principali propriet\u00e0 immobiliari di Berlusconi, tra cui la Villa San Martino ad Arcore, due ville a Porto Rotondo (le confinanti Villa Certosa e Villa Stephanie), una a Macherio, Lesa, Lesmo e alle Bermuda. La Dolcedrago S.p.A controlla anche le quote di maggioranza di altre piccole e medie societ\u00e0 immobiliari italiane e detiene il totale controllo della Videodue S.r.l, societ\u00e0 che gestisce i diritti di 106 film.\nSilvio Berlusconi possiede inoltre il 61% di Fininvest. La quota restante \u00e8 nelle mani dei cinque figli (7,65% a testa per Marina e Pier Silvio e 7,143% a testa a Barbara, Eleonora e Luigi). Fininvest controlla a sua volta Mediaset (38%), Mondadori (50%), Mediolanum (35%) e Teatro Manzoni (100%).\nIntestati alla persona di Silvio Berlusconi risultano inoltre cinque appartamenti a Milano (di cui uno in compropriet\u00e0), un terreno in Antigua e Barbuda e tre imbarcazioni.\nEsordi in politica e sostegno al Partito Socialista Italiano.\nLe primissime prese di posizione politiche di Berlusconi in pubblico risalgono al luglio 1977, allorch\u00e9 sostenne la necessit\u00e0 che il Partito Comunista Italiano (che l'anno precedente aveva superato il 34% dei voti) \"rimanesse confinato all'opposizione dall'azione di una Democrazia Cristiana trasformata in modo da recuperare al governo il Partito Socialista Italiano\", alla segreteria del quale era asceso nel luglio del 1976 Bettino Craxi. L'incontro tra i due era stato propiziato a met\u00e0 anni settanta dall'uomo di fiducia di Craxi, l'architetto milanese Silvano Larini. Craxi e il PSI mostreranno per tutti gli anni successivi una significativa apertura verso le TV private, culminata con il varo del cosiddetto \"decreto Berlusconi\" del 16 ottobre 1984 e con la sua reiterazione attraverso il \"Berlusconi bis\" nel successivo 28 novembre.\nNel corso degli anni ottanta e fino al 1992, Berlusconi sosterr\u00e0 sui suoi network con molteplici spot elettorali il PSI e l'amico Bettino. Nel 1984, Craxi \u00e8 padrino di battesimo di Barbara Berlusconi. Nel 1990, alla celebrazione del matrimonio tra Veronica Lario e Silvio Berlusconi, Anna Maria Moncini (moglie del \"leader\" socialista) e Gianni Letta sono i testimoni di nozze per la sposa, mentre Craxi e Fedele Confalonieri lo sono per lo sposo. Come ulteriore testimonianza della vicinanza di Berlusconi a Craxi, va ricordata la realizzazione di uno spot televisivo di ben 12 minuti, girato dalla regista Sally Hunter e presentato nella primavera del 1992 per essere trasmesso sulle emittenti di Berlusconi nel corso della campagna elettorale, nel quale compare lo stesso Berlusconi vicino ad un pianoforte che, commentando l'esperienza dei governi presieduti da Bettino Craxi (1983-1987), dichiara: \u00abMa c'\u00e8 un altro aspetto che mi sembra importante, ed \u00e8 quello della grande credibilit\u00e0 politica di quel governo. La grande credibilit\u00e0 politica sul piano internazionale, che \u00e8 - per chi da imprenditore opera sui mercati - qualcosa che \u00e8 necessario per poter svolgere un'azione positiva in ambienti anche politici sempre molto difficili per noi italiani, e qualche volta addirittura ostili\u00bb.\nInfine, nell'ultimo periodo politico di Craxi (1993), in occasione dell'ennesima richiesta di autorizzazione a procedere avanzata dalla magistratura contro l'ex \"leader\" socialista e respinta dalla Camera, Berlusconi espresse pubblicamente la propria solidale soddisfazione.\n\"Discesa in campo\".\nNel novembre 1993, in occasione delle elezioni comunali di Roma, intervistato all'uscita dell'Euromercato di Casalecchio di Reno, auspic\u00f2 la vittoria di Gianfranco Fini, all'epoca segretario del Movimento Sociale Italiano - Destra Nazionale, che correva per la carica di sindaco contro Francesco Rutelli.\nNell'inverno del 1993, in seguito al vuoto politico che si era formato dopo lo scandalo di Tangentopoli, Berlusconi decide di scendere direttamente in prima persona nell'arena politica italiana. Dall'esperienza dei club dell'Associazione Nazionale Forza Italia, guidati da Giuliano Urbani e dalla diretta discesa in campo di funzionari delle sue imprese, soprattutto di Publitalia '80, nasce cos\u00ec il nuovo movimento politico Forza Italia, uno schieramento di centrodestra che, nelle intenzioni, deve restituire una rappresentanza agli elettori moderati e contrapporsi ai partiti di centrosinistra. E proprio il 26 gennaio 1994, giorno della sua discesa, rilascia una dichiarazione preregistrata a tutte le televisioni e in cui afferma la sua scelta con queste parole:\nAllo stesso tempo Berlusconi d\u00e0 le dimissioni da alcuni incarichi di imprenditore presso il gruppo da lui fondato (affidando la gestione ai figli o a persone di fiducia e mantenendone la propriet\u00e0).\nL'eleggibilit\u00e0 di Berlusconi \u00e8 anche oggetto di dibattito, in relazione all'articolo 10 del D.P.R. n. 361 del 1957, secondo cui \u00abnon sono eleggibili [...] coloro che [...] risultino vincolati con lo Stato [...] per concessioni o autorizzazioni amministrative di notevole entit\u00e0 economica\u00bb. Nel luglio 1994 la Giunta per le elezioni (con la presenza di due terzi dei deputati) respinge a maggioranza tre ricorsi che lamentavano l'illegittimit\u00e0 dell'elezione di Berlusconi.\nLa stessa questione verr\u00e0 ridiscussa nell'ottobre 1996 dalla Giunta per le elezioni che, a maggioranza, deliberer\u00e0 di archiviare i reclami per \"manifesta infondatezza\".\nCampagna elettorale ed elezioni del 1994.\nSovvertendo le previsioni espresse dai principali quotidiani nazionali, le elezioni politiche del 27 marzo 1994 si concludono con la vittoria elettorale di Forza Italia in corsa con la Lega Nord di Umberto Bossi nelle regioni settentrionali e l'MSI di Gianfranco Fini nel resto d'Italia. Negli ultimi mesi di campagna elettorale, alcuni fra i volti pi\u00f9 famosi delle reti Fininvest dichiarano in televisione il loro appoggio politico, all'interno dei programmi di intrattenimento da loro condotti, scatenando reazioni che in seguito determineranno l'emanazione delle regole per la cosiddetta \"par condicio\" elettorale.\nLa prima esperienza di governo di Silvio Berlusconi, avviata il 10 maggio 1994, ha per\u00f2 vita dura e breve, e si conclude nel dicembre dello stesso anno, quando la Lega Nord ritira l'appoggio al Governo e avvia una violenta campagna ai danni dell'ex alleato Berlusconi, esplicitamente accusato di appartenere alla mafia. Il 22 dicembre Berlusconi rassegna le proprie dimissioni al presidente della Repubblica Oscar Luigi Scalfaro. Al suo posto viene formato un governo tecnico guidato dal Ministro del tesoro uscente, Lamberto Dini. Berlusconi, che aveva chiesto invano le elezioni anticipate, non sosterr\u00e0 il nuovo governo. Negli anni successivi, Berlusconi attribuir\u00e0 la responsabilit\u00e0 della caduta del suo governo all'inaffidabilit\u00e0 di Bossi. In seguito, anche per il riavvicinamento con la Lega Nord in occasione delle elezioni politiche del 2001, accuser\u00e0 la magistratura e Scalfaro, il quale, secondo lo stesso Berlusconi, avrebbe indotto Bossi a ritirare l'appoggio all'esecutivo, compiendo \u00abun golpe\u00bb.\nCampagna elettorale 1996 e capo dell'opposizione fino al 2001.\nLe successive elezioni sono vinte da L'Ulivo (con l'appoggio esterno di Rifondazione Comunista), la coalizione di centrosinistra capeggiata da Romano Prodi. Berlusconi guida l'opposizione di centrodestra fino al 2001.\nDurante la legislatura collabora con Massimo D'Alema alla Bicamerale, che si occupa principalmente di riforme costituzionali e giudiziarie.\nCampagna elettorale 2001 e capo del governo fino al 2006.\nLe elezioni del 2001 portano alla vittoria la Casa delle Libert\u00e0, una coalizione capeggiata da Silvio Berlusconi e comprendente, oltre a Forza Italia, i principali partiti di centrodestra (inclusa la Lega Nord), mentre il centrosinistra si presenta diviso. Durante la campagna elettorale Berlusconi sigla, presso la trasmissione \"Porta a Porta\" di Bruno Vespa, il cosiddetto Contratto con gli italiani: un accordo fra lui e i suoi potenziali elettori in cui si impegna, in caso di vittoria, a realizzare ingenti sgravi fiscali, il dimezzamento della disoccupazione, l'avviamento di centinaia di opere pubbliche, l'aumento delle pensioni minime e la riduzione del numero di reati; impegnandosi altres\u00ec a non ricandidarsi alle successive elezioni nel caso in cui almeno quattro dei cinque punti principali non fossero stati mantenuti.\nL'11 giugno Berlusconi viene per la seconda volta nominato presidente del consiglio, dando inizio al Governo Berlusconi II. Durante il secondo semestre del 2003 ricopre la carica di presidente del Consiglio dell'Unione europea in quanto capo del Governo italiano.\nDopo la pesante sconfitta della Casa delle Libert\u00e0 alle elezioni regionali del 2005, si apre una rapida crisi di governo: Berlusconi si dimette il 20 aprile e dopo due giorni viene varato il Governo Berlusconi III che ricalca in gran parte come composizione e azione politica il precedente Governo Berlusconi II.\nCampagna elettorale 2006 e opposizione.\nIl periodo pre-elettorale \u00e8 infiammato dalla pubblicazione di sondaggi, commissionati prevalentemente dai quotidiani nazionali, che prevedono una vittoria de L'Unione, la coalizione di centrosinistra formatasi a sostegno della ricandidatura di Romano Prodi alla carica di capo del governo, con circa il 5% di vantaggio rispetto alla Casa delle Libert\u00e0. Solo tre sondaggi elaborati su commissione di Berlusconi da una societ\u00e0 statunitense attribuiscono un lieve vantaggio per la Casa delle Libert\u00e0.\nA marzo 2006, durante la visita ufficiale negli Stati Uniti, \u00e8 invitato a pronunciare un discorso ai due rami del Congresso degli Stati Uniti riuniti in seduta comune, come era precedentemente accaduto a De Gasperi, Craxi e Andreotti. Durante l'orazione, il presidente del Consiglio ringrazia gli Stati Uniti per la liberazione dell'Italia, durante la seconda guerra mondiale. Nel dicembre 2010 un documento dell'ambasciata americana in Italia, risalente a pochi giorni prima dell'incontro con Bush dell'ottobre 2005 e diffuso da WikiLeaks, ha rivelato che quell'intervento al Congresso era stato esplicitamente chiesto fin dall'autunno da Berlusconi, per fini di campagna elettorale, e che egli avrebbe puntato nella campagna elettorale su una politica estera pro-USA contrapposta a quella europeista di Prodi, soprattutto sulla questione irachena.\nSilvio Berlusconi e Romano Prodi si incontrano in due dibattiti televisivi molto seguiti, andati in onda su Rai 1. Berlusconi conclude il secondo dibattito il 3 aprile annunciando, a sorpresa, di voler eliminare l'imposta comunale sugli immobili (ICI) sulla prima casa. Nei giorni successivi, durante la trasmissione \"Radio anch'io\" su Rai Radio 1, promette anche l'eliminazione della tassa sui rifiuti.\nL'esito delle elezioni del 2006 \u00e8 caratterizzato da una forte incertezza perdurata fino al termine dello scrutinio delle schede e si risolve con una leggera prevalenza della coalizione di centrosinistra capeggiata da Romano Prodi, che vince le elezioni.\nDopo l'esito del voto, Berlusconi inizialmente contesta il risultato delle votazioni denunciando brogli e chiedendo il riconteggio dei voti. Successivamente giudica l'esito un \u00absostanziale pareggio\u00bb, e suggerisce di formare un governo istituzionale di coalizione ispirato alla \"Gro\u00dfe Koalition\" tedesca, proposta per\u00f2 rifiutata dai partiti del centrosinistra e dalla Lega Nord. Prodi viene quindi nominato presidente del consiglio sostenuto dalla coalizione di centrosinistra.\nLe Giunte per le elezioni, attivatesi per il riconteggio delle schede bianche e nulle, nel settembre 2007 confermeranno il risultato elettorale. Tuttavia Berlusconi non riconoscer\u00e0 la vittoria dell'avversario.\nNel novembre del 2006, annunciando dal palco di un convegno a Montecatini Terme l'intenzione di \"convincere tutte le forze politiche della Casa delle libert\u00e0 a fondersi in un unico grande partito della libert\u00e0\", viene colto da improvviso malore e conseguente breve perdita dei sensi.\nNascita del Popolo della Libert\u00e0, vittoria del 2008 e dimissioni da Presidente del Consiglio nel 2011.\nDal 16 al 18 novembre 2007 Berlusconi ha organizzato una petizione popolare per richiedere elezioni anticipate, con l'obiettivo di raccogliere almeno 5 milioni di firme. Il risultato comunicato da Sandro Bondi \u00e8 stato di 7.027.734, sebbene ci sia chi ha avanzato dubbi sulla cifra e sulla verifica della regolarit\u00e0 delle adesioni via Internet e via SMS. Con questa cifra alla mano, il 18 novembre durante un comizio in piazza San Babila a Milano Berlusconi ha annunciato lo scioglimento di Forza Italia e la nascita del Popolo della Libert\u00e0, un nuovo soggetto politico contro i \u00abparrucconi della politica\u00bb, che fonder\u00e0 insieme a Gianfranco Fini. Il giorno successivo, in una conferenza stampa tenuta a Roma in Piazza di Pietra ha sostenuto che \u00abil bipolarismo [\u2026] nella presente situazione italiana, con la frammentazione dei partiti che esiste, non \u00e8 qualcosa che pu\u00f2 funzionare per il governo del Paese\u00bb e ha dichiarato la sua disponibilit\u00e0 a trattare per la realizzazione di un sistema elettorale proporzionale puro con sbarramento alto per evitare il frazionamento dei partiti.\nBerlusconi ha affermato che il nuovo partito \u00abintende rovesciare la piramide del potere\u00bb e che la scelta del nome, dei valori, dei programmi, dei rappresentanti e del \"leader\" del nuovo soggetto politico spetta ai cittadini e non alle segreterie. Una successiva petizione popolare tenutasi il 1\u00ba e 2 dicembre 2007 ha stabilito, con il 63,14% delle preferenze, che il nome di tale formazione politica fosse Il Popolo della Libert\u00e0. Tale nome era gi\u00e0 stato utilizzato per definire i partecipanti alla manifestazione contro il Governo Prodi tenutasi il 2 dicembre 2006 che aveva visto, secondo gli organizzatori, scendere in piazza persone.\nDurante la XV Legislatura Berlusconi come deputato \u00e8 stato l'onorevole pi\u00f9 assenteista: 4623 assenze su 4693 votazioni parlamentari.Il 14 aprile 2008 la coalizione formata da Popolo della Libert\u00e0, Lega Nord e Movimento per l'Autonomia a sostegno della candidatura di Silvio Berlusconi a presidente del consiglio ha vinto le elezioni politiche con circa il 47% dei voti e ha ottenuto un'ampia maggioranza in entrambi i rami del Parlamento. Il successivo 8 maggio, con il giuramento nelle mani del presidente della Repubblica Giorgio Napolitano, Berlusconi ha inaugurato il suo quarto governo.\nIl 30 agosto 2008 il \"leader\" libico Mu\u02bfammar Gheddafi e Berlusconi hanno firmato un trattato di Amicizia e Cooperazione nella citt\u00e0 di Bengasi. Tale trattato offre una cornice di partenariato tra i due paesi e comporta il pagamento da parte dell'Italia di 5 miliardi di dollari (tramite esborso di 250 milioni di dollari all'anno per 20 anni) alla Libia come compensazione per l'occupazione militare. In cambio, la Libia prender\u00e0 misure per combattere l'immigrazione clandestina dalle sue coste, e favorir\u00e0 gli investimenti nelle aziende italiane. Il trattato \u00e8 stato ratificato dall'Italia il 6 febbraio 2009 e dalla Libia il 2 marzo, durante una visita di Berlusconi a Tripoli.\nIl 29 marzo 2009 Silvio Berlusconi viene eletto all'unanimit\u00e0 e per alzata di mano presidente del Popolo della Libert\u00e0.\nIl 3 febbraio 2010 il Presidente del Consiglio Silvio Berlusconi, durante la sua visita in Israele, ha tenuto un discorso alla Knesset, il parlamento israeliano: era la prima volta che un Presidente del Consiglio italiano parlava davanti al Parlamento israeliano. Nel suo intervento, Berlusconi ha definito \u00abun'infamia\u00bb le leggi razziali del 1938 e ha assicurato che l'Italia guarda al popolo ebraico come a \u00abun fratello maggiore\u00bb.\nLa sera del 12 novembre 2011, dopo l'approvazione della Legge di stabilit\u00e0 2012 in entrambe le camere del Parlamento, Silvio Berlusconi, come aveva precedentemente accordato con il capo dello Stato Giorgio Napolitano, sale al Quirinale per rassegnare le dimissioni da presidente del consiglio dei ministri e quelle del suo Governo, a causa della perdita della maggioranza assoluta alla Camera dei deputati e della grave crisi finanziaria che attanaglia il paese assieme a quelli di altri stati europei (vedi Grande recessione). Dal 16 novembre gli succeder\u00e0 il Governo Monti.\nNuova candidatura, condanna e ritorno a Forza Italia.\nDopo aver presentato formalmente il passaggio di consegne con quest'ultimo atto politico, Berlusconi partecipa come deputato ad alcune iniziative parlamentari diradando per\u00f2 le sue uscite pubbliche.\nNel pomeriggio del 24 ottobre 2012 in un comunicato stampa ufficiale, Berlusconi annuncia di non volersi ricandidare alla Presidenza del Consiglio, dando il benestare alle primarie per la scelta del candidato Presidente del Consiglio del centro-destra per il 16 dicembre.\nTuttavia, nelle settimane successive si rincorrono con sempre maggiore insistenza voci che danno Berlusconi pronto a candidarsi nuovamente, suscitando reazioni contrapposte all'interno del mondo politico. Il 6 dicembre 2012 il segretario del PdL Angelino Alfano annuncia la candidatura di Berlusconi alle elezioni politiche del 2013, aggiungendo contestualmente che non si terranno pi\u00f9 le primarie del partito. Due giorni dopo, \u00e8 lo stesso Berlusconi a confermare la sua decisione di scendere nuovamente in campo. Alle successive elezioni la coalizione di centro-destra viene battuta da quella guidata da Pier Luigi Bersani con un scarto di soli voti, mentre Berlusconi viene eletto per la prima volta come senatore. Pur vincendo, il centro-sinistra non ha i numeri sufficienti per governare da solo; nell'aprile 2013 il PdL accetta di formare un governo di larghe intese insieme al Partito Democratico e Scelta Civica, con Enrico Letta presidente del Consiglio.\nDopo la sconfitta incassata, seppur minima come distacco nelle politiche, e il pesante tonfo uscito dalle urne nelle ultime amministrative, il 29 giugno 2013, Berlusconi annuncia l'intenzione di rifondare Forza Italia come movimento politico autonomo. Il 16 novembre il Consiglio Nazionale del partito ha poi sancito la rinascita di Forza Italia, passando all'opposizione del Governo Letta.\nIl 1\u00ba agosto 2013 Berlusconi viene condannato in via definitiva dalla Cassazione per frode fiscale, nell'ambito del cosiddetto processo Mediaset iniziato circa 8 anni prima; il collegio dispone tuttavia il rinvio alla Corte d'appello di Milano per la rideterminazione della pena accessoria dell'interdizione dai pubblici uffici. Il 4 ottobre la Giunta delle elezioni e delle immunit\u00e0 parlamentari del Senato ha votato a favore della decadenza di Berlusconi da senatore per effetto della legge n.235 del 31/12/2012, cosiddetta legge Severino. Il 19 ottobre la Corte d'appello condanna Berlusconi a due anni di interdizione dai pubblici uffici, accogliendo le richieste dell'accusa e respingendo le tesi della difesa, che dispone il ricorso in Cassazione. Si legge nelle motivazioni della sentenza che l'evasione \u00e8 aggravata dalla posizione pubblica che il \"leader\" del PdL occupa.\nIl 27 novembre 2013 il Senato convalida la decadenza da senatore di Berlusconi, respingendo nove odg presentati da Forza Italia in contrapposizione alla delibera della Giunta delle elezioni e delle immunit\u00e0 parlamentari del Senato, che si era espressa per la mancata convalida dell'elezione dell'ex Presidente del Consiglio a senatore nella circoscrizione Molise, per effetto del decreto legislativo n. 235 del 31 dicembre 2012 (\"Legge Severino\"). Al suo posto andr\u00e0 il primo dei non eletti, Ulisse Di Giacomo, che ha aderito al Nuovo Centrodestra.\nDopo la decadenza da senatore, Berlusconi ha affermato di volersi candidare alle Europee, ma il 18 marzo 2014 la Cassazione ha confermato l'interdizione di 2 anni dai pubblici uffici e, di conseguenza, la sua incandidabilit\u00e0.\nIl 19 marzo 2014 si autosospende dalla carica di Cavaliere del Lavoro.\nIl 15 aprile 2014 il Tribunale di sorveglianza di Milano, in esecuzione della condanna definitiva nel processo Mediaset, dispone per Berlusconi l'affidamento in prova al servizio sociale. L'esecuzione della pena ha termine il successivo 8 marzo 2015 e Berlusconi riacquista la piena libert\u00e0, pur permanendo la sua incandidabilit\u00e0 sino al 2019 per effetto della legge Severino.\nNel 2016 Berlusconi e Forza Italia si schierano in senso contrario alla riforma costituzionale promossa dal governo Renzi, che nel referendum confermativo tenutosi il 4 dicembre viene respinta con quasi il 60% di voti contrari.\nElezioni del 2018 e perdita della leadership di centro-destra.\nAlle elezioni politiche del 2018, Berlusconi non pu\u00f2 ufficialmente candidarsi ad alcun incarico, ma risulta indicato come leader della lista \"Forza Italia - Berlusconi Presidente\".. Dopo il voto, che assicura la maggioranza relativa alla coalizione di centro-destra, Berlusconi si presenta alle consultazioni come leader di Forza Italia e insieme agli altri esponenti del centro-destra indica, senza successo, come candidato presidente del consiglio il segretario della Lega Matteo Salvini, in quanto leader della lista pi\u00f9 votata della coalizione.\nIl 24 aprile e il 10 maggio 2018 nelle sale cinematografiche italiane escono le due parti di \"Loro\", film di Paolo Sorrentino sulle vicende professionali, politiche e private di Berlusconi. Quest'ultimo prima che il film uscisse aveva dichiarato: \u00abSpero che non sia un'aggressione politica e nei miei confronti\u00bb, e il regista aveva di conseguenza assicurato che il suo film non fosse un attacco alla sua persona.\nIl 12 maggio 2018 il Tribunale di Sorveglianza di Milano lo riabilita dalla pena per frode fiscale a cui era stato condannato nell'agosto 2013, rendendolo perci\u00f2 candidabile una volta decaduti gli effetti della legge Severino che per sei anni prevedevano la sua esclusione dalla vita pubblica.\nElezioni europee del 2019.\nIn vista delle elezione europee del 2019 e della sua riabilitazione alla vita politica, manifesta l'intenzione di candidarsi, proponendosi come capolista in tutte le circoscrizioni (ad eccezione dell'Italia centrale, dove il ruolo \u00e8 ricoperto da Antonio Tajani).\nIl 26 maggio viene eletto europarlamentare, risultando anche il secondo candidato pi\u00f9 votato d'Italia con circa 560.000 preferenze personali (dietro al solo Matteo Salvini). Si insedia il 2 luglio, scegliendo la circoscrizione Italia nord-occidentale; inoltre, con i suoi 82 anni, \u00e8 anche l'eurodeputato pi\u00f9 anziano della legislatura.\nLa candidatura a Presidente della Repubblica Italiana del 2022.\nNel gennaio 2022 il centro-destra annuncia di volerlo candidare come Presidente della Repubblica Italiana, Berlusconi ritirer\u00e0 in seguito la candidatura .\nControversie.\nAspetti controversi dell'attivit\u00e0 imprenditoriale.\nAspetti controversi dell'attivit\u00e0 edilizia: i finanziamenti di origine ignota.\nPer avviare la sua attivit\u00e0 imprenditoriale nel 1961 nel campo dell'edilizia Berlusconi ottenne una fideiussione dalla Banca Rasini, indicata da Michele Sindona e in diversi documenti della magistratura come la principale banca usata dalla mafia nel nord Italia per il riciclaggio di denaro sporco e fra i cui clienti si potevano elencare Tot\u00f2 Riina, Bernardo Provenzano e Pippo Cal\u00f2. Nella societ\u00e0 fondata da lui e Pietro Canali impegn\u00f2 30 milioni di lire, provenienti, secondo quanto da lui affermato, dalla liquidazione anticipata di suo padre Luigi, procuratore della Banca Rasini. Il resto venne da una fideiussione fornita dalla stessa banca.\nRiguardo invece all'origine di alcuni finanziamenti, provenienti da conti svizzeri alla Fininvest negli anni 1975-1978, dalla fondazione all'articolazione in 22 holding (i quali ammontavano a 93,9 miliardi di lire dell'epoca) Berlusconi, interrogato in sede giudiziaria dal pubblico ministero Antonio Ingroia, si avvalse della facolt\u00e0 di non rispondere; cos\u00ec, anche a causa delle leggi svizzere sul segreto bancario, non \u00e8 stato possibile accedere alle identit\u00e0 dei possessori dei conti cifrati inerenti al flusso di capitali transitato all'epoca e in piena disponibilit\u00e0 della Fininvest.\nNell'agosto 1998 il quotidiano La Padania pubblic\u00f2 un'inchiesta nella quale si contestava a Berlusconi l'origine di diversi aumenti di capitale di alcune societ\u00e0 da lui possedute, avvenuti tra il 1968 e il 1977.\nAl tempo in cui Luigi Berlusconi era procuratore generale della Banca Rasini, questa entr\u00f2 in rapporti d'affari con la Cisalpina Overseas Nassau Bank, nel cui consiglio d'amministrazione figuravano Roberto Calvi, Licio Gelli, Michele Sindona e il vescovo Paul Marcinkus, presidente dello IOR), di fatto la banca dello Stato della Citt\u00e0 del Vaticano. Tutti questi personaggi hanno poi avuto un grosso rilievo nella cronaca giudiziaria. Secondo Sindona e alcuni collaboratori di giustizia, la Banca Rasini era coinvolta nel riciclaggio di denaro di provenienza mafiosa (il che spiegherebbe la grossa presenza di finanziatori svizzeri nei primi anni di attivit\u00e0 di Berlusconi).\nNel 1999 Francesco Giuffrida, vicedirettore della Banca d'Italia a Palermo, durante il processo Dell'Utri, sostenne (in una consulenza da lui eseguita per conto della Procura di Palermo riguardante la ricostruzione degli apporti finanziari intervenuti alle origini del gruppo Fininvest tra gli anni 1975-1984) che non era possibile identificare la provenienza di alcuni fondi Fininvest del valore di 113 miliardi di lire dell'epoca, in contanti e assegni circolari (corrispondenti a circa trecento milioni di euro odierni). La questione riguardava i sospetti di presunti contributi di capitali mafiosi all'origine della Fininvest.\nQuerelato per diffamazione da Mediaset, nel 2007 Giuffrida giunse a un accordo transattivo con i legali di questa, per il quale il consulente della Procura ha riconosciuto i limiti delle conclusioni rassegnate nel proprio elaborato e delle dichiarazioni fornite durante il processo (definite incomplete e parziali a causa della scadenza dei termini di indagine, che non gli avevano permesso di approfondire a sufficienza l'origine di otto transazioni dubbie) e la dichiarazione conseguente che le \u00aboperazioni oggetto del suo esame consulenziale erano tutte ricostruibili e tali da escludere l'apporto di capitali di provenienza esterna al gruppo Fininvest\u00bb.\nI legali di Giuffrida nel processo per diffamazione hanno comunque rilasciato una dichiarazione, in cui sostengono di essere stati avvertiti solo pochi giorni prima (il 18 luglio) del fatto che i legali Mediaset avevano proposto una transazione al loro assistito, di non condividere n\u00e9 quel primo documento (\"una bozza di accordo che gli stessi non hanno condiviso, ritenendo che quanto affermato nel documento non corrispondesse alle reali acquisizioni processuali\"), n\u00e9 la versione definitiva leggermente corretta (\"non sottoscriveranno non condividendo la ricostruzione dei fatti e le affermazioni in esso contenute\").\nLa perizia di Giuffrida era stata ritenuta dai giudici gi\u00e0 al tempo basata su \"una parziale documentazione\", ma era stata ritenuta valida anche in virt\u00f9 del fatto che non aveva \"trovato smentita dal consulente della difesa Dell'Utri\", in quanto lo stesso professor Paolo Iovenitti (perito della difesa), davanti alle conclusioni di Giuffrida, aveva ammesso che alcune operazioni erano \"potenzialmente non trasparenti\" e non aveva \"fatto chiarezza sulla vicenda in esame, pur avendo il consulente della difesa la disponibilit\u00e0 di tutta la documentazione esistente presso gli archivi della Fininvest\".\nTale ritrattazione, contenuta nell'accordo transattivo raggiunto dai legali Mediaset e il professor Giuffrida a composizione della controversia instaurata dalla Mediaset stessa per diffamazione, non consente comunque di fare chiarezza sulla provenienza dei capitali del gruppo societario facente capo a Silvio Berlusconi.\nBerlusconi, essendo iscritto alla loggia massonica Propaganda 2 di Licio Gelli, aveva accesso a finanziamenti altrimenti inottenibili: la Commissione parlamentare d'inchiesta sulla loggia massonica P2, infatti, afferm\u00f2, nella relazione di maggioranza firmata da Tina Anselmi, che alcuni operatori appartenenti alla Loggia (tra cui Genghini, Fabbri e Berlusconi), trovarono appoggi e finanziamenti presso le banche ai cui vertici risultavano essere personaggi inclusi nelle liste P2 \"al di l\u00e0 di ogni merito creditizio\".\nIl 1\u00ba febbraio 2010 Massimo Ciancimino ha raccontato, basandosi su informazioni ricevute direttamente dal padre e su appunti dello stesso ritenuti autentici dalla Polizia scientifica, che il generale dei carabinieri Mario Mori e il colonnello Mauro Obinu, tra la fine degli anni settanta e gli inizi degli anni ottanta, tramite Marcello Dell'Utri e i costruttori Antonino Buscemi e Franco Bonura aveva investito soldi in Milano 2. Il 18 settembre Il Fatto Quotidiano ha pubblicato un appunto di Vito Ciancimino con su scritto: \"In piena coscienza oggi posso affermare che sia io, che Marcello Dell'Utri ed anche indirettamente Silvio Berlusconi siamo figli dello stesso sistema ma abbiamo subito trattamenti diversi soltanto ed unicamente per motivi geografici\".\nGiovanni Scilabra, ex-direttore generale della Banca Popolare di Palermo, in un'intervista ha affermato che Vito Ciancimino e Marcello Dell'Utri nel 1986 gli chiesero un finanziamento di circa 20 miliardi di lire per Berlusconi.\nLa difesa.\nLe ipotesi di riciclaggio non hanno mai trovato conferma, anche a causa del segreto bancario vigente in Svizzera.\nStando alle dichiarazioni dello stesso Silvio Berlusconi, fu la liquidazione del padre Luigi Berlusconi, divenuto poi collaboratore del figlio all'Edilnord e in molti altri momenti cruciali della sua vita imprenditoriale, che serv\u00ec a finanziare gli inizi della sua attivit\u00e0 imprenditoriale e a costituire la met\u00e0 del capitale dei Cantieri Riuniti Milanesi.\nSilvio Berlusconi si definisce un \"uomo che si \u00e8 fatto da solo\" perch\u00e9 il suo successo - stando a queste dichiarazioni - si basa sulle sue \"capacit\u00e0 imprenditoriali\", sul suo \"fiuto per gli affari\", sul suo \"lavoro indefesso\" e su una serie di \"fortuite circostanze\", che gli avevano garantito la fiducia dei vari finanziatori.\nAspetti controversi delle attivit\u00e0 nel campo televisivo.\nLa creazione di un gruppo di canali televisivi appariva di fatto in contrasto con la legge in vigore e con le sentenze della Corte costituzionale che, sin dal 1960, aveva mostrato il suo orientamento in materia. Un tema ripreso anche dalla sentenza 148/1981, dove veniva riaffermata la mancanza di costituzionalit\u00e0 nell'ipotesi di permettere ad un soggetto privato il controllo di una televisione nazionale, considerando questa possibilit\u00e0, visti gli spazi limitati a disposizione, come una lesione al diritto di libert\u00e0 di manifestazione del proprio pensiero, garantito dall'articolo 21 della Costituzione.\nTre pretori da Roma, Milano e Pescara intervennero il 16 ottobre 1984, disponendo - in base al codice postale dell'epoca - il sequestro nelle regioni di loro competenza del sistema che permetteva la trasmissione simultanea nel Paese dei tre canali televisivi. In conseguenza di ci\u00f2 e per protesta, le emittenti Fininvest interessate dal provvedimento apposero sul video un messaggio, rinunciando a trasmettere la programmazione canonica.\nDopo quattro giorni, il 20 ottobre 1984, il governo di Bettino Craxi intervenne direttamente nella questione aperta dalla magistratura, emanando un decreto legge in grado di rimettere in attivit\u00e0 il gruppo. Ma il 28 novembre il Parlamento, invece di convertirlo in legge, lo rifiut\u00f2, giudicandolo incostituzionale e permettendo alla magistratura di riprendere l'azione penale contro Fininvest. Craxi var\u00f2 quindi il 6 dicembre 1984 un nuovo decreto, ponendo al Parlamento la questione di fiducia, che ottenne. La Corte Costituzionale esamin\u00f2 la legge solo tre anni dopo, mantenendola in vigore, ma sottolineandone la dichiarata transitoriet\u00e0.\nL'approvazione del provvedimento fu da alcuni giustificata nella stretta e mai celata amicizia tra Bettino Craxi e Silvio Berlusconi. Secondo altri, invece, il disegno di modernizzazione del Paese del segretario socialista passava per lo scardinamento del monopolio culturale che - attraverso la RAI - era esercitato dalla Democrazia Cristiana sulla programmazione radiotelevisiva nazionale; l'oligopolio a cui si giunse, per\u00f2, probabilmente non corrispondeva alla \"ratio\" con cui la Corte costituzionale nel 1976 (invocando l'articolo 21 della Costituzione) aveva ammesso \"a latere\" della concessionaria pubblica un sistema plurale di molteplici reti, distribuite sul territorio a livello esclusivamente locale.\nIl rapporto con Craxi fu documentato nell'archivio dell'ex-presidente del Consiglio, in cui fu trovata anche una lettera a firma di Berlusconi:\nNel 1990 con la legge Mamm\u00ec si torn\u00f2 a legiferare in materia e fu stabilito che non si poteva essere proprietari di pi\u00f9 di tre canali, non introducendo per\u00f2 limiti che compromettessero l'estensione assunta dalle reti di Berlusconi. L'approvazione della legge rinnov\u00f2 forti polemiche e cinque ministri del VI Governo Andreotti si dimisero per protesta. Berlusconi, essendo state decise anche norme volte a impedire posizioni dominanti contemporaneamente nell'editoria di quotidiani, venne costretto a cedere le proprie quote della societ\u00e0 editrice de \"Il Giornale\", che vendette al fratello Paolo.\nNel 1994, una nuova sentenza della Corte (la numero 420) dichiar\u00f2 incostituzionale parte della legge, richiamando la necessit\u00e0 di porre limiti pi\u00f9 stretti nella concentrazione di possedimenti in campo mediatico.\nRetequattro e il digitale terrestre.\nBerlusconi continua ad operare nel settore televisivo (tramite l'azienda Mediaset) con concessioni a valenza transitoria. La propriet\u00e0 di Mediaset da parte di Berlusconi ha suscitato notevoli polemiche a causa del conflitto di interessi.\nTale conflitto traspare per esempio nella gestione della concessione di Retequattro. La situazione della rete televisiva \u00e8 incerta dalla fine degli anni ottanta, quando in seguito all'acquisto della Mondadori da parte di Fininvest inizi\u00f2 il dibattito sulla concentrazione dei mezzi di informazione. La giurisprudenza si \u00e8 pronunciata in pi\u00f9 occasioni imponendo al canale di migrare dal sistema analogico a quello satellitare. Le sue frequenze analogiche sarebbero dovute passare a Europa 7, emittente televisiva di propriet\u00e0 del legittimo vincitore della gara d'appalto Francesco Di Stefano. Tale situazione ha potuto perdurare ulteriormente, dopo che, grazie alla legge Gasparri, Retequattro ha potuto continuare a trasmettere in chiaro fino al completo passaggio al digitale terrestre di tutte le emittenti televisive nazionali e locali. Tale sistema, permettendo la trasmissione di un maggior numero di canali, ha consentito il superamento della limitatezza di frequenze, ma ha lasciato irrisolta la questione legale.\nAnche in merito alla promozione aggressiva del digitale terrestre da parte del secondo governo Berlusconi sono state sollevate accuse analoghe, ed effettivamente Berlusconi non ha mai partecipato a causa del conflitto di interessi alle votazioni su tale materia. Tuttavia, un'inchiesta dell'Antitrust terminata nel 2006 non ha rilevato alcuna violazione della legge sul conflitto di interessi.\nAspetti controversi dell'attivit\u00e0 politica.\nAppartenenza alla loggia massonica P2.\nL'iscrizione di Berlusconi alla loggia massonica P2 avviene il 26 gennaio 1978 nella sede di via dei Condotti a Roma, all'ultimo piano del palazzo che ospita il gioielliere Bulgari insieme a Roberto Gervaso; la tessera \u00e8 la n. 1816, codice E. 19.78, gruppo 17, fascicolo 0625, come risulta dai documenti e dalle ricevute sequestrate ai capi della loggia. Berlusconi ha negato la sua partecipazione alla P2, ma ha ammesso in tribunale di essere stato iscritto.\nNell'autunno del 1988 (nel corso di un processo contro due giornalisti accusati di averlo diffamato celebrato dal tribunale di Verona), Berlusconi dichiar\u00f2: \u00abNon ricordo la data esatta della mia iscrizione alla P2, ricordo comunque che \u00e8 di poco anteriore allo scandalo. [...] Non ho mai pagato una quota di iscrizione, n\u00e9 mai mi \u00e8 stata chiesta\u00bb.\nPer tali dichiarazioni il pretore di Verona Gabriele Nigro ha avviato nei confronti di Berlusconi un procedimento per falsa testimonianza. Al termine il magistrato veronese ha prosciolto in istruttoria l'imprenditore perch\u00e9 il fatto non costituisce reato.\nIl sostituto procuratore generale Stefano Dragone ha per\u00f2 successivamente impugnato il proscioglimento e la Corte d'appello di Venezia ha avviato un nuovo procedimento in esito al quale ha stabilito che \u00abBerlusconi, deponendo davanti al Tribunale di Verona nella sua qualit\u00e0 di teste-parte offesa, ha dichiarato il falso\u00bb ma che \u00abil reato attribuito all'imputato va dichiarato estinto per intervenuta amnistia\u00bb.\nSuccessivamente dichiar\u00f2: \"Non sono mai stato piduista, mi mandarono la tessera e io la rispedii subito al mittente: comunque i tribunali hanno stabilito che gli iscritti alla P2 non commisero alcun reato, e quindi essere stato piduista non \u00e8 titolo di demerito\".\nIn altra occasione, ha affermato che la P2 \"per la verit\u00e0 allora appariva come una normalissima associazione, come se fosse un Rotary, un Lions, e non c'erano motivi, per quello che se ne sapeva, per pensare che la cosa fosse diversa. Io resistetti molto a dare la mia adesione, e poi lo feci perch\u00e9 Gervaso insistette particolarmente dicendomi di rendere una cortesia personale a lui\".\nSecondo le risultanze della Commissione parlamentare d'inchiesta Anselmi la loggia massonica era \"eversiva\". Essa fu sciolta con un'apposita legge, la n. 17 del 25 gennaio 1982.\nLa P2 era \"un'organizzazione che mirava a prendere il possesso delle leve del potere in Italia attraverso il \u00abpiano di rinascita democratica\u00bb, un elaborato a mezza via tra un manifesto e uno \u00abstudio di fattibilit\u00e0\u00bb. Conteneva una sorta di ruolino di marcia per la penetrazione di esponenti della loggia nei settori chiave dello Stato, indicazioni per l'avvio di opere di selezionato proselitismo e anche un preventivo dei costi per l'acquisizione delle funzioni vitali del potere\". Il Piano programmava la dissoluzione dei partiti e la costruzione di due poli organizzati in club territoriali e settoriali; tendeva al monopolio dell'informazione, al controllo della banche, alla Repubblica presidenziale e al controllo della magistratura da parte del potere politico.\nTra il 1980 e 1982 Berlusconi collabor\u00f2 con il \"Corriere della Sera\" scrivendo editoriali di economia. Sul quotidiano milanese Licio Gelli annunci\u00f2 in un'intervista esclusiva, il suo \"Piano di rinascita democratica\" (5 ottobre 1980). Secondo il fondatore della P2, Berlusconi \"ha preso il nostro Piano di rinascita e lo ha copiato quasi tutto\". Anche il vescovo di Ivrea Luigi Bettazzi rimprovera al primo governo Berlusconi, al momento della sua caduta (1995), di essere \"l'attuazione fatta e programmata da Berlusconi del Piano di rinascita democratica proposto dalla Loggia P2 gi\u00e0 nel 1976\".\nA partire dal 1985, gli archivi di Gelli testimoniano l'intervento della P2 nell'acquisizione da parte di Berlusconi dell'allora pi\u00f9 diffuso settimanale popolare italiano, \"TV Sorrisi e Canzoni\". La transazione, se vista come una delle tante compiute all'interno della stessa intricata ragnatela di imprese legate al sistema creditizio vaticano, risulta quasi solo un passaggio di consegna per la realizzazione del programma. \u00c8 il giugno del 1983 quando la consociata all'estero Ambrosiano Group Banco Comercial di Managua cede a Berlusconi il 52% del pacchetto azionario della rivista. A interessarsi dell'affare sono i finanzieri Roberto Calvi e Umberto Ortolani.\nA seguito della presentazione delle conclusioni della Commissione parlamentare d'inchiesta sulla P2, la loggia fu sciolta per legge in ragione dei \u00abfini eversivi\u00bb che si prefiggeva. Gelli fu condannato e arrestato, bench\u00e9 al riguardo ancora nel 1988 Berlusconi dichiarasse al \"Corriere della Sera\" di essere \u00absempre in curiosa attesa di conoscere quali fatti o misfatti siano effettivamente addebitati a Licio Gelli\u00bb.\nAl momento del suo ingresso ufficiale in politica (1993), Berlusconi present\u00f2 un partito la cui struttura e programma parvero ad alcuni simili a quelle prefigurate nel disegno eversivo della P2: \u00abClub dove siano rappresentati [...] operatori imprenditoriali, esponenti delle professioni liberali, pubblici amministratori\u00bb e solo \u00abpochissimi e selezionati\u00bb politici di professione.\nIl 25 gennaio 2006 la maggioranza parlamentare guidata da Berlusconi, nell'ambito della riforma dei reati d'opinione, approv\u00f2 una modifica dell' del Codice Penale sulla base del quale era stata ritenuta illecita la P2, riducendo la reclusione minima da 12 a 5 anni e ritenendo necessari degli atti violenti. Il testo precedente era questo:\nIl testo modificato \u00e8 invece il seguente:\nConflitto di interessi.\nUn conflitto di interessi emerge in presenza di proprietari di imprese che vengono ad assumere cariche pubbliche. La contemporanea propriet\u00e0 di societ\u00e0 di assicurazione, di colossi dell'editoria, di imprese turistiche, e cos\u00ec via, acuisce questo problema nella figura di Silvio Berlusconi.\nSecondo il settimanale britannico \"The Economist\", Berlusconi, nella sua doppia veste di proprietario di Mediaset e Presidente del Consiglio, nel 2001 deteneva il controllo di circa il 90% del panorama televisivo italiano. Questa percentuale include sia le stazioni da lui direttamente controllate, sia quelle su cui il suo controllo pu\u00f2 essere esercitato in maniera indiretta attraverso la nomina (o l'influenza sulla nomina) degli organismi dirigenti della televisione pubblica. Questa tesi viene respinta da Berlusconi che nega di controllare la RAI (malgrado l'apparente contenuto di varie intercettazioni, rivelate dalla stampa nel luglio 2011, prefiguri un'azione di concerto, mirante a favorirlo, messa in atto da una parte dei vertici RAI e Mediaset: la cosiddetta struttura riservata \"Delta\"). Egli sottolinea il fatto che durante il suo governo siano stati nominati presidente della RAI persone facenti riferimento al centrosinistra, in primo luogo Lucia Annunziata. All'epoca del suo ultimo governo, il presidente della RAI \u00e8 stato Paolo Garimberti, di centrosinistra, mentre il ruolo di direttore generale venne ricoperto da Lorenza Lei; attualmente tali incarichi, dal luglio 2012 sono stati invece affidati rispettivamente ad Anna Maria Tarantola e al \"manager\" Luigi Gubitosi, scelti e nominati dal Governo Monti.\nIl vasto controllo sui media esercitato da Berlusconi \u00e8 stato collegato da molti osservatori italiani e stranieri alla possibilit\u00e0 che i media italiani siano soggetti ad una reale limitazione delle libert\u00e0 di espressione. L\"Indagine mondiale sulla libert\u00e0 di stampa del 2004\" (\"Freedom of the Press 2004 Global Survey\"), uno studio annuale pubblicato dall'organizzazione americana Freedom House, ha retrocesso l'Italia dal grado di \"Libera\" (Free) a quello di \"Parzialmente libera\" (Partly Free) sulla base di due principali ragioni, la concentrazione di potere mediatico nelle mani del Presidente del consiglio Berlusconi e della sua famiglia, e il crescente abuso di potere da parte del governo nel controllo della televisione pubblica RAI. L'indagine dell'anno successivo ha confermato questa situazione con l'aggravante di ulteriori perdite di posizione in classifica.\nReporter Senza Frontiere dichiara inoltre che nel 2004, \u00abIl conflitto d'interessi che coinvolge il primo ministro Silvio Berlusconi e il suo vasto impero mediatico non \u00e8 ancora risolto e continua a minacciare la pluralit\u00e0 d'informazione\u00bb. Nell'aprile 2004, la Federazione internazionale dei giornalisti si unisce alle critiche, obiettando al passaggio della Legge Gasparri.\nLo stesso Berlusconi, per rispondere alle critiche su un suo conflitto di interessi, pochi giorni prima delle elezioni politiche del 2001, in un'intervista al \"Sunday Times\" annunci\u00f2 di aver contattato tre esperti stranieri (\u00abun americano, un britannico e un tedesco\u00bb\"), di cui per\u00f2 non fece i nomi, che lo consigliassero nel trovare una soluzione alla questione. Pochi giorni dopo ribad\u00ec al TG5 la sua decisione, specificando che: \u00abIn cento giorni far\u00f2 quel che la sinistra non ha fatto in sei anni e mezzo: approver\u00f2 un disegno di legge che regolamenter\u00e0 i rapporti tra il Presidente del Consiglio e il gruppo che ha fondato da imprenditore\u00bb, a cui fecero eco le parole del presidente di AN Gianfranco Fini e di altri politici della CdL, i quali nei giorni seguenti confermarono pi\u00f9 volte che, in caso di vittoria alle elezioni, l'intenzione del governo era quella di presentare entro i primi 100 giorni un disegno di legge per risolvere la questione tramite un \"blind trust\". Non vennero mai resi noti i nomi dei tre esperti stranieri che si sarebbero dovuti occupare della questione, ma venne presentato un disegno di legge, poi approvato, che regolamentava il conflitto d'interesse.\nIl centrosinistra al governo dal 1996 al 2001, non era intervenuto invece sul tema del conflitto d'interessi. Il 28 febbraio 2002 Luciano Violante, allora capogruppo DS alla Camera, dichiar\u00f2 in Aula che il PDS aveva dato nel 1994 la \u00abgaranzia piena\u00bb a Berlusconi e Gianni Letta \u00abche non sarebbero state toccate le televisioni\u00bb con il cambio di governo. Ricord\u00f2 inoltre di quando la sua parte politica aveva votato per dichiarare \u00abeleggibile Berlusconi nonostante le concessioni\u00bb e il fatto che durante i governi di centrosinistra il fatturato di Mediaset fosse aumentato di 25 volte.\nIl 13 luglio 2004 il Parlamento Italiano varava la Legge n. 215, recante \"Norme in materia di risoluzione dei conflitti di interessi\", cosiddetta \"legge Frattini\". Tale legge riceveva in seguito le dure critiche della Commissione di Venezia del Consiglio d'Europa.\nA tutt'oggi il conflitto di interessi non \u00e8 stato ancora risolto da nessun governo.\nAccuse di approvazione di leggi \"ad personam\".\nCon la locuzione legge ad personam si intende un provvedimento legislativo creato di fatto \"ad hoc\" a scopi prettamente personali e non \"erga omnes\".\nDurante i governi presieduti da Berlusconi, succedutisi dal 1994 in poi, il Parlamento ha varato alcuni provvedimenti legislativi aspramente contestati dall'opposizione e da alcuni settori della stampa i quali ritenevano che questi fossero stati emanati appositamente per favorire la posizione dello stesso Berlusconi, per difenderlo dai processi in cui era coinvolto direttamente o indirettamente o per difendere e/o rafforzare il proprio patrimonio, in ragione del proprio conflitto di interesse.\nPer gli avvocati e amici di Silvio Berlusconi, almeno i provvedimenti in materia giudiziaria, \u00abservono a dare maggiori garanzie ai cittadini. Perch\u00e9 a nessun altro succeda quello che \u00e8 accaduto a Silvio Berlusconi\u00bb (Niccol\u00f2 Ghedini), o comunque \u00abper proteggersi. Se non fai la legge \"ad personam\" vai dentro\u00bb ovvero \u00absono la risposta a una guerra \"ad personam\" contro di lui\u00bb (Fedele Confalonieri). Quanto ai presunti benefici per le imprese di famiglia, Marina Berlusconi, presidente di Mondadori e figlia di Silvio, ha fatto notare come \u00abse le leggi [...] sono sacrosante, che cosa si vorrebbe, che le nostre aziende non le utilizzassero solo perch\u00e9 fanno capo alla famiglia Berlusconi? Questo s\u00ec che \u00e8 il vero conflitto di interesse, quello all'incontrario\u00bb.\nDurante la campagna elettorale del 2006, lo stesso Berlusconi ha dichiarato che \u00abuna legge \"ad personam\" \u00e8 quella che risulta essere giusta solo per un singolo individuo e sbagliata per il resto della popolazione\u00bb, pertanto, a suo dire, \u00abnon c'\u00e8 una sola legge di questo tipo approvata dal mio governo\u00bb.\nSecondo due inchieste de \"la Repubblica\" al 24 novembre 2009 le leggi \u00abche hanno prodotto benefici effetti per Berlusconi e le sue societ\u00e0\u00bb sarebbero state 19. Fra le leggi contestate, alcune avrebbero fornito a Berlusconi immediati benefici su procedimenti penali in corso contro di lui, altre gli avrebbero garantito vantaggi economici. Tra le prime rientrano le seguenti:\nTra le leggi che avrebbero dato vantaggi economici vengono citate le seguenti:\nAnche se non rientra nel novero delle leggi, possiamo citare a tal proposito il ricorso del governo contro la legge della regione Sardegna al divieto di costruire a meno di due chilometri dalle coste (ricorso n. 15/2005 alla legge regionale 8/2004) (che bloccava, tra l'altro, l'edificazione di \"Costa Turchese\", insediamento di della Edilizia Alta Italia di Marina Berlusconi).\nAspetti controversi delle modificazioni indotte nella societ\u00e0 civile.\nIl regista e drammaturgo Dario Fo, lo scrittore Umberto Eco, il regista Nanni Moretti e il comico Beppe Grillo hanno rilasciato pubbliche dichiarazioni circa le conseguenze che i valori veicolati dai media di Berlusconi potrebbero avere, secondo la loro opinione, alla lunga sulla stessa societ\u00e0 civile, indirizzandone gusti e tendenze allo scopo di favorire la sua parte politica.\nSecondo questa linea di pensiero, costituita soprattutto da opinioni, la comparsa sulla scena politica di Berlusconi avrebbe causato profonde mutazioni di costume nel tessuto civile del Paese e tra le sue diverse componenti sociali. Essi sostengono che sarebbe improprio, in un sistema democratico, esercitare al contempo azione di governo e di controllo su fonti di informazione a causa dell'influenza che i mass media (tv, radio, stampa, Internet) possono esercitare sulla societ\u00e0. L'opposizione ha chiesto invano a Berlusconi di rinunciare alla propriet\u00e0 dei mass media giudicando anomala una simile concentrazione in mano al capo di una coalizione politica.\nLa tesi di tale denuncia \u00e8 che in Italia ci sarebbe uno sbilanciamento mediatico, possibile veicolo di orientamento dell'opinione pubblica attraverso metodi di propaganda pi\u00f9 o meno nascosta, e che guidare una coalizione politica e al contempo un gruppo mediatico editoriale risulta contrario ai principi di equilibrio stabiliti dalla Costituzione italiana; tali principi trovano concreta tutela anche per mezzo dell'art. 10 DPR 30 marzo 1957 numero 361, ove si prevede la \u00abineleggibilit\u00e0 di coloro che in proprio o in qualit\u00e0 di rappresentanti legali di societ\u00e0 o imprese private risultano vincolati allo Stato per contratti di opere o di somministrazioni oppure per concessioni o autorizzazioni amministrative di notevole entit\u00e0 economica\u00bb.\nI rapporti con la mafia, Dell'Utri e Mangano.\nNella prima met\u00e0 degli anni settanta la criminalit\u00e0 organizzata di stanza a Milano organizzava numerosi sequestri di persona a scopo di estorsione. In questo contesto, nel luglio 1974, tramite l'avvocato palermitano Marcello Dell'Utri (all'epoca collaboratore di Berlusconi), Vittorio Mangano fu \u00abchiamato a svolgere la funzione di \"garanzia e protezione\", a tutela della sicurezza del suo datore di lavoro e dei suoi pi\u00f9 stretti familiari, in un momento in cui si era deciso il trasferimento di Berlusconi nella tenuta di Arcore, appena acquistata\u00bb.\nSecondo i magistrati, dunque, Berlusconi \u00abtemeva che i suoi familiari fossero oggetto di sequestri di persona\u00bb, e perci\u00f2 Dell'Utri si adoper\u00f2 \u00abper l'assunzione di Vittorio Mangano presso la villa di Arcore [...] quale \u201cresponsabile\u201d (o \u201cfattore\u201d o \u201csoprastante\u201d che dir si voglia) e non come mero \u201cstalliere\u201d, pur conoscendo lo spessore delinquenziale dello stesso Mangano sin dai tempi di Palermo (ed, anzi, proprio per tale sua \u201cqualit\u00e0\u201d), ottenendo l'avallo compiaciuto di Stefano Bontate e Teresi Girolamo, all'epoca due degli \u201cuomini d'onore\u201d pi\u00f9 importanti di \u201ccosa nostra\u201d a Palermo\u00bb.\nInoltre \u00ab\u00e8 certo che ad Arcore rimase, per tutto il 1975, la famiglia del Mangano [composta da moglie e figlie], il quale conserv\u00f2 ivi la sua residenza anagrafica ancora fino al mese di ottobre del 1976. Risulta ancora che, in data 1\u00ba dicembre 1975, Mangano, tratto nuovamente in arresto perch\u00e9 trovato in possesso di un coltello di genere vietato, dichiar\u00f2 di essere residente ad Arcore e il 6 dicembre 1975, al momento in cui usc\u00ec dal carcere, elesse domicilio in via San Martino n. 42, dove \u00e8 ubicata la villa di Arcore\u00bb. Al riguardo la Corte fa riferimento anche a un'intervista a Dell'Utri pubblicata sul \"Corriere della Sera\" del 21 marzo 1994.\nDal processo contro Dell'Utri non sono emersi elementi che \u00abconsentono di datare con certezza\u00bb l'allontanamento di Mangano da Arcore, e tuttavia \u00ab\u00e8 certo che l'allontanamento avvenne in modo indolore per decisione (autonoma o suggerita da Marcello Dell'Utri) presa da Silvio Berlusconi, il quale continu\u00f2 ad ospitare presso la propria villa la famiglia del Mangano e non risulta che abbia in alcun modo indirizzato i sospetti degli investigatori sul suo \u201cfattore\u201d, conservando ancora a distanza di molti anni le grate parole del Mangano\u00bb; al contrario di Dell'Utri che \u00abnon ha mai interrotto i suoi rapporti con il Mangano, pur essendo ben consapevole, alla luce delle sue stesse ammissioni, della caratura criminale del personaggio\u00bb.\nIl 26 maggio 1975 una bomba esplose nella villa di Berlusconi in via Rovani a Milano, allora in restauro, \u00abprovocando ingenti danni con lo sfondamento dei muri perimetrali e il crollo del pianerottolo del primo piano\u00bb.\nSecondo quanto testimoniato da Fedele Confalonieri, subito dopo l'allontanamento di Mangano da Arcore, Berlusconi aveva ricevuto delle lettere con minacce: \u00abProprio a causa di quelle minacce - dichiar\u00f2 Confalonieri -, Berlusconi prese la sua famiglia e la port\u00f2 prima in Svizzera; io mi ricordo che andammo anche a accompagnarlo con Marcello Dell'Utri a Nyon, che \u00e8 vicino a Ginevra. Credo che poi stettero l\u00ec un paio di settimane o tre settimane e poi andarono nel sud della Spagna, a Marbella e stettero l\u00ec qualche mese\u00bb.\nNelle indagini dell'epoca gli autori dell'attentato restarono ignoti; \u00ab\u00e8 risultato, invece, dal contenuto di conversazioni telefoniche intercettate circa 11 anni dopo, in occasione di un secondo attentato commesso in data 28 novembre 1986 ancora ai danni della stessa villa di via Rovani, che da parte di Silvio Berlusconi e di Marcello Dell'Utri non vi fossero dubbi in merito alla riconducibilit\u00e0 dell'attentato del 1975 proprio alla persona del Mangano\u00bb. Il secondo attentato cre\u00f2 danni unicamente alla cancellata esterna. Berlusconi, intercettato, comment\u00f2 l'esplosione al telefono con Dell'Utri definendola scherzosamente una cosa \u00abfatta con molto rispetto, quasi con affetto [...] perch\u00e9 mi ha incrinato soltanto la parte inferiore della cancellata\u00bb, aggiungendo che \u00absecondo me, \u00e8 come una rich [...] un altro manderebbe una lettera o farebbe una telefonata: lui ha messo la bomba!\u00bb.\nLa conversazione prosegue, anche con Confalonieri, con riferimenti all'attentato del 1975 e alla persona di Mangano ritenuto appena scarcerato.\nL'intercettazione del 1986 per la magistratura dimostra \u00abadeguatamente come nessuno dei tre interlocutori nutrisse alcun dubbio nel ricondurre alla persona di Mangano Vittorio la responsabilit\u00e0 dell'attentato commesso ai danni della villa di via Rovani undici anni prima [...] . Malgrado non si nutrissero dubbi in merito al responsabile, nessuna utile indicazione all'epoca dei fatti era stata offerta agli investigatori ma, al contrario, si era deciso addirittura di non denunciare direttamente l'attentato\u00bb. L'attentato, invece, non \u00e8 attribuibile a Mangano, che all'epoca del fatto era detenuto. Esso \u00e8 ascrivibile altres\u00ec (come risulta dalle dichiarazioni di Antonino Galliano) alla mafia catanese, \u00abevento che Tot\u00f2 Riina aveva voluto furbescamente sfruttare per le ulteriori intimidazioni telefoniche all'imprenditore ordinate a Mimmo Ganci e da costui effettuate poco tempo dopo da Catania. Una volta raccordatosi con il suo sodale Santapaola di Catania, il capo di \u201ccosa nostra\u201d aveva, come si suol dire, \u201cpreso in mano la situazione\u201d relativa a Berlusconi e Dell'Utri, che, come si \u00e8 visto (per concorde dichiarazione di Ganci, Anzelmo e Galliano), sarebbe stata sfruttata non soltanto per fini prettamente estorsivi, ma anche per potere \u201cagganciare\u201d politicamente l'on.le Bettino Craxi\u00bb. Un rapporto della Criminalpol di Milano (rapporto numero 0500/CAS/Criminalpol del 13 aprile 1981) notava che \u00abl'aver accertato attraverso la citata intercettazione telefonica (del 14 febbraio 1980 su l'utenza telefonica dell'Hotel \"Duca di York\" di Milano in uso a Mangano, ndr) il contatto tra Mangano Vittorio, di cui \u00e8 bene ricordare sempre la sua particolare pericolosit\u00e0 criminale, e Dell'Utri Marcello ne consegue necessariamente che anche la Inim spa e la Raca spa (societ\u00e0 per le quali il Dell'Utri svolge la propria attivit\u00e0), operanti in Milano, sono societ\u00e0 commerciali gestite anch'esse dalla mafia e di cui la mafia si serve per riciclare il denaro sporco, provento di illeciti\u00bb.\nSecondo la Corte, Dell'Utri \u00ab\u201crappresentava\u201d presso i mafiosi gli interessi del gruppo [Fininvest, ndr], per conto di Silvio Berlusconi. \u00abEra un manager dotato di altissima autonomia e di capacit\u00e0 decisionali, non un qualunque sottoposto al quale non restava altro che eseguire le decisioni del proprietario dell'azienda, in ipotesi impostegli.\n\u00c8 significativo che egli, anzich\u00e9 astenersi dal trattare con la mafia (come la sua autonomia decisionale dal proprietario ed il suo livello culturale avrebbero potuto consentirgli, sempre nell'indimostrata ipotesi che fosse stato lo stesso Berlusconi a chiederglielo), ha scelto, nella piena consapevolezza di tutte le possibili conseguenze, di mediare tra gli interessi di \u201ccosa nostra\u201d e gli interessi imprenditoriali di Berlusconi (un industriale, come si \u00e8 visto, disposto a pagare pur di stare tranquillo). Dunque, Marcello Dell'Utri ha non solo oggettivamente consentito a \u201ccosa nostra\u201d di percepire un vantaggio, ma questo risultato si \u00e8 potuto raggiungere grazie e solo grazie a lui\u00bb.\nIl boss mafioso Mangano, nuovamente in carcere dal 1995 in regime di 41 bis, mor\u00ec nel luglio 2000, pochi giorni dopo essere stato condannato all'ergastolo per duplice omicidio. Dell'Utri comment\u00f2 nell'aprile 2008 che Mangano era \u00abun eroe, a suo modo\u00bb perch\u00e9 \u00absarebbe uscito dal carcere con lauti premi se avesse accusato me e il presidente Berlusconi\u00bb, e dello stesso avviso si \u00e8 il giorno dopo detto Berlusconi.\nLa procura di Palermo ha indagato su Silvio Berlusconi e su Marcello Dell'Utri dal 2 gennaio 1996 per concorso esterno in associazione mafiosa e riciclaggio di denaro. Nel 1997 la posizione di Berlusconi \u00e8 stata archiviata al termine delle indagini preliminari, che erano state prorogate per la massima durata prevista dalla legge, mentre Dell'Utri \u00e8 stato rinviato a giudizio. Nel 2004 Marcello Dell'Utri \u00e8 stato condannato in primo grado a Palermo a 9 anni per concorso esterno in associazione mafiosa, pena ridotta in appello a 7 anni, avendo la Corte ritenuto che il fatto non sussiste limitatamente al periodo successivo al 1992. Il 9 marzo 2012 la quinta sezione penale della Corte di Cassazione ha annullato con rinvio la sentenza d'appello, accogliendo cos\u00ec il ricorso della difesa avverso alla condanna a sette anni.\nAl processo di Marcello Dell'Utri per concorso esterno in associazione mafiosa, la Cassazione ritiene pienamente confermato l'incontro tra Berlusconi, Dell'Utri e i capimafia Francesco Di Carlo, Stefano Bontate e Mimmo Teresi, testimoniato dallo stesso Di Carlo, attualmente collaboratore di giustizia, e di cui ha parlato anche Galliano, un altro collaboratore. L'incontro sarebbe avvenuto nel 1974 in foro Bonaparte a Milano, dove venne presa la \u201ccontestuale decisione di far seguire l'arrivo di Vittorio Mangano presso l'abitazione di Berlusconi in esecuzione dell'accordo\u201d per la protezione ad Arcore. La Corte parla \u201csenza possibilit\u00e0 di valide alternative di un accordo di natura protettiva e collaborativa raggiunto da Berlusconi con la mafia per il tramite di Dell'Utri che, di quella assunzione, \u00e8 stato l'artefice grazie anche all'impegno specifico profuso da Cin\u00e0\u201d.\nIl 22 agosto 2013 l'ex boss Tot\u00f2 Riina di Cosa Nostra, in un dialogo durante l'ora d'aria con il co-detenuto Alberto Lorusso ripreso dalle telecamere del carcere di Opera, fa numerose dichiarazioni su Dell'Utri e Berlusconi, rivelando che quest'ultimo dagli anni ottanta pagava il pizzo a Cosa Nostra per ottenere in cambio dei favori reciproci e futuri, 250 milioni di lire ogni sei mesi.\nNel 2014 vennero pubblicate alcune conversazioni tra Emilio Fede e il suo personal trainer, Gaetano Ferri, segretamente registrate da quest'ultimo, in cui l'ex direttore del TG4 rivela particolari importanti sui rapporti illeciti tra Berlusconi e la mafia siciliana, veicolati attraverso Marcello Dell'Utri, che faceva da tramite per Silvio. In questi dialoghi registrati Fede parla anche di Flavio Briatore, che, secondo quanto risulta dalle registrazioni di Ferri, sarebbe stato coinvolto anch'egli in una storia di mafia, ordinando l'assassinio di un industriale di Cuneo.\nI rapporti con il mondo dell'informazione.\nDichiarazione contro Biagi, Santoro e Luttazzi.\nIl 18 aprile 2002, durante la visita di Stato a Sofia in Bulgaria Berlusconi, da circa un anno presidente del consiglio rende un'assai discussa dichiarazione (soprannominata dai suoi oppositori il \"diktat bulgaro\" o l'\"editto di Sofia\"):\nI tre non vennero pi\u00f9 chiamati a condurre programmi in RAI: di fatto la nuova dirigenza RAI insediatasi all'epoca del governo Berlusconi e da esso spronata a prendere provvedimenti, espulse Biagi, Santoro e Luttazzi da tutte le programmazioni televisive. \nLa situazione perdur\u00f2 fino al 2006 quando, in seguito ad azioni giudiziarie che li hanno visti vincenti sulla dirigenza RAI, Biagi e Santoro hanno ripreso a condurre programmi giornalistici.\nDissapori con la TV pubblica.\nBerlusconi ha sempre avuto rapporti contrastati con la televisione pubblica, da lui spesso accusata di essere, se non totalmente schierata a sinistra, per gran parte controllata dai partiti dell'opposizione (soprattutto Rai 3, definita da Berlusconi \u00abuna macchina da guerra contro il Presidente del Consiglio\u00bb). Questa visione \u00e8 ovviamente ribaltata secondo il punto di vista dei suoi oppositori che lo accusano di averla pesantemente occupata nel periodo in cui \u00e8 stato capo del governo.\n\u00c8 del 12 marzo 2006 (durante la campagna elettorale per le elezioni politiche) la polemica, in occasione del programma di Rai 3, \"In mezz'ora\", tra Berlusconi che accusava la conduttrice Lucia Annunziata di muoversi sulla base di posizioni di pregiudizio nei suoi confronti e di aperta partigianeria in appoggio della sinistra, e la giornalista stessa che gli rimproverava l'incapacit\u00e0 di trattare con i giornalisti. Silvio Berlusconi lasci\u00f2 lo studio dopo 17 minuti.\nIl caso Sacc\u00e0.\nNel 2007 la procura di Napoli apre un'inchiesta su Berlusconi (allora \"leader\" dell'opposizione) sospettato di aver corrotto Agostino Sacc\u00e0, direttore di Rai Fiction. Tra gli atti dell'inchiesta c'\u00e8 un'intercettazione telefonica tra i due imputati che viene pubblicata in tutti i media quando l'indagine \u00e8 ancora in corso.\nNella telefonata si ascolta Sacc\u00e0 esprimere una posizione di appassionato appoggio politico a Berlusconi e di critica per il comportamento degli alleati. Berlusconi sollecita Sacc\u00e0 a mandare in onda una trasmissione voluta da Umberto Bossi e Sacc\u00e0 si lamenta del fatto che ci sono persone che hanno diffuso voci su questo accordo provocandogli problemi. Berlusconi poi chiede a Sacc\u00e0 di dare una sistemazione in una \"fiction\" a una ragazza spiegando in modo molto esplicito che questo servirebbe per uno scambio di favori con un senatore della maggioranza che lo aiuterebbe a far cadere il governo. Sacc\u00e0 saluta esortando Berlusconi a impadronirsi della maggioranza il prima possibile.\nBerlusconi ha sostenuto in sua difesa: \u00abLo sanno tutti nel mondo dello spettacolo, in certe situazioni in Rai si lavora soltanto se ti prostituisci oppure se sei di sinistra. [...] In Rai non c'\u00e8 nessuno che non sia stato raccomandato\u00bb.\nL'indagine napoletana \u00e8 giunta a gennaio alla richiesta di rinvio a giudizio ma, prima che si aprisse il processo, nel luglio 2008 gli avvocati di Berlusconi chiesero e ottennero dal GIP lo spostamento dell'indagine a Roma per incompetenza territoriale. Nel 2008 i pm romani nuovi titolari dell'inchiesta hanno chiesto l'archiviazione dell'inchiesta e la distruzione delle intercettazioni argomentando che \u00abNon c'\u00e8 alcuna certezza del \"do ut des\". Lo stretto legame tra l'onorevole Berlusconi e Sacc\u00e0, che emerge con evidenza dall'attivit\u00e0 investigativa, era tale da consentire al primo di effettuare segnalazioni al secondo senza dover promettere o ottenere nulla in cambio\u00bb.\nScandali di natura sessuale.\nIl caso Noemi.\nIl 28 aprile 2009, la moglie di Berlusconi, Veronica Lario, in un'e-mail all'ANSA espresse il suo sdegno riguardo alla possibile scelta del marito di candidare giovani ragazze di bella presenza, alcune delle quali senza esperienza politica, per le vicine elezioni europee.\nIl 2 maggio seguente, dopo aver saputo che Berlusconi si era recato alla festa del diciottesimo compleanno di Noemi Letizia (una ragazza di Portici), ha poi affidato a un avvocato l'incarico di presentare richiesta di separazione dal marito. La Lario, a questo punto, ha fatto menzione di una supposta abitudine del marito di frequentare minorenni: \u00abNon posso stare con un uomo che frequenta le minorenni\u00bb, \u00ab [...] figure di vergini che si offrono al drago per rincorrere il successo, la notoriet\u00e0 e la crescita economica\u00bb, \u00abHo cercato di aiutare mio marito, ho implorato coloro che gli stanno accanto di fare altrettanto, come si farebbe con una persona che non sta bene. \u00c8 stato tutto inutile\u00bb.\nIl 14 maggio il quotidiano \"La Repubblica\" pubblica un articolo in cui mostra le molte contraddizioni e discordanze della versione di Berlusconi concernente le sue frequentazioni con Noemi Letizia con le dichiarazioni degli altri protagonisti della vicenda, chiedendo al Presidente del Consiglio di rispondere a dieci domande, poi riformulate. Berlusconi non ritiene opportuno rispondere a queste domande, e il 28 agosto d\u00e0 mandato al suo avvocato, Niccol\u00f2 Ghedini, di intentare una causa civile di risarcimento contro il quotidiano per il danno di immagine causatogli (lo stesso avviene contestualmente anche nei confronti de L'Unit\u00e0). Successivamente Berlusconi ha parzialmente risposto alle 10 domande di Repubblica sul libro di Bruno Vespa \"Donne di Cuori\".\nIl 28 maggio Berlusconi giura sulla testa dei suoi figli di non aver mai avuto relazioni \"piccanti\" con minorenni, e che se stesse mentendo si dimetterebbe immediatamente.\nLa questione \u00e8 stata ampiamente trattata dalla stampa estera (per esempio dai quotidiani britannici \"The Times\", \"Financial Times\" e dalla BBC).\nScatti di Porto Rotondo.\nL'attenzione dei giornali \u00e8 stata in seguito attirata da numerose foto che il fotografo Antonello Zappadu aveva scattato in diverse occasioni: alcune documentano una vacanza del maggio 2008 nella residenza estiva di Berlusconi a Porto Rotondo e durante la festa si vedono giovani ragazze in bikini o in topless. Il 5 giugno 2009 il quotidiano spagnolo \"El Pa\u00eds\" pubblica 5 delle 700 foto della festa. La Procura di Roma, su segnalazione di Berlusconi, ha sequestrato il materiale fotografico per violazione della privacy.\nIl caso D'Addario.\nNel luglio 2009 il giornale \"L'Espresso\" pubblica sul suo sito le registrazioni audio ambientali degli incontri tra Silvio Berlusconi e l'escort Patrizia D'Addario, effettuate da quest'ultima nell'ottobre 2008 a palazzo Grazioli, residenza privata del capo di governo dell'epoca, e ancora depositate dalla stessa persona presso la Procura di Bari che le ha secretate in plichi sigillati collocati in una cassaforte blindata; sono state invece rese pubbliche altre intercettazioni di tipo telefonico acquisite dalla procura nell'ambito del procedimento giudiziario che intendeva far luce sui presunti favoritismi di Berlusconi verso l'imprenditore barese Gianpaolo Tarantini, concretizzatisi poi in incarichi, affari pubblici e appalti in cambio di prestazioni di natura sessuale da parte di ragazze appositamente reclutate e indotte alla prostituzione.\nPoco dopo il Presidente del Consiglio dichiar\u00f2: \"Non sono un santo, spero lo capiscano anche quelli di Repubblica\".\nAl di l\u00e0 dell'interesse di natura scandalistica, le vicende riguardanti i presunti rapporti extraconiugali di Berlusconi con escort e giovani ragazze dello spettacolo hanno attirato l'attenzione dell'opinione pubblica e di parte del mondo politico, in quanto paiono essere in pi\u00f9 punti intrecciate con la promessa di candidature politiche nelle liste del PdL e affiliate (La Puglia prima di tutto) in occasione delle elezioni europee e delle amministrative del giugno 2009.\nIl caso Ruby.\nA novembre 2010 scoppia il cosiddetto \"caso Ruby\". La vicenda ruota attorno all'allora minorenne marocchina Karima El Mahroug detta Ruby Rubacuori, fermata per furto nel maggio 2010 a Milano. Accertata la minore et\u00e0 della ragazza, il magistrato dispose l'affidamento secondo le normali procedure. Tuttavia, dopo che Berlusconi ebbe telefonato in questura sostenendo che la giovane fosse la nipote dell'allora presidente egiziano Hosni Mubarak (fatto poi dimostratosi falso), la ragazza venne affidata all'allora consigliere regionale PdL Nicole Minetti. Ruby dichiar\u00f2 di essere stata pi\u00f9 volte ospite di Berlusconi presso la sua residenza di Arcore e d'aver ricevuto denaro in tali occasioni. Ritenendo che quel denaro fosse stato il compenso per prestazioni sessuali, a gennaio 2011 la procura della Repubblica di Milano ha contestato a Berlusconi i reati di concussione e prostituzione minorile. La vicenda ha avuto un grande clamore anche sui media internazionali e ha acceso il dibattito all'interno dell'opinione pubblica italiana.\nIl 24 giugno 2013 Berlusconi viene condannato in primo grado a sette anni di reclusione per i reati di concussione per costrizione e favoreggiamento della prostituzione minorile, nonch\u00e9 alla perpetua interdizione dai pubblici uffici; tuttavia, al termine del processo d'appello, con la sentenza del 18 luglio 2014, viene assolto dalla concussione \"perch\u00e9 il fatto non sussiste\" e dalla prostituzione minorile \"perch\u00e9 il fatto non costituisce reato\". Le motivazioni della sentenza ufficializzeranno infatti che nessuna prova \u00e8 stata accertata sul fatto che Berlusconi avesse esercitato un atteggiamento intimidatorio o quanto meno un'induzione indebita nei confronti del responsabile della questura milanese affinch\u00e9 rilasciasse la minorenne marocchina, n\u00e9 che fosse a conoscenza dell'et\u00e0 della ragazza all'epoca dei rapporti sessuali. L'assoluzione diventa definitiva il successivo 10 marzo 2015 con la favorevole sentenza della Corte di Cassazione.\nDichiarazioni e comportamenti controversi.\nIn Italia e all'estero grande risalto mediatico hanno ricevuto alcune sue dichiarazioni, battute di spirito e comportamenti irrituali che gli hanno dato una fama di \"gaffeur\", contribuendo nel contempo a caratterizzare la sua immagine pubblica. Secondo Peter Weber questi episodi avrebbero contribuito a far riemergere vecchi pregiudizi nei confronti della politica estera italiana condotta con \u00abambizione e leggerezza\u00bb.\nNel settembre 2001, in seguito agli attentati terroristici sferrati da al-Qa'ida agli Stati Uniti, dichiar\u00f2: \u00abNoi [occidentali] dobbiamo essere consapevoli della superiorit\u00e0 della nostra civilt\u00e0, il nostro \u00e8 un sistema che ha garantito il benessere, il rispetto dei diritti umani e, a differenza dei paesi islamici, il rispetto dei diritti religiosi e politici. Un sistema che ha come valore la comprensione delle diversit\u00e0 e la tolleranza\u00bb. L'affermazione suscit\u00f2 le proteste di diverse nazioni islamiche e della Lega araba.\nNel 2003, particolarmente controversa fu la polemica che al Parlamento europeo \u2013 in occasione del suo esordio come presidente del Consiglio dell'UE \u2013 lo vide opposto all'eurodeputato socialista tedesco Martin Schulz, che lo critic\u00f2 per i suoi problemi giudiziari, per il suo rapporto con l'informazione, e che lo accus\u00f2 di avere un conflitto d'interessi. Berlusconi replic\u00f2 all'intervento dell'eurodeputato dicendo: \u00abSignor Schulz, so che in Italia c'\u00e8 un produttore che sta facendo un film sui campi di concentramento nazisti. La suggerir\u00f2 per il ruolo di kap\u00f2, lei sarebbe perfetto\u00bb. Alle critiche da parte di alcuni europarlamentari, Berlusconi rispose rivolgendo un \u00abturisti della democrazia\u00bb all'ala sinistra del Parlamento che lo contestava. Il presidente Pat Cox lo invit\u00f2 a scusarsi, ma Berlusconi replic\u00f2: \u00abIl signor Schulz mi ha offeso gravemente e personalmente, era solo una battuta ironica e non la ritiro\u00bb. Accett\u00f2 poi di scusarsi con il popolo tedesco, ma non con Schulz e l'Europarlamento. La controversia coinvolse anche il cancelliere Schr\u00f6der, che convoc\u00f2 l'ambasciatore italiano a Berlino spingendo il governo italiano a fare lo stesso con quello tedesco a Roma.\nSuccessivamente Berlusconi dichiar\u00f2 che in Italia \u00abgirano da anni storielle sull'Olocausto\u00bb perch\u00e9 \u00abgli italiani sanno scherzare su tragedie come quella nel tentativo di superarle\u00bb, provocando le proteste della comunit\u00e0 ebraica di Roma e dell'ANED. Qualche mese dopo, gli procur\u00f2 altre critiche dalla comunit\u00e0 israelita, unite a quelle di alcuni familiari delle vittime dello squadrismo fascista, l'intervista concessa al periodico britannico \"The Spectator\" in cui disse che Mussolini, a differenza di Saddam Hussein, non avrebbe \u00abmai ammazzato nessuno\u00bb e si sarebbe limitato a mandare \u00abla gente a fare vacanza al confino\u00bb. Della stessa intervista fu contestato anche il giudizio espresso sui giudici, definiti \u00abmentalmente disturbati\u00bb, che spinse il presidente della Repubblica Ciampi ad intervenire in difesa della magistratura.\nRipercussioni sul piano diplomatico ci furono anche in altre occasioni. Nel 2005, quando irrit\u00f2 il governo finlandese dicendo di aver \u00abrispolverato tutte le arti da playboy\u00bb con Tarja Halonen, capo di Stato della nazione finnica, per fare in modo che ritirasse la candidatura di Helsinki a sede dell'Autorit\u00e0 europea per la sicurezza alimentare in favore di Parma, non essendoci per lui \u00abalcuna possibilit\u00e0 di confronto tra il culatello di Parma e la renna affumicata\u00bb. In seguito a quell'episodio la catena di pizzerie Kotipizza chiam\u00f2 \"Pizza Berlusconi\" la sua pizza alla renna affumicata. La pizza vinse il primo premio dell\"America's Plate International\" nel marzo 2008.Nel 2006 contrari\u00f2 il governo cinese dichiarando durante un comizio elettorale: \u00abLeggetevi il libro nero del comunismo e scoprirete che nella Cina di Mao i comunisti non mangiavano i bambini, ma li bollivano per concimare i campi\u00bb.\nNel febbraio 2009, Berlusconi afferm\u00f2 in un comizio: \u00abDi me hanno detto di tutto i signori della sinistra, [...] che sono come quel dittatore argentino che faceva fuori i suoi oppositori portandoli in aereo con un pallone, poi apriva lo sportello e diceva: C'\u00e8 una bella giornata, andate fuori un po' a giocare. Fa ridere ma \u00e8 drammatico\u00bb. Il Ministero degli esteri argentino convoc\u00f2 l'ambasciatore italiano Stefano Ronca per esprimere \u00abla profonda preoccupazione\u00bb per le frasi dette sui cosiddetti \"voli della morte\", per il governo italiano si tratt\u00f2 di uno stravolgimento delle parole pronunciate dal Presidente del Consiglio, un \u00abfinto caso\u00bb.\nHanno suscitato clamore anche alcuni comportamenti scherzosi tenuti in presenza di ministri e governanti stranieri. Nel 2002 fece discutere la foto di gruppo dei Ministro degli affari esteri riuniti a C\u00e1ceres, in cui Berlusconi, titolare ad interim della Farnesina, fu immortalato mentre faceva il gesto delle corna alle spalle del suo omologo spagnolo per divertire un gruppo di boy-scout. Nel 2008, durante una conferenza stampa con il presidente russo uscente Vladimir Putin, dopo che una giornalista pose a quest'ultimo una domanda sgradita circa una sua presunta relazione extra-coniugale, Berlusconi mim\u00f2 un mitra che le sparava. Il gesto fu criticato dalla Federazione Nazionale Stampa Italiana a causa dei numerosi casi di giornalisti assassinati in Russia. La cronista coinvolta successivamente puntualizz\u00f2: \u00abHo visto il gesto del vostro presidente e so che scherza sempre. So che il gesto non avr\u00e0 alcuna conseguenza\u00bb.\nLo stesso anno, in seguito all'elezione dell'afroamericano Barack Obama alla presidenza degli Stati Uniti, Berlusconi, durante una conferenza stampa congiunta con il nuovo presidente russo Dmitrij Medvedev al Cremlino, afferm\u00f2: \u00abHo detto a Medvedev che Obama ha tutto per andare d'accordo con lui: \u00e8 giovane, bello e anche abbronzato\u00bb. La frase suscit\u00f2 polemiche poich\u00e9 il termine \"abbronzato\" (in inglese \"tanned\" o \"suntanned\") \u00e8 stato talvolta impiegato in maniera dispregiativa nei confronti delle persone di colore. In seguito Berlusconi afferm\u00f2 che la sua intenzione era quella di rivolgere ad Obama \u00abuna carineria assoluta, un grande complimento\u00bb, e defin\u00ec \u00abimbecilli\u00bb chi aveva criticato la dichiarazione. I media internazionali diedero ampio risalto alla vicenda. Il 27 settembre 2009 torn\u00f2 sull'argomento dicendo: \u00abVi porto i saluti di uno che si chiama [...] uno abbronzato... Ah, Barack Obama. Voi non ci crederete, ma sono andati a prendere il sole in spiaggia in due, perch\u00e9 \u00e8 abbronzata anche la moglie\u00bb.\nL'anno successivo, durante la riunione del G20 a Londra, dopo la foto di rito Berlusconi chiam\u00f2 il presidente statunitense a voce alta attirando l'attenzione della regina Elisabetta II che, giratasi per capire da dove e da chi provenisse il richiamo, apparentemente irritata esclam\u00f2: \u00abChe cos'\u00e8? Ma perch\u00e9 deve urlare?\u00bb (\"What is it? Why does he have to shout?\"). L'episodio ricev\u00e9 ampia eco mediatica da parte della stampa internazionale. Il giorno successivo Buckingham Palace intervenne puntualizzando che la sovrana non era affatto infastidita dall'irritualit\u00e0 del capo di governo italiano.\nIn Italia hanno sollevato polemiche alcune sue esternazioni rivolte agli avversari politici e alla magistratura. Nel 2006, in prossimit\u00e0 delle elezioni politiche che lo avrebbero contrapposto al candidato del centro-sinistra Romano Prodi, durante un discorso alla Confcommercio afferm\u00f2: \u00abHo troppa stima dell'intelligenza degli italiani per pensare che ci siano in giro cos\u00ec tanti coglioni che possano votare contro i propri interessi\u00bb. Defin\u00ec inoltre la magistratura \u00abil cancro del paese\u00bb. Due anni dopo, alla Confesercenti, ribad\u00ec lo stesso concetto definendo \u00abi giudici e i P.M. ideologizzati\u00bb una \u00abmetastasi della nostra democrazia\u00bb. L'ANM protest\u00f2 per la dichiarazione temendo una delegittimazione dell'intera categoria.\nNel 2009, fu protagonista di uno scontro istituzionale con il presidente della Repubblica Napolitano, che rifiut\u00f2 di firmare il decreto legge approvato dal Consiglio dei ministri che avrebbe vietato l'interruzione dell'alimentazione e dell'idratazione artificiale di Eluana Englaro. Berlusconi, contrariato dalla mancata firma, dichiar\u00f2: \u00absi vogliono attribuire dei poteri che secondo l'interpretazione mia e del governo non sono del capo dello Stato ma semmai spettano al governo\u00bb, quindi sollecit\u00f2 una riforma della Costituzione, da lui ritenuta necessaria \u00abperch\u00e9 la Carta \u00e8 una legge fatta molti anni fa sotto l'influenza della fine di una dittatura e con la presenza al tavolo di forze ideologizzate che hanno guardato alla Costituzione russa come a un modello da cui prendere molte indicazioni\u00bb. La dichiarazione fu accolta da diverse polemiche a cui Berlusconi replic\u00f2: \u00abHo giurato sulla Costituzione. La rispetto. \u00c8 la prima legge alla base dello Stato. Non ho mai pensato di attaccarla\u00bb, poi aggiunse: \u00abLa Costituzione per\u00f2 non \u00e8 un Moloch: pu\u00f2 evolvere con i tempi\u00bb, ma ribad\u00ec: \u00abChe i valori costituzionali abbiano guardato alla Carta dell'Unione Sovietica \u00e8 una realt\u00e0 storica\u00bb.\nHanno suscitato generale sorpresa, in Italia come all'estero, le affermazioni di Berlusconi in una conversazione del 13 luglio 2011, in cui definiva l'Italia un \"paese di merda\".\nStando ad un articolo de \"Il Fatto Quotidiano\" del 10 settembre 2011 nel parlamento italiano girava voce di un'intercettazione in cui Berlusconi avrebbe etichettato Angela Merkel con l'epiteto di \u00abculona inchiavabile\u00bb. L'intercettazione in oggetto non \u00e8 mai stata pubblicata, ma parte della stampa tedesca, tra cui il \"Financial Times Deutschland\" e il \"Der Spiegel\", ha dato ampio risalto alla notizia e si sarebbe rischiato il richiamo dell'ambasciatore a Roma.\nIn occasione della Giornata della Memoria, il 27 gennaio 2013 Berlusconi dichiar\u00f2 che \u00abil fatto delle leggi razziali \u00e8 la peggior colpa di un \"leader\", Mussolini, che, per tanti altri versi, invece, aveva fatto bene\u00bb, suscitando ampie critiche da parte delle comunit\u00e0 ebraiche, dell'Anpi e di molti esponenti politici.\nProcedimenti giudiziari a carico di Berlusconi.\nSilvio Berlusconi \u00e8 stato oggetto di numerosi procedimenti penali, uno dei quali si \u00e8 concluso con una sentenza definitiva di condanna passata in giudicato il nel processo Mediaset; fino ad allora nessuno dei procedimenti penali a suo carico si era concluso con una sentenza definitiva di condanna, per via di assoluzioni, declaratorie di prescrizione e depenalizzazioni dei reati contestati.\nAlcuni di questi procedimenti sono stati archiviati in fase di indagine; a seguito di altri \u00e8 stato instaurato un processo nel quale Berlusconi \u00e8 stato assolto. In altri processi, infine, sono state pronunciate, in primo grado o in appello, sentenze di condanna per reati quali corruzione giudiziaria, finanziamento illecito a partiti e falso in bilancio.\nIn alcuni casi, dopo un esito del primo o del secondo grado di giudizio sfavorevole a Berlusconi, i procedimenti non si sono conclusi con una sentenza di condanna: ci\u00f2 grazie a sopravvenuta amnistia, al riconoscimento di circostanze attenuanti che, influendo sulla determinazione della pena, hanno comportato il sopravvenire della prescrizione oppure a nuove norme che hanno modificato le pene e la struttura di taluni reati a lui contestati, come nel caso del reato di falso in bilancio. Dette norme, approvate in Parlamento dalla maggioranza di centro-destra mentre Silvio Berlusconi ricopriva la carica di Presidente del consiglio, in taluni casi hanno imposto una valutazione di non rilevanza penale di alcuni dei fatti contestati, poich\u00e9 il fatto non \u00e8 pi\u00f9 previsto dalla legge come reato; in altri casi la riduzione della pena prevista per le fattispecie di reato contestate ha fatto s\u00ec che i termini di prescrizione maturassero prima che fosse pronunciata sentenza definitiva.\nDi seguito viene fornito uno schema delle sentenze:\nSu molti dei procedimenti giudiziari contro Berlusconi, alcuni dei quali ancora in corso, c'\u00e8 acceso dibattito tra i suoi sostenitori e i suoi detrattori.\nSilvio Berlusconi ha pi\u00f9 volte ribadito che le indagini hanno seguito la sua \"discesa in campo\", e ha denunciato i magistrati milanesi, presso la procura di Brescia, per il reato di \u00abattentato ad organo costituzionale\u00bb; la denuncia \u00e8 stata archiviata, e nelle motivazioni si legge:\nBerlusconi nella cultura di massa.\nLa figura di Silvio Berlusconi \u00e8 stata rivisitata molto spesso in opere nella cultura di massa da cineasti, cantanti, fumettisti e letterati.\nBibliografia.\nLa bibliografia su Silvio Berlusconi riguarda libri, documenti, testi o atti parlamentari che citano l'imprenditore milanese o che sono stati citati nella voce principale per esigenze documentali."}
{"id": "2749114", "revid": "916580", "url": "https://it.wikipedia.org/wiki?curid=2749114", "title": "Ilariidae", "text": ""}
{"id": "2749115", "revid": "1833487", "url": "https://it.wikipedia.org/wiki?curid=2749115", "title": "Lionel Wigram", "text": "Originario di Sheffield di professione avvocato e imprenditore di successo, con alle spalle una solida formazione scolastica (King Edward VII School di Sheffield e Oxford University).\nNel 1941 insegn\u00f2 tattiche per fanteria nella scuola di guerra della 47\u00aa Divisione della Territoriale da lui fondata, in seguito divent\u00f2 istruttore della Scuola di guerra di Bernard Castle e fu autore del regolamento delle esercitazioni militari, poi adottato come manuale dalla stessa scuola. Nominato tenente colonnello, divenne comandante della Scuola del Quartier generale per l'addestramento degli istruttori.\nDopo essersi rifiutato di prestare lo stesso servizio per l'esercito indiano e canadese, Wigram scelse di partecipare alla Campagna d'Italia con la 36\u00aa brigata e in Sicilia comand\u00f2 ogni unit\u00e0 dal plotone al battaglione, finendo in carica alo 5\u00b0 Buffs.\nIn seguito alla redazione di un rapporto nel quale aveva criticato duramente le operazioni militari degli alleati in Sicilia, nell'agosto 1943 fu convocato da Montgomery che, irritato, lo degrad\u00f2 a maggiore e lo destin\u00f2 al fronte molisano.Successivamente fu trasferito al comando inglese di Casoli con un limitato numero di soldati dove solidarizz\u00f2 con Ettore Troilo, accettando la proposta da lui formulata - per la prima volta nel corso della campagna d'Italia - di formare un raggruppamento partigiano operante a fianco dell'8\u00aa Armata britannica, il Corpo Volontari della Maiella, trovando in tale unione una applicazione concreta delle innovative tecniche di guerra teorizzate dallo stesso Wigram.\nQuella proposta che prima dell'arrivo di Wigram a Casoli era sempre stata rifiutata dagli ufficiali inglesi.La forza armata congiunta delle truppe italiane e britanniche fu denominata \"Wigforce\".\nColpito a morte durante un cruento attacco condotto dalla Wigforce a Pizzoferrato, un paese che verr\u00e0 definito la \"piccola Stalingrado\", il suo corpo oggi riposa nel Cimitero di guerra anglo-canadese del fiume Moro (Ortona)."}
{"id": "2749116", "revid": "22356", "url": "https://it.wikipedia.org/wiki?curid=2749116", "title": "Zygomaturidae", "text": ""}
{"id": "2749119", "revid": "203463", "url": "https://it.wikipedia.org/wiki?curid=2749119", "title": "David Howell", "text": "Divenne Grande maestro nel 2007 all'et\u00e0 di 16 anni, il pi\u00f9 giovane giocatore inglese ad ottenere tale titolo.\nNato da padre inglese (Martin) e madre asiatica di Singapore (Angeline), dimostr\u00f2 grandi doti gi\u00e0 da giovanissimo: all'et\u00e0 di nove anni vinse una partita lampo ufficiale contro il GM John Nunn alle \"Mind Sports Olympiads\" di Londra. Questo \u00e8 considerato un record, che detiene tuttora. All'et\u00e0 di dieci anni divenne il pi\u00f9 giovane partecipante ad un campionato nazionale, il campionato britannico di Street (Somerset).\nNel 2001 fu pari primo con Jan Nepomnja\u0161\u010dij nel campionato europeo under-12 e pari secondo nel campionato del mondo under-12. Grazie a questi risultati venne riconosciuto come il pi\u00f9 promettente giovane talento inglese; la stampa britannica ne ha parlato ampiamente ed \u00e8 stato ospite di diversi programmi televisivi.\nHa raggiunto il proprio record di punteggio Elo nella lista FIDE di agosto 2015, con 2.712 punti (numero 35 del mondo e secondo tra i giocatori inglesi).\nAltri risultati:"}
{"id": "2749120", "revid": "132406", "url": "https://it.wikipedia.org/wiki?curid=2749120", "title": "Oslobo\u0111enie", "text": ""}
{"id": "2749123", "revid": "80598", "url": "https://it.wikipedia.org/wiki?curid=2749123", "title": "Candy and a Currant Bun", "text": ""}
{"id": "2749133", "revid": "15756", "url": "https://it.wikipedia.org/wiki?curid=2749133", "title": "Antica via del t\u00e8", "text": "L'antica via del t\u00e8 , o antica via del t\u00e8 e dei cavalli (cinese: \u8336\u9a6c\u53e4\u9053|), era una rete di percorsi per carovane di muli che aggirava le montagne della provincia dello Yunnan, nella Cina sud-occidentale. Viene chiamata anche via della seta meridionale. Circa mille anni fa, l'antica via del t\u00e8 era una rotta commerciale che univa lo Yunnan, uno dei maggiori produttori di t\u00e8, all'India, passando per Birmania e il Tibet, e alla Cina centrale passando per la provincia del Sichuan. Oltre al t\u00e8, le carovane di muli trasportavano sale.\nSi crede che fosse grazie a questa rotta che il t\u00e8 si diffuse in Cina ed Asia."}
{"id": "2749134", "revid": "287204", "url": "https://it.wikipedia.org/wiki?curid=2749134", "title": "Antica via del te", "text": ""}
{"id": "2749140", "revid": "879070", "url": "https://it.wikipedia.org/wiki?curid=2749140", "title": "Argu Tagh", "text": "Argu Tagh (turco \"Argu Tag\" e \"Kumysh Tag\", che significa \"Montagne d'argento\", cinese \"Qinling\" che significa \"Montagne cipolla\") \u00e8 una catena montuosa che divide il bassopiano turanico (Turkestan occidentale) dal Turkestan orientale. L'Argu Tagh \u00e8 un'estensione settentrionale dei monti Kunlun, e prosegue a nord-est fino al bacino del fiume Ili, a nord-ovest del Lago Balqa\u0161, ad ovest e a nord-est da Kashgar, costeggiando il lato meridionale dei bacino del Tarim e formando il lato meridionale del deserto di Taklamakan. Come \"Montagna cipolla\" l'Argu Tagh viene citata spesso negli annali cinesi a partire dal II secolo a.C., dove si dice giocasse un ruolo principale sulle tratte della vecchia via della seta, e di come in seguito divenne teatro di numerosi eventi storici, militari e politici."}
{"id": "2749143", "revid": "287204", "url": "https://it.wikipedia.org/wiki?curid=2749143", "title": "Tombe di Astana", "text": "Le tombe di Astana (cinese: \u963f\u65af\u5854\u90a3\u53e4\u5893, pinyin: \u0100s\u012bt\u01cen\u00e0 G\u01d4m\u00f9) sono una serie di tombe sotterranee situate a 6\u00a0km dall'antica citt\u00e0 di Gaochang, ed a 42\u00a0km da Turfan, nello Xinjiang, in Cina. Le tombe vennero usate dagli abitanti di Gaochang per circa 600 anni, dal 200 all'800. Il complesso si estende su circa 10\u00a0km2 e contiene oltre 1000 tombe. I diversi lotti destinati a caste e famiglie diverse sono separati con delimitazioni in ghiaia. Grazie all'aridit\u00e0 dell'ambiente molti artefatti si sono conservati in ottimo stato, comprese alcune mummie naturali.\nRitrovamenti.\nAd una tipica tomba si accede tramite una scala in pendenza lunga circa 10 metri. Le tombe non sono molto grandi e solitamente alte solo 2 metri. Alcune contengono al loro interno delle iscrizioni murali. Il morto veniva adagiato su una piccola piattaforma rialzata sul fondo della tomba, circondato dai suoi oggetti personali e da cibi. Le facce venivano coperte con tessuti, alcuni dei quali mostrano motivi tipicamente persiani. Accanto ad ogni corpo veniva posto un piccolo blocchetto di pietra in funzione di cippo funerario, sul quale venivano scritti il nome della persona ed altri dati biografici. Questi cippi si sono rivelati molto utili per la datazione dei reperti trovati nelle tombe.\nNelle tombe sono state trovate sete dipinte e reperti databili alla dinastia Tang.\nAstana \u00e8 diventata il principale deposito di materiali per lo studio dell\u2019industria tessile dell\u2019antichit\u00e0, perch\u00e9 ha conservato nel tempo migliaia di documenti in lingua cinese, spesso smembrati e riutilizzati per farne imbottiture per scarpe, che includono contratti, libri contabili, registri ufficiali e cataloghi.\nUn nuovo padiglione \u00e8 stato costruito all'esterno del vecchio cimitero. Al centro \u00e8 stata posta una grande statua di Fu Hsi e N\u00fcwa, ricostruita in base alle raffigurazioni dei tessuti in seta rinvenuti sui soffitti delle tombe."}
{"id": "2749149", "revid": "1776051", "url": "https://it.wikipedia.org/wiki?curid=2749149", "title": "Murder by Pride", "text": "Murder by Pride \u00e8 il settimo album in studio registrato e pubblicato dalla band christian metal statunitense Stryper, nel 2009."}
{"id": "2749150", "revid": "287204", "url": "https://it.wikipedia.org/wiki?curid=2749150", "title": "3 (Joseph Williams)", "text": "3 \u00e8 il terzo album in studio del cantante Joseph Williams pubblicato nel 1997.\nL'album non \u00e8 molto conosciuto, ma contiene la famosissima hit \"Goin' Home\" dei Toto, infatti il brano fu scritto da Joseph e David Paich nel 1988, il brano fu registrato per\u00f2 nel 1990 con alla voce Bobby Kimball, ed inclusa nell'album dei Toto del 1997 Toto XX. La versione della canzone incisa da Joseph \u00e8 poco differente dall'originale, infatti \u00e8 soltanto spostata di qualche tonalit\u00e0 inferiore rispetto all'originale. Nell'album come ospiti, per l'appunto compaiono molti dei membri dei Toto, fra membri ed ex membri, tra cui Steve Lukather, Mike Porcaro, Steve Porcaro, David Paich, Bobby Kimball e Fergie Frederiksen. Altri ospiti in studio sono Bill Champlin, Jay Graydon, Mark Williams, James Harrah, Joey Carbone, Tony Franklin, Jennifer Condos, Paul Gordon, Dennis Matkosky e Sherwood Ball. Il brano \"Man in Me\" \u00e8 un brano che l'artista aveva originariamente scritto nel 1992 per la voce di Peter Cetera, tale brano figura infatti nell'album di Cetera \"World Falling Down\", nella versione di Williams cambia oltre alla tonalit\u00e0 anche il bridge. L'ultima traccia \u00e8 \"In My Life\", pezzo dei The Beatles eseguito live da Joseph durante uno show il 31 maggio 1996 a Tokyo in un locale chiamato \"Desperado\"."}
{"id": "2749153", "revid": "767487", "url": "https://it.wikipedia.org/wiki?curid=2749153", "title": "Kara-Suu", "text": "Kara-Suu (in chirghiso: \u041a\u0430\u0440\u0430-\u0421\u0443\u0443, \"acqua nera\") \u00e8 una citt\u00e0 del Kirghizistan, capoluogo dell'omonimo distretto.\nGeografia fisica.\nL'insediamento si trova nella valle di Fergana e sorge sulle rive del fiume che divide il Kirghizistan dall'Uzbekistan; tale confine, che ai tempi dell'U.R.S.S. era solo amministrativo, divide Kara-Suu dalla sua controparte uzbeca, Qorasuv.\nEconomia.\nKara-Suu \u00e8 un importante centro industriale e commerciale, il cui bazar cittadino \u00e8 di grande rilievo per il import delle merci cinesi in Kirghizistan, Uzbekistan, Tagikistan. Sebbene le autorit\u00e0 uzbeche abbiano distrutto il ponte principale che attraversa il fiume, il commercio a cavallo della frontiera continua tramite funicolari improvvisate che trasportano merci e persino persone da un lato all'altro del corso d'acqua.\nMassacro di Andijan.\nKara-Suu \u00e8 balzata all'attenzione delle cronache internazionali quando, dopo il massacro di Andijan, molti rifugiati fuggirono da Andijan e si riversarono in citt\u00e0."}
{"id": "2749154", "revid": "114047834", "url": "https://it.wikipedia.org/wiki?curid=2749154", "title": "Pietro Loro Piana", "text": "Biografia.\nFiglio di Giacomo Loro Piana e di Clementina Zignone, insieme ai genitori si trasferisce ancora giovane in Valsesia dalla nat\u00eca Trivero. Qui importa la tradizione laniera del Biellese che la famiglia coltivava gi\u00e0 da decenni. A Quarona, proprio nel cuore della regione tessile vercellese, dove lavora e risiede, gestisce come comproprietario le ditte \"Lora &amp; C.\" e \"Zignone &amp; C.\"\nStrenuo sostenitore dello sviluppo ingegneristico applicato al processo produttivo ed all'innovazione tecnologica del prodotto, nel 1924 fonda la societ\u00e0 \"Ing. Loro Piana &amp; C.\", divenuta poi l'attuale Loro Piana s.p.a., colosso della moda italiana e tra le maggiori societ\u00e0 nel mondo produttrici di capi d'abbigliamento in cashmere.Muore nel 1941."}
{"id": "2749156", "revid": "110157", "url": "https://it.wikipedia.org/wiki?curid=2749156", "title": "Un monde parfait (album)", "text": "Un monde parfait \u00e8 l'album di debutto della cantante pop francese Ilona Mitrecey, pubblicato in diversi paesi europei il 10 ottobre 2005 dall'etichetta discografica Sony BMG. In Svizzera e Germania l'album \u00e8 stato pubblicato con il titolo Ilona e una diversa lista tracce."}
{"id": "2749157", "revid": "1318658", "url": "https://it.wikipedia.org/wiki?curid=2749157", "title": "Pontano", "text": ""}
{"id": "2749160", "revid": "251174", "url": "https://it.wikipedia.org/wiki?curid=2749160", "title": "Ultra Trail du Mont Blanc", "text": ""}
{"id": "2749162", "revid": "287204", "url": "https://it.wikipedia.org/wiki?curid=2749162", "title": "4288 Tokyotech", "text": "4288 Tokyotech \u00e8 un asteroide della fascia principale. Scoperto nel 1989,\npresenta un'orbita caratterizzata da un semiasse maggiore pari a 2,6271645\u00a0UA e da un'eccentricit\u00e0 di 0,1785214, inclinata di 14,01677\u00b0 rispetto all'eclittica.\nL'asteroide \u00e8 dedicato al Tokyo Institute of Technology, il pi\u00f9 rinomato istituto universitario giapponese per la scienza e la tecnologia."}
{"id": "2749163", "revid": "29178184", "url": "https://it.wikipedia.org/wiki?curid=2749163", "title": "Commentari", "text": ""}
{"id": "2749164", "revid": "29178186", "url": "https://it.wikipedia.org/wiki?curid=2749164", "title": "Don Luigi Ciotti", "text": ""}
{"id": "2749165", "revid": "29178187", "url": "https://it.wikipedia.org/wiki?curid=2749165", "title": "Commentarii", "text": ""}
{"id": "2749166", "revid": "1573940", "url": "https://it.wikipedia.org/wiki?curid=2749166", "title": "Baghlan (citt\u00e0)", "text": "Baghlan (pashtu / persiano: \u0628\u063a\u0644\u0627\u0646 - \"Ba\u0121l\u0101n\") \u00e8 una citt\u00e0 situata in Afghanistan settentrionale, nell'omonima provincia di Baghlan. si trova 5\u00a0km ad est del fiume Kunduz, 50\u00a0km a sud di Khanabad, nell'Hindu Kush settentrionale.\nStoria.\nBaghlan crebbe come centro urbano negli anni trenta grazie ad una nuova strada che partiva da Kabul ed attraversava il fiume Kunduz.\nEconomia.\nBaghlan \u00e8 il centro della produzione afgana di barbabietola da zucchero. Anche la produzione e la lavorazione del cotone sono importanti per l'economia locale.\nSociet\u00e0.\nEvoluzione demografica.\nLa popolazione venne stimata in circa 20\u00a0000 unit\u00e0 nel 1960, e in circa 24\u00a0410 nel 1963, con un incremento del 22,05% in tre anni. Nel 1965 la stima fu di 92\u00a0432, un incremento del 278,66% in due anni. Nel 2008 la popolazione fu stimata in 119\u00a0607 unit\u00e0, di cui il 50% erano Pashtun, il 40% Tagiki ed il restante 10% Usbechi.\nAttentato del 2007.\nIl 6 novembre 2007 ci fu un attacco suicida in una ditta di produzione di zucchero nel corso di una visita dei membri della Assemblea Nazionale dell'Afghanistan. Morirono quasi 100 persone, compresi 6 legislatori."}
{"id": "2749169", "revid": "767487", "url": "https://it.wikipedia.org/wiki?curid=2749169", "title": "Francesco Pucci (umanista)", "text": "Il soggiorno presso la corte aragonese di Napoli.\nDopo il magistero del Poliziano nei primi anni ottanta del Quattrocento, Francesco Pucci si trasfer\u00ec a Napoli dove visse e oper\u00f2 per oltre un ventennio, dal 1483 al 1504. Insegn\u00f2 eloquenza nello Studio maggiore napoletano fino alla sua temporanea chiusura nel 1494. Fu accademico pontaniano e direttore della libreria aragonese (\"livrero mayor\", titolo e carica gi\u00e0 appartenute a Giovanni Brancati) per oltre un decennio e svolse un importante ruolo di tramite tra gli ambienti umanistici della Firenze medicea e la cerchia culturale della Napoli aragonese, a cui trasmise rigore e raffinatezza filologica che egli aveva appresi dall'insegnamento del Poliziano. \nA Napoli, degne di nota furono le amicizie e le frequentazioni intellettuali che egli intrattenne: tra queste lo stesso re Ferrante d'Aragona e il suo segretario Antonello Petrucci, Francesco Minutolo, le famiglie Caracciolo e Carafa, il Pontano, Silvestro Galeota e Antonio D'Alessandro.\nFu autore di commentari eruditi su scrittori dell'antichit\u00e0 classica greco-romana, di numerose orazioni di buona levatura, oltre a qualche carme latino di mediocre fattura. "}
{"id": "2749172", "revid": "1652134", "url": "https://it.wikipedia.org/wiki?curid=2749172", "title": "Severino Lojodice", "text": "Carriera.\nCresciuto nelle giovanili del Fanfulla, compie la trafila verso il calcio di vertice passando in rapida successione alla Cremonese in Serie C e al in Serie B, dimostrando confidenza con la rete (8 reti a Cremona, 10 a Monza), per poi approdare nell'estate 1956 alla .\nNella capitale, dove resta per tre stagioni, Lojodice si impone subito come titolare e, dopo una prima annata di ambientamento (3 reti all'attivo), aumenta notevolmente il suo bottino di reti, andando a segno in 10 occasioni nella stagione 1957-1958 e in 11 nella stagione 1958-1959, risultando in entrambi i casi il secondo marcatore stagionale dei giallorossi. Durante la sua militanza nella Roma, Lojodice ottiene due presenze nella Nazionale Under-23.\nNel 1959 passa alla Juventus dove, pur in una stagione trionfale per i bianconeri che conquistano lo scudetto e la Coppa Italia, non riesce a ripetersi, con 8 presenze in campionato e una rete nel successo esterno contro il . Nella stagione 1960-1961, dopo aver totalizzato ulteriori tre presenze in bianconero, nella sessione autunnale del calciomercato viene ceduto alla insieme ad un notevole conguaglio in denaro in cambio del promettente Bruno Mora.\nA Genova Lojodice disputa il resto della stagione, contribuendo pur senza andare a rete al quarto posto finale dei blucerchiati (miglior risultato della storia dei liguri fino ad allora), quindi torna in Serie B nelle file del Brescia, dove disputa due stagioni, per poi ritornare a Monza, disputando coi brianzoli il campionato di Serie B 1963-1964 e lasciando quindi il calcio ad alto livello.\nIn carriera ha collezionato complessivamente 120 presenze e 25 reti in Serie A e 69 presenze e 19 reti in Serie B."}
{"id": "2749174", "revid": "125233563", "url": "https://it.wikipedia.org/wiki?curid=2749174", "title": "Diazepam", "text": "Il diazepam \u00e8 uno psicofarmaco della categoria delle benzodiazepine commercializzato da Hoffmann-La Roche di Basilea dal 1963. \u00c8 conosciuto sotto vari nomi tra cui \"Valium\", \"Tranquirit\", \"Vatran\", \"Ansiolin\" e \"Noan\". \u00c8 stato sintetizzato dal chimico Leo Sternbach.\nPossiede propriet\u00e0 ansiolitiche, anticonvulsanti, sedative, miorilassanti. Il diazepam \u00e8 comunemente utilizzato per trattare i disturbi d'ansia, l'insonnia e gli spasmi muscolari. Inoltre pu\u00f2 essere utilizzato prima di alcune procedure mediche per ridurre la tensione e l'ansia e in alcune procedure chirurgiche per indurre amnesia. \u00c8 comunemente usato nel trattamento dell'ansia, insonnia, convulsioni tra cui stato di male epilettico, spasmi muscolari (come nei casi di tetano), la sindrome delle gambe senza riposo, astinenza da alcool, la riduzione delle benzodiazepine e la malattia di Meni\u00e8re. Il diazepam viene utilizzato in veterinaria nella terapia delle crisi epilettiche.\nI vantaggi del diazepam sono il rapido inizio d'azione e gli alti tassi di efficacia, importanti per la gestione di crisi acute, attacchi d'ansia e attacchi di panico; le benzodiazepine hanno anche una tossicit\u00e0 relativamente bassa in caso di sovradosaggio.\nIl diazepam \u00e8 una medicina ritenuta basilare dall'Organizzazione mondiale della sanit\u00e0 ed \u00e8 inclusa nella lista di farmaci essenziali, una lista di medicamenti minimi necessari per un sistema sanitario di base.\nFarmacologia.\nIl diazepam possiede una lunga durata d'azione: alcuni suoi metaboliti attivi, come il nordazepam, possiedono una emivita superiore alle 100 ore; questo dato dipende comunque dall'et\u00e0 e dalla funzionalit\u00e0 epatica. \nDiazepam ha propriet\u00e0 anticonvulsivanti. Diazepam \u00e8 agonista dei recettori del GABA e inoltre ha un leggero effetto inibitorio sull\u2019attivit\u00e0 delle acido gamma-aminobutirrico transaminasi. Si differenzia da altri farmaci anticonvulsivanti con cui \u00e8 stato confrontato. Le benzodiazepine agiscono tramite micromolari siti di legame delle benzodiazepine come Ca2+ dei canali e inibisce in modo significativo la depolarizzazione sensibile e nell'assorbimento di calcio nelle preparazioni di cellule nervose di ratto.\nDiazepam inibisce il rilascio di acetilcolina in sinaptosomi ippocampali di topo. Ci\u00f2 \u00e8 stato trovato misurando sodio-dipendente alta affinit\u00e0 uptake di colina nelle cellule cerebrali di topo in vitro, dopo pretrattamento dei topi con diazepam in vivo. Questo pu\u00f2 avere un ruolo nello spiegare le propriet\u00e0 anticonvulsivanti del diazepam.\nDiazepam si lega con alta affinit\u00e0 per le cellule gliali in colture di cellule animali.\nMeccanismo d'azione.\nDiazepam si lega a una subunit\u00e0 specifica sul recettore GABA A in un sito distinto dal sito di legame della molecola endogena GABA, noto come sito allosterico. Il GABA A recettore \u00e8 un canale inibitorio che, quando attivato, diminuisce l'attivit\u00e0 neuronale. Le benzodiazepine non sono supplementari per il neurotrasmettitore GABA, le benzodiazepine si legano piuttosto come diazepam in una posizione diversa sul GABA A recettore, con conseguente incremento degli effetti del GABA. Le benzodiazepine provocano un'apertura maggiore del canale quando lo ione cloruro si lega al suo sito sul GABA A recettore, portando a un incremento dell'entrata di ioni cloruro nel neurone. Il diazepam lega non selettivamente le subunit\u00e0 alfa1, alfa2, alfa3 e alfa5 contenenti GABA A recettori.\nA causa del ruolo di diazepam come modulatore allosterico positivo del GABA, quando si lega ai recettori delle benzodiazepine, provoca effetti inibitori. Ci\u00f2 deriva dalla iperpolarizzazione della membrana post sinaptica, a causa del controllo esercitato sugli ioni cloruro negativi dai GABA A recettori.\nDiazepam sembra agire su aree del sistema limbico, talamo e ipotalamo, inducendo effetti ansiolitici. Le sue azioni sono dovute alla valorizzazione del GABA attivit\u00e0. I farmaci benzodiazepinici, incluso diazepam, sembrano aumentare i processi inibitori nella corteccia cerebrale.\nLe propriet\u00e0 anticonvulsivanti del diazepam e di altre benzodiazepine possono essere in parte o interamente dovute al legame con canali voltaggio-dipendenti del sodio piuttosto che recettori benzodiazepinici. Le propriet\u00e0 miorilassanti di diazepam sono dovute all'inibizione de percorsi polisinaptici mediati dai recettori serotoninergici ed adrenergici nel midollo spinale.\nGravidanza e allattamento.\nDiazepam non dovrebbe essere somministrato durante il primo trimestre di gravidanza. \nSuccessivamente, l'impiego del farmaco deve avvenire in caso di effettiva necessit\u00e0 e dopo attenta valutazione del rapporto fra benefici clinici effettivi e rischi potenziali per il feto, generalmente evitando dosi elevate e un uso prolungato.\n\u00c8 noto che l'assunzione cronica di benzodiazepine in corso di gravidanza pu\u00f2 comportare lo sviluppo di dipendenza fisica nel neonato e comportare il verificarsi di una sindrome da astinenza nella fase postnatale. Pertanto, se il farmaco viene assunto durante l'ultimo periodo di gravidanza, \u00e8 possibile che si verifichino effetti dannosi sul nascituro, quali ipotermia neonatale, sedazione, ipotonia (sindrome del bambino di pezza), riluttanza a succhiare, e depressione respiratoria moderata.\nL'esposizione materna a farmaci con attivit\u00e0 depressiva sul sistema nervoso centrale, come il diazepam, pu\u00f2 provocare la scomparsa delle variazioni brevi della frequenza cardiaca fetale, sulle quali si basa il monitoraggio fetale cardiaco. Tale effetto non risulta comunque dannoso per il feto. Diazepam in gravidanza pu\u00f2 essere associato a trisomia della prole.\nDiazepam, come altre benzodiazepine, viene escreto nel latte materno. Se il trattamento benzodiazepinico non pu\u00f2 essere sospeso, \u00e8 meglio ricorrere a benzodiazepine a breve durata d'azione.\nEffetti collaterali.\nGli effetti collaterali del diazepam includono amnesia anterograda (specialmente ad alte dosi) e sedazione, cos\u00ec come effetti paradossali, come eccitazione, rabbia o peggioramento delle crisi negli epilettici. La benzodiazepina pu\u00f2 anche causare o peggiorare la depressione. Effetti a lungo termine delle benzodiazepine quali il diazepam includono la tolleranza, la dipendenza e la crisi di astinenza (con la riduzione della dose), inoltre deficit cognitivi possono persistere per almeno sei mesi dopo la sospensione del trattamento. Diazepam pu\u00f2 causare seri problemi di dipendenza fisica con l'uso a lungo termine. Rispetto ad altre benzodiazepine, per\u00f2, la crisi di astinenza da diazepam dopo l'uso a lungo termine \u00e8 di solito pi\u00f9 lieve a causa della sua lunga emivita.\nAvvertenze.\n\"Pazienti debilitati, con patologie organiche cerebrali (soprattutto di natura arteriosclerotica) o con insufficienza cardiorespiratoria, renale o epatica:\" in queste classi di pazienti potrebbe essere necessario individualizzare il dosaggio del diazepam. Nei pazienti con lesioni neurologiche il diazepam pu\u00f2 causare un peggioramento dell'ossigenazione tissutale per diminuita pressione di perfusione cerebrale."}
{"id": "2749175", "revid": "288300", "url": "https://it.wikipedia.org/wiki?curid=2749175", "title": "Miguel \u00c1ngel Pinto J\u00e9rez", "text": ""}
{"id": "2749176", "revid": "287204", "url": "https://it.wikipedia.org/wiki?curid=2749176", "title": "Architettura romanica in Valle d'Aosta", "text": "Larchitettura romanica e, pi\u00f9 in generale l'arte romanica, trovano un importante sviluppo in Valle d'Aosta soprattutto in rapporto alle due grandi chiese aostane volute dal vescovo Anselmo I all'inizio dell'XI secolo, la cattedrale e la collegiata di Sant'Orso. Accanto a tali grandi imprese costruttive troviamo nei borghi sparsi sul territorio, soprattutto lungo le vie di comunicazione che dal fondo valle salgono verso i passi del Piccolo e del Gran San Bernardo, un numero rilevante di chiese e di campanili che testimoniano un'architettura romanica minore, ma non priva di interesse storico ed artistico. Numerose sono inoltre, in virt\u00f9 dei castelli, delle torri e delle caseforti sorte a partire dal secolo XI, le testimonianze di un'architettura romanica per uso militare e civile.\nIl contesto storico-culturale.\nLo sviluppo dell'architettura romanica in Valle d'Aosta \u00e8 legato soprattutto alla figura del vescovo Anselmo I, che tenne la cattedra episcopale aostana tra il 994 ed il 1025 circa Per sua iniziativa furono costruiti i due principali edifici religiosi che si possono ammirare ad Aosta: la cattedrale dedicata a Maria Assunta e la collegiata dei santi Pietro ed Orso: sia pure profondamente rimaneggiati in epoca tardo gotica ed in periodi successivi, essi conservano ancora alcune strutture architettoniche ed elementi decorativi di grandissimo pregio che testimoniano lo sviluppo avuto dall'arte romanica ad Aosta.\nVa ricordato come nel medioevo la Valle d'Aosta rappresentasse, attraverso i passi del Piccolo e del Gran San Bernardo, un nodo essenziale delle grandi vie di comunicazioni tra la pianura padana ed il Nord Europa. La via Francigena percorsa da Sigerico di Canterbury verso il 990, pochi anni prima dell'avvio dei due grandi cantieri \"anselmiani\", prevedeva una tappa in Aosta.\nLa regione valdostana fu dunque in quell'epoca anche terra di vivace scambio culturale ed artistico: se le maestranza che edificarono le due grandi chiese aostane provenivano con probabilit\u00e0 dall'area lombarda, i modelli architettonici con i quali il committente si confrontava erano \u2013 soprattutto per la cattedrale - quelli nordici.\nNel XII secolo, in anni immediatamente successivi al 1132, il vescovo Eriberto ebbe l'autorizzazione pontificia a fondare, presso la chiesa di Sant'Orso, una comunit\u00e0 di agostiniani: si diede allora avvio, sotto la guida del priore prescelto, Arnulphe D'Avise, alla costruzione dei vari locali conventuali; tra essi spiccava lo splendido chiostro, con la sorprendente variet\u00e0 di capitelli medievali che ancor oggi si possono ammirare.\nAltre chiese romaniche di minore rilevanza sono presenti in ampia parte nel territorio valdostano. Di specifico interesse sono anche le chiesette romaniche che in qualche modo sopravvivono all'interno della cinta muraria di castelli ormai in rovina. Le chiese del castello di Graines, del ch\u00e2tel-Argent e del castello di Cly costituisco appunto esempi di cappelle castrensi che si ergono accanto a possenti strutture murarie e massicci donjon, testimonianze di architettura romanica ad uso militare e civile. La presenza di chiese castrensi \u00e8 tipica della pianura padana, mentre \u00e8 rara nelle regioni dell'arco alpino.\nLe chiese dei borghi di montagna ed i numerosissimi castelli sparsi nella valle richiamano alla mente la struttura marcatamente feudale che si afferm\u00f2 in Valle d'Aosta a partire dall'XI secolo, con la presenza di un numero ristretto di famiglie nobiliari \u2013 a cominciare dagli Challant \u2013 capaci di controllare la vita economica e culturale della valle.\nLa cattedrale di Aosta.\nL'origine della cattedrale di Aosta risale alle fasi iniziali di diffusione del cristianesimo in Valle d'Aosta: gi\u00e0 verso la fine del IV secolo, ove oggi \u00e8 la cattedrale, esisteva - come hanno provato gli scavi archeologici eseguiti - una \"domus ecclesiae\" di ragguardevoli proporzioni.\nLa chiesa venne completamente riedificata nel corso dell'XI secolo, per volere di Anselmo I che fu vescovo in Aosta tra il 994 e il 1025 (da non confondersi con Anselmo, filosofo e santo, nato in Aosta nel 1033). \nLa \"chiesa anselmiana\" presentava una pianta basilicale a tre navate con tetto a capriate in legno; il portale d'ingresso era posto al centro del lato meridionale; l'abside maggiore, semicircolare, era affiancata da due torri campanarie.\nNella cattedrale \"anselmiana\", sul lato occidentale, non vi era una vera facciata, ma solamente una \"pseudofacciata\" a salienti che nella parte inferiore non aveva alcun portale d'ingresso, ma si appoggiava al criptoportico di epoca romana. Le tre navate erano segnate da sei coppie di pilastri quadrangolari e da una coppia di pilastri a fascio di sezione quadrilobata; le dimensioni della chiesa erano di 54 x 32,4 metri, con un'altezza di oltre 15 metri per la navata centrale e di 9 metri per quelle laterali. L'interno della navata centrale venne decorato con uno straordinario ciclo di dipinti a fresco disposti su vari registri. I pittori, di \"area lombarda\", impegnati nella realizzazione di tale programma decorativo furono, con ogni probabilit\u00e0, gli stessi che in Aosta affrescarono la collegiata di Sant'Orso. \nVista dal lato orientale la cattedrale mostrava ben cinque absidi: una grande abside che chiudeva la navata centrale, le due absidi con le quali terminavano le navate minori ed altre due absidiole ricavate al piano inferiore delle torri campanarie. Il coro era in posizione alquanto sopraelevata rispetto alla pavimentazione della chiesa; al di sotto del coro, gi\u00e0 alla fine del X secolo, era stata edificata una cripta a tre navatelle con volte a crociera sostenute da agili colonnine con capitelli medievali in marmo. Nella seconda met\u00e0 dell'XI secolo la cripta, a seguito di un probabile cedimento, dovette essere rifatta: solo le prime campate conservano le colonnine primitive, mentre per le altre campate vennero utilizzate robuste colonne romane di reimpiego.. Appoggiato alla navata nord, fu edificato un chiostro come spazio di incontro e di preghiera dei canonici.\nSempre nella seconda met\u00e0 dell'XI secolo la chiesa fu ampliata con l'edificazione del \"westwerk\" (massiccio occidentale) in forma di una seconda abside posta in corrispondenza alla navata centrale affiancata da due ulteriori campanili. Si complet\u00f2 in tal modo un progetto costruttivo che vedeva la navata centrale chiusa da due absidi contrapposte, ciascuna di essa affiancata da una coppia di torri campanarie (adottando una scelta di tipo nordico che trovava allora un altro esempio nel coevo duomo di Ivrea). Mentre il coro nell'abside orientale, dedicato a Maria Assunta, era funzionale al collegio dei canonici presieduto dal vescovo, quello nell'abside occidentale, dedicato a San Giovanni Battista, veniva utilizzato per le cerimonie parrocchiali\nRisalgono ad anni tra la fine del XII e l'inizio del XIII secolo i mosaici del pavimento del coro che, nonostante la loro datazione, possono ancora considerarsi espressione della cultura romanica.\nQuello detto dell' \"Anno\" o del \"Ciclo dei mesi\", posto nella parte pi\u00f9 bassa del coro, \u00e8 ritenuto pi\u00f9 antico, databile verso la fine del XII secolo. Al centro del pavimento musivo \u00e8 posta la figura del Cristo, Signore del tempo, che regge con una mano il sole e con l'altra la luna; in cerchio tutto intorno sono raffigurate, entro medaglioni, le personificazioni dei dodici mesi dell'anno, con riferimento soprattutto alle attivit\u00e0 lavorative svolte. I motivi ornamentali presenti fanno somigliare il pavimento musivo ad un tappeto; negli angoli di un motivo di forma rettangolare trovano posto le allegorie dei quattro fiumi del paradiso terrestre - Pison, Ghicon, Tigri, Eufrate - di cui parla la Genesi (Gen 2,11-14). \nIl secondo mosaico, databile verso gli inizi del XIII secolo, \u00e8 stato qui trasportato quando il coro occidentale in cui si trovava venne demolito. Esso raffigura una serie di animali reali e fantastici (una scritta didascalica \u00e8 posta accanto alle figure della chimera e dell'elefante); sono presenti anche le allegorie di due dei quattro fiumi del paradiso terrestre (Tigri ed Eufrate). Altre raffigurazioni lasciano ancora maggior spazio al dispiegarsi dell'immaginazione fantastica; esse si collocano al centro del mosaico, all'interno di una complessa geometria di quadrati e di cerchi. Rispetto al primo mosaico, ad una scelta di temi volutamente pi\u00f9 complessa, fa riscontro per\u00f2 una fattura meno pregevole.\nVerso la fine del XII secolo, quando gi\u00e0 \u2013 sull'ondata della cultura architettonica emergente in Francia - le scelte estetiche dei committenti si orientarono verso il gotico, fu costruito lo jub\u00e9, una grande tribuna retta da arcate che delimitava il coro (lo spazio riservato ai presbiteri) rispetto allo spazio riservato dai fedeli, e che fungeva anche da pulpito. Tale struttura fu demolita solo nel 1838.\nDell'antica basilica romanica molto si \u00e8 perduto in relazione ai numerosi interventi successivi, ispirati da diversi linguaggi artistici e da differenti modalit\u00e0 di fruizione liturgica degli spazi. Restano i due campanili posti ad oriente che\u00a0\u2013 pur modificati in qualche misura nel loro aspetto dall'alta cuspide gotica e dai quattro pinnacoli angolari posti sulla loro cima - mantengono una fisionomia tipicamente romanica; restano i sorprendenti mosaici del coro, la cripta con gli interessanti capitelli medievali. Restano in particolare gli affreschi superstiti - riscoperti nel 1979 nello spazio tra il tetto e le volte quattrocentesche - che lasciano comprendere quale dovesse essere la grandiosit\u00e0 dell'apparato decorativo interno alla chiesa e la sua complessit\u00e0 iconografica.\nLa collegiata di Sant'Orso ed il suo chiostro.\nGli scavi archeologici hanno messo in evidenza come nell'area oggi occupata dalla chiesa fosse presente un'ampia necropoli extraurbana sulla quale, nel V secolo, fu edificato un complesso paleocristiano comprendente, oltre alla nostra chiesa, anche quella cruciforme di San Lorenzo (che si trova sotto l'attuale omonima chiesa sconsacrata). La chiesa primitiva era ad aula unica delimitata da un'abside semicircolare; essa venne interamente ricostruita ed ingrandita nel IX secolo, in epoca carolingia.\nNel 989 si aggiunge alla facciata della chiesa esistente un campanile (i cui resti sono ancora visibili per un'altezza di circa 15\u00a0m).\nUn ulteriore intervento costruttivo fu quello promosso dal vescovo Anselmo I che tenne la cattedra vescovile in Aosta tra il 994 e il 1025 (da non confondersi con Anselmo, filosofo e santo, nato in Aosta nel 1033). Tale intervento \u00e8 testimoniato un passo del \"Necrologium\" della collegiata che menziona il defunto con l'espressione \"Anselmus Episcopus Augustiensis qui nostram construxit ecclesiam\".\nPer sua iniziativa l'intera chiesa venne ristrutturata nelle forme tipiche dell'architettura romanica, come edificio basilicale, diviso in tre navate con copertura a capriate lignee chiuse ad oriente da altrettante absidi semicircolari. Il coro, sopraelevato rispetto al piano delle navate, sovrastava (come avviene ancor oggi) una cripta formata da due vani: quello occidentale conteneva alcune importanti sepolture, quello orientale - destinato a cerimonie di culto- era diviso in cinque navatelle con tre absidiole semicircolari disposte a raggiera.\nPi\u00f9 in basso rispetto al pavimento del coro, sotto un vetro che lo protegge, si osserva un mosaico a tessere bianche e nere con alcuni inserti di tessere di colore marrone chiaro riportato alla luce durante gli scavi del 1999. Il tappeto musivo che risale al XII secolo \u2013 verosimilmente agli anni della costruzione del chiostro - ha forma quadrata, di lato pari a 3 metri, con gli spigoli disposti secondo i quattro punti cardinali; nel medaglione posto al centro di sei diverse cornici \u00e8 raffigurata la scena di \"Sansone che uccide il leone\".\nDel \"periodo anselmiano\" rimangono, oltre alle mura e ai pilastri, la cripta (non pi\u00f9 separata in due vani), il mosaico del coro e gli affreschi, esempi importanti di arte ottoniana, posti nella parte superiore della navata, tra il tetto e la copertura con volte a crociera realizzata a fine Quattrocento.\nL'imponente campanile romanico, alto 44 metri, che sorge sul sagrato della chiesa in posizione da essa isolata, fu eretto nel XII secolo come parte di un sistema difensivo costituito da una cinta muraria e da una seconda torre di grandi dimensioni. La parte inferiore \u00e8 quella originaria, formata da enormi massi squadrati, tolti forse ai vicini monumenti romani; la parte superiore \u00e8 probabilmente del XIII secolo.\nLa costruzione del chiostro romanico, istoriato dai suggestivi capitelli per i quali la collegiata di Sant'Orso va celebre, si colloca negli anni immediatamente successivi al 1133 (1132 secondo il calendario attuale), come attesta l'iscrizione di uno dei capitelli: \"ANNO AB INCARNATIO (N) E DOMINI MC XXX III IN HOC CLAUSTRO REGULAR (I) S VITA INCEPTA EST\", che indica l'inizio effettivo della vita comunitaria. In quell'anno aveva ottenuto risposta positiva la richiesta avanzata al papa Innocenzo II dal vescovo di Aosta Eriberto (gi\u00e0 canonico regolare di Sant'Agostino del Capitolo di Abondance nel Chiablese in Alta Savoia), finalizzata ad avere, per la congregazione di Sant'Orso, la possibilit\u00e0 di fondare una comunit\u00e0 di agostiniani. \nGli archi e le volte attuali del chiostro sono frutto di un rimaneggiamento posteriore, avvenuto all'epoca Giorgio di Challant (1468-1509), salvo uno dei lati minori che fu rifatto nel secolo XVIII.\nGli affreschi alto medievali della cattedrale e della collegiata di Sant'Orso.\nLe due grandi basiliche aostane, la cattedrale e la collegiata di Sant'Orso, presentavano nell'XI secolo una navata centrale interamente affrescata. Consistenti frammenti di tali dipinti alto medievali si sono conservati, in entrambe le chiese, nel sottotetto, sopra le volte quattrocentesche. I due cicli superstiti\u00a0\u2013 realizzati con ogni probabilit\u00e0 dallo stesso atelier - costituiscono una delle pi\u00f9 vaste testimonianze di pittura alto medievale che fanno di Aosta uno dei principali centri europei dell'arte di tale periodo storico.\nPer quanto riguarda la Cattedrale, nelle parti recuperate nel sottotetto si riconoscono le seguenti raffigurazioni:\nNel ciclo di Sant'Orso si riconoscono le diverse scene affrescate sono sormontate da una greca prospettica che ingloba al suo interno figure di animali e di oggetti rappresentate con notevole realismo. Non tutte le scene frammentarie si lasciano individuare; un'analisi iconografica consente di individuare le seguenti scene:\nL'ambito culturale dell'atelier che ha realizzato gli affreschi \u00e8 quello cosiddetto \"lombardo\"; ad esso possono essere stilisticamente collegati i cicli della basilica di San Vincenzo a Cant\u00f9 e del battistero del Duomo di Novara.\nAltre chiese romaniche in Valle d'Aosta.\nUn notevole numero di antiche chiese disseminate lungo i percorsi che dal fondo valle raggiungono i passi del Piccolo e del Gran San Bernardo, hanno mantenuto\u00a0\u2013 in special modo nei campanili - testimonianze pi\u00f9 o meno importanti del periodo romanico.\nTra le testimonianze principali si devono annoverare le chiese a pianta basilicale con tre navate: la parrocchiale di Arnad, quella di Saint-Vincent e di Sarre, l'antica chiesa di Santa Maria a Villeneuve.\nAltre interessanti chiese con elementi romanici superstiti sono la parrocchiale di Morgex, la chiesa di Sainte-Marie-Magdeleine de Villa a Gressan, la chiesa di San Solutore a Fleuran nel comune di Issogne, ed altre ancora.\nIn alcuni casi le modifiche architettoniche intervenute nei secoli non consentono pi\u00f9 di trovare testimonianze romaniche: \u00e8 questo, ad esempio, il caso della parrocchiale di San Martino a Pontey (borgo che segna una delle tappe dell'itinerario di Sigerico) menzionata in una bolla di papa Alessandro III nel 1176, ma interamente modificata dagli interventi successivi.\nLa parrocchiale di San Martino ad Arnad.\nPer scoprire le origini della chiesa occorre risalire verosimilmente al IX secolo quando essa venne edificata nella piana di Arnad come cappella del monastero ivi eretto dai benedettini di Fruttuaria. Di tale periodo rimangono tracce nelle fondazioni murarie e nell'abside centrale.\nNel corso dell'XI secolo una delle periodiche inondazioni distrusse la parrocchiale dedicata a Saint-Germain di Auxerre situata pi\u00f9 a valle. Fu allora deciso di trasformare la cappella del monastero nella nuova parrocchiale del borgo. L'antico edificio fu quasi interamente ricostruito ed ingrandito, ed assunse una struttura basilicale a tre navate che ha poi conservato nel tempo.\nLe strutture murarie della chiesa romanica realizzate tra i secolo XI e XII sono quasi interamente in pietra: furono impiegati infatti essenzialmente ciottoli di fiume e conci di tufo.\nLa copertura della chiesa era probabilmente assicurata da un tetto a capriate sulla navata centrale e da volti a botte su quelle laterali. \u00c8 verosimile, per comparazione con moltissime altre basiliche romaniche, che sotto la zona absidale fosse presente una cripta. La chiesa era ovviamente dotata di un campanile di cui sono rimaste oggi le murature romaniche che arrivano fino al livello delle prime monofore (il resto risente di interventi successivi).\nLa chiesa cimiteriale di Santa Maria a Villeneuve.\nL'antica chiesa di Santa Maria (ora dedicata a San Rocco) sorge su uno sperone di roccia nei pressi del cimitero di Villeneuve; ha svolto funzioni di chiesa parrocchiale sino alla costruzione, nel 1782, della nuova e pi\u00f9 grande chiesa nel centro del paese. Si tratta di una delle pi\u00f9 antiche chiese della Valle d'Aosta, risalendo presumibilmente la sua edificazione al secondo quarto dell'XI secolo. Viene menzionata per la prima volta, come \"ecclesia\" in una bolla pontificia del 1184, inclusa tra le pertinenze della collegiata di Sant'Orso ad Aosta. Il titolo di \"ecclesia\" induce a ritenere che fungesse gi\u00e0 allora da parrocchiale.\nLa chiesa ha subito nel tempo interventi che ne hanno modificato il tipico aspetto originario. La chiesa romanica presentava la tipica facciata a salienti che ancora si pu\u00f2 osserva, pur con il portico che ne ha alterato l'aspetto. Osservata dal lato orientale essa presenta tre absidi prive di elementi decorativi. L'interno ha conservato la struttura a tre navate chiuse da altrettante absidi; le navate laterali mostrano un'insolita copertura a botte, mentre la navata centrale presenta volte a crociera risalenti alla fine del XV secolo. Si \u00e8 conservata, sotto il presbiterio rialzato, la piccola cripta dell'XI secolo: ha forma di emiciclo e consta di sei volte a crociera con nervature che poggiano su due tozze colonne prive di capitelli.\nLa torre campanaria databile al XII secolo che si erge sulla navata settentrionale presenta una notevole eleganza in virt\u00f9 degli archetti pensili che segnano i diversi piani alleggeriti progressivamente da aperture a monofore, bifore e trifore.\nArchitettura romanica di uso militare e cappelle castrali.\nConservano una marcata impronta romanica in Valle d'Aosta anche alcune cappelle risalenti all'XI secolo ancora visibili tra le rovine di solitari castelli. Si tratta dei castelli di Graines in Val d'Ayas, di Cly nel comune di Saint-Denis, dei Signori di Quart a Quaart e di Ch\u00e2tel-Argent a Villeneuve. Tali castelli posti suggestivamente su cocuzzoli rocciosi, con i loro possenti \"donjon\", costituiscono esempi interessanti di architettura romanica di uso militare.\nSi \u00e8 osservato a questo riguardo\nIl castello di Graines.\nCostruito probabilmente nell'XI secolo, Graines \u00e8 un tipico esempio di castello primitivo valdostano. Era composto essenzialmente da un'ampia cinta muraria, di circa 80 metri per 50 e di forma irregolare per adattarsi alla natura del terreno, che racchiudeva all'interno le altre costruzioni tra cui una grande torre a pianta quadrata ed una piccola chiesa castrale, le uniche di cui sia rimasta traccia.\nLa torre quadrata, o donjon, mostra una struttura massiccia e misura pi\u00f9 di 5,5 metri di lato. Essa era il mastio del castello e oltre ad essere l'abitazione del signore rappresentava l'ultimo baluardo della difesa, come dimostrano le piccole finestre e l'ingresso posto a quasi cinque metri dal suolo, raggiungibile solo con l'aiuto di una scala che poteva essere rimossa in caso di assedio.\nIn un secondo tempo fu aggiunto alla torre un nuovo corpo di fabbrica per ingrandire l'abitazione.\nLa cappella romanica, dedicata a San Martino, fu probabilmente costruita dai monaci che abitarono il castello nei primi tempi. \u00c8 costituita da un'unica navata, lunga circa otto metri, che termina con un'abside semicircolare. Di essa \u00e8 rimasta unicamente la muratura e la facciata in pietra, mentre \u00e8 completamente crollata la copertura.\nIl castello di Cly.\nIl castello di Cly fa parte della tipologia di castelli valdostani di tipo primitivo, costituiti da un massiccio donjon centrale circondato da un'ampia cinta muraria, che racchiudeva al suo interno, oltre al mastio, anche una serie di altri edifici.\nNel caso di Cly la cinta muraria, ancora conservata quasi interamente, era sovrastata da una merlatura e racchiudeva un'area di circa 2800 metri quadrati. La parte occidentale era costituita da una spianata dove la popolazione locale poteva rifugiarsi in caso di attacco nemico. L'area a sud est ospitava invece le costruzioni, edificate in epoche diverse tra l'XI e il XIV secolo, tra cui la massiccia torre centrale, la cappella, le cucine, le stalle, il corpo di guardia e l'abitazione del castellano. Nell'angolo di nord ovest \u00e8 possibile notare i resti di una torre sotto la quale si trovava una cisterna sotterranea per la raccolta dell'acqua, intonacata in cocciopesto per renderla impermeabile.\nL'edificio pi\u00f9 imponente del castello era sicuramente il mastio, la massiccia torre centrale. Era costituito da un donjon a pianta quadrata di circa 9,40 x 9 metri di lato e alta 18 metri, costruita sopra la roccia viva. La torre era verticalmente divisa in tre piani sovrastanti, e l'accesso era posto ad alcuni metri di altezza dal suolo, una soluzione difensiva che \u00e8 possibile notare anche nei donjon di molti altri castelli dell'epoca, tra cui Graines e Ch\u00e2telard.\nAddossato al mastio si trovano i resti della piccola cappella romanica dedicata a San Maurizio, risalente probabilmente all'XI secolo. La chiesa \u00e8 costituita da un'aula rettangolare absidata. Pochi sono gli elementi decorativi: sono visibili sull'abside e sulla parete settentrionale lesene reggenti una cornice composta da archetti binati. All'interno \u00e8 degno di nota l'arco di accesso all'abside con doppia ghiera. Sulla superficie dell'abside si notano tracce di affreschi ormai illeggibili (che all'inizio del Novecento potevano ancora essere interpretati con una certa facilit\u00e0, come dimostrano alcuni disegni di Alfredo d'Andrade e gli scritti di Carlo Nigra).\nCh\u00e2tel-Argent.\nI ruderi del castello oggi visibili risalgono al XIII secolo, ma il cocuzzolo roccioso sul quale essi si ergono era gi\u00e0 occupato in epoca romana da una fortificazione posta a guardia della valle. La prima citazione medievale del castello \u00e8 del 1175. Esso fu sempre sotto la giurisdizione di Casa Savoia, anche se la baronia di Ch\u00e2tel-Argent ebbe numerosi signori: i Bard, i Challant, i Roncas, ecc.\nL'area rinchiusa da ci\u00f2 che resta della cinta muraria \u00e8 di 90 x 70\u00a0m; si calcola che potesse contenere 2000 uomini.\nPer quanto riguarda la costruzione del XIII secolo si trovano, all'interno della cinta, nella posizione pi\u00f9 elevata del sito, i resti di un corpo di fabbrica e di una cisterna; la parte meglio conservata, che caratterizza l'aspetto del sito, \u00e8 rappresentata dal \"donjon\" di forma cilindrica, alto circa 16 metri ed avente un diametro di 9,50\u00a0m. misurato all'esterno.\nSul fronte est dell'area fortificata si trova una cappella castrale dedicata a Santa Colomba in stile romanico che si ritiene costruita tra verso il 1050-70. \nLa chiesa ha un aspetto alquanto arcaico: la facciata presenta tre specchiature verticali coronate da archetti digradanti; l'abside che sporge curiosamente oltre la cinta muraria, \u00e8 ornata da lesene e archetti pensili in cotto.\nTorri e caseforti.\nTre gli edifici romanici ad uso civile e militare vanno ricordate le numerose torri e caseforti presenti sorte per lo pi\u00f9 nel XII secolo ed ancora presenti nel territorio valdostano, a cominciare dalla cinta urbana di Aosta. Si tratta di torri che fungevano da abitazione delle famiglie nobiliari poste lungo l'antica cinta muraria romana (per ampi tratti ancora visibile): vi si erano stabilite la famiglia dei Casei (loro la \"Tour Fromage\" nelle immediate vicinanze del teatro romano), i De Palatio (loro la torre chiamata poi la \"del Balivo\"), i \"signori de porta Sancti Ursi\" (divenuta poi \"Torre dei signori di Quart\") ed altre ancora."}
{"id": "2749181", "revid": "785863", "url": "https://it.wikipedia.org/wiki?curid=2749181", "title": "Gianfranco Baldanello", "text": "Biografia.\nFiglio degli attori dialettali veneti Emilio Baldanello e Wanda Vianello (nota anche come Vanda Baldanello), Gianfranco Baldanello, che ha spesso usato lo pseudonimo Frank G. Carroll , comincia la propria carriera da aiuto regista a met\u00e0 anni '50, con pellicole di basso rilievo nel genere storico-mitologico. Nel 1965 dirige il suo primo film, \"30 Winchester per El Diablo\", un western dalla trama abbastanza semplice del quale scrive anche la sceneggiatura (cosa che far\u00e0 in molti suoi film).\nNel 1966, esce il suo secondo film western dal titolo \"Uccidete Johnny Ringo\".\nDobbiamo aspettare il 1967 per vederlo girare ben 3 film: \"Non mi dire mai goodbye\" , una commedia, \"Il raggio infernale\" , un'avventura vissuta tra trame di spionaggio e apparecchiature futuristiche e infine \"I lunghi giorni dell'odio\" , un western abbastanza crudo.\nNel 1968 firma un altro film western dal titolo \"Black Jack\" .\nNel 1969 dirige il giallo \"Yellow - Le cugine\" , nel 1972 il western \"Una colt in mano al diavolo\", interpretato da un abile William Berger e definito dalla critica di modesta efficacia spettacolare.\nNel 1973, e sempre con l'aiuto di William Berger, dirige il film \"Il figlio di Zorro\" e quindi il cappa e spada erotico \"Da Scaramouche or se vuoi l'assoluzione baciar devi sto... cordone!\". Nel 1974 dirige il film \"Il richiamo del lupo\" ,e sempre lo stesso anno, \"Dieci bianchi uccisi da un piccolo indiano\" .\nIl 1975 segna l'anno in cui Baldanello produce il suo primo film erotico, genere che seguir\u00e0 con altri 3 film. Uscir\u00e0 infatti con \"Quella provincia maliziosa\" , \"L'ingenua\" e l'anno seguente ovvero nel 1976 con \"Che dottoressa ragazzi!\".\nInfine con l'avventura-spionaggio di \"A chi tocca, tocca...!\" firma il suo ultimo film nel 1979."}
{"id": "2749185", "revid": "287204", "url": "https://it.wikipedia.org/wiki?curid=2749185", "title": "4298 Jorgen\u00fanez", "text": "4298 Jorgen\u00fanez \u00e8 un asteroide della fascia principale. Scoperto nel 1941, presenta un'orbita caratterizzata da un semiasse maggiore pari a 3,0455067\u00a0UA e da un'eccentricit\u00e0 di 0,2958472, inclinata di 3,29762\u00b0 rispetto all'eclittica.\nL'asteroide \u00e8 dedicato a Jorge N\u00fanez, astronomo spagnolo."}
{"id": "2749189", "revid": "1543377", "url": "https://it.wikipedia.org/wiki?curid=2749189", "title": "Jayavarman IV", "text": "Primi anni del regno.\nNella sequenza dei sovrani angkoriani tracciata dagli epigrafisti della prima met\u00e0 del Novecento, Jayavarman IV si trov\u00f2 ad occupare il ruolo di usurpatore nei confronti dei discendenti diretti di Yasovarman I, il fondatore di Yasodharapura. Ulteriori scoperte ed il riesame critico effettuato a partire dalla fine degli anni Settanta da studiosi quali Michael Vickery dimostrarono che, secondo la caratteristica mancanza di una regola chiara di successione diretta da padre a figlio dei regni khmer (presso i quali gi\u00e0 in epoca pre-angkoriana era molto importante nella trasmissione di titoli e diritti la linea materna), egli vantava diritti legittimi al trono. Era infatti figlio di Mahendradevi, sorella di Indravarman I, e sposato ad una sua zia, sorellastra di Yasovarman I.\nGi\u00e0 all'epoca della morte di Yasovarman I dimostr\u00f2 apertamente l'opposizione ai di lui figli, spostandosi un'ottantina di km a nordest di Angkor per fondare la propria capitale. Un'iscrizione del 921 afferma che Jayavarman IV lasci\u00f2 la citt\u00e0 di Ya\u015bodharapura per regnare a \"Chok Gargyar\" (\"isola della gloria\"), portando con s\u00e9 il \"devaraja\". Tale scissione dur\u00f2 fino alla morte di Ishanavarman II nel 928, dopodich\u00e9 Jayavarman IV regn\u00f2 sulle terre dell'impero khmer come unico sovrano.\nKoh Ker.\nIl sito dell'antica citt\u00e0 di \"Chok Gargyar\" (od anche Lingapura) fondata da Jayavarman IV al giorno d'oggi \u00e8 chiamato Koh Ker. Si trova in un luogo piuttosto isolato nella giungla, ma da pochi anni pu\u00f2 essere raggiunto in poche ore di viaggio e con relativa facilit\u00e0 da Siem Reap grazie alla costruzione di una strada a pagamento. L'antica capitale rimase abbandonata per un millennio prima di essere visitata da studiosi francesi quali Louis Delaporte e Etienne Aymonier a partire dalla fine dell'Ottocento.\nSono stati rinvenuti i resti di una citt\u00e0 cinta da mura quadrate di circa 1200\u00a0m di lato, ma una moltitudine di templi secondari \u00e8 dispersa su un'area di circa 35\u00a0km\u00b2. La zona principale comprende il baray \"Rahal\" (che misura 1.188\u00a0m per 548\u00a0m) e il complesso del Prasat Thom, con la sua caratteristica piramide a sette livelli, alta 30 metri. Le iscrizioni dicono che alla sommit\u00e0 del tempio era posto un colossale linga, oggi scomparso, probabilmente rivestito di metallo. Henri Parmentier ipotizz\u00f2 (dalla conversione delle misure riportate nelle iscrizioni) un'altezza di 4,6\u00a0metri ed un peso di 24\u00a0tonnellate. L'iscrizione K.187E si riferisce al linga come \"kamrate\u1e45 jagat ta r\u0101jya\", \"il dio che \u00e8 re\", espressione caratteristica del culto devaraja. Un gran numero delle sculture khmer di miglior fattura e maggiori dimensioni appartengono a questo periodo, ad esempio il garu\u1e0da posto all'ingresso del Museo nazionale di Cambogia a Phnom Penh. Una strada reale congiungeva la citt\u00e0 a Beng Mealea a sud e poi ad Angkor ad ovest.\nLa riscossione delle tasse.\nLe iscrizioni del regno di Jayavarman IV lo elogiano come un uomo di eccezionale forza ed abilit\u00e0 e ne magnificano le opere come superiori a quelle dei suoi predecessori. Per quanto sia difficile separare la verit\u00e0 dall'esagerazione, di certo la costruzione di una vasta capitale in un tempo cos\u00ec ristretto dimostra notevoli abilit\u00e0 personali e la presenza di un solido apparato burocratico, per la necessit\u00e0 di reperire ricchezze e lavoro in quantit\u00e0 sufficiente. Iscrizioni di questo periodo oltre che a Koh Ker sono presenti in diversi luoghi agli estremi del dominio khmer, dall'odierna Thailandia (Nong Pang Puey) al delta del Mekong (Phnom Bayang). Esse ci chiariscono almeno in parte come venivano raccolte le tasse \"in natura\" (in quanto la civilt\u00e0 angkoriana non conobbe l'uso della moneta). Riso, cera, miele, elefanti e tessuti venivano raccolti da tutti i territori sotto il controllo di Jayavarman, probabilmente sotto la supervisione di un funzionario reale chiamato \"tamrvac\", che esercitava la propria autorit\u00e0 nelle province. Il sistema di riscossione era efficiente e talvolta brutale: chi si rifiutava di versare quanto richiesto veniva ingabbiato dai maggiorenti e portato dinanzi al sovrano che emetteva la sentenza. Il re, i funzionari di palazzo, i monaci e gli schiavi erano esentati dal pagamento delle tasse.\nSuccessione.\nJayavarman IV mor\u00ec a Koh Ker nel 941 e ricevette l'appellativo postumo di \"Parama\u015bivapada\". La successione al potere fu al solito turbolenta. Il regno del suo giovane figlio Harshavarman II dur\u00f2 solo fino al 944, quando mor\u00ec probabilmente di morte violenta. Sal\u00ec quindi al potere Rajendravarman che, in ragione delle relazioni bizantine che connettevano i membri delle famiglie dominanti, era allo stesso tempo zio e cugino di primo grado di Harshavarman. Egli riport\u00f2 la capitale a Ya\u015bodharapura."}
{"id": "2749191", "revid": "29179006", "url": "https://it.wikipedia.org/wiki?curid=2749191", "title": "Accademia Pomponiana", "text": ""}
{"id": "2749196", "revid": "1543377", "url": "https://it.wikipedia.org/wiki?curid=2749196", "title": "500 (EP)", "text": "500 \u00e8 un EP di Paolo Benvegn\u00f9, pubblicato nel 2009.\nIl disco.\nAnticipato dal singolo \"Nel silenzio\", il disco \u00e8 stato prodotto da Fabrizio Barbacci (gi\u00e0 al lavoro con Ligabue e Roy Paci). Viene seguito da un tour che porta Benvegn\u00f9 ad esibirsi, tra l'altro, al concerto del Primo Maggio a Roma, e all'Italia Wave.\nPubblicato per l'etichetta La Pioggia Dischi, l'EP viene lanciato in anteprima italiana attraverso il progetto virale \"liveCASTour\", prodotto dal webzine indie-eye.it, che diffonde su cinque portali (\"xL\", \"Music Zone\", \"Tgcom\", \"Mtv.it\" e \"Yahoo Musica\") cinque video live registrati a porte chiuse, per la regia di Michele Faggi."}
{"id": "2749197", "revid": "767487", "url": "https://it.wikipedia.org/wiki?curid=2749197", "title": "The Last Sign", "text": "The Last Sign \u00e8 un film del 2005 diretto da Douglas Law ed interpretato da Andie MacDowell.\nTrama.\nKathy \u00e8 giovane e bella. \u00c8 sposata con Jeremy, un medico e hanno un figlio. I due vanno in crisi perch\u00e9 lui ha il vizio del bere e diventa violento nei suoi confronti. Jeremy muore in circostanze misteriose, e Kathy si rif\u00e0 una vita, insieme al figlio.\nIl vicino inizia a corteggiarla e i due si frequentano.\nIniziano improvvisamente dei fatti strani intorno alla donna, riceve telefonate da qualcuno morto sei mesi prima.\nDopo una seduta spiritica Kathy riuscir\u00e0 a capire alcune cose, fra cui che il fantasma malvagio dell'ex marito la perseguita. Deve trovare una via d'uscita."}
{"id": "2749198", "revid": "173868", "url": "https://it.wikipedia.org/wiki?curid=2749198", "title": "All'insegna del pesce d'oro", "text": ""}
{"id": "2749209", "revid": "1543377", "url": "https://it.wikipedia.org/wiki?curid=2749209", "title": "Humait\u00e1 (Paraguay)", "text": " \nHumait\u00e1 \u00e8 un centro abitato del Paraguay, nel dipartimento di \u00d1eembuc\u00fa, di cui forma uno dei 16 distretti; la localit\u00e0 dista 341 km dalla capitale del paese, Asunci\u00f3n e si trova sulla sponda sinistra del fiume Paraguay.\nRiveste una notevole importanza storica all'interno del Paraguay: qui si svolse infatti una delle pi\u00f9 importanti campagne militari della Guerra della triplice alleanza.\nPopolazione.\nAl censimento del 2002 Humait\u00e1 contava una popolazione urbana di 1.314 abitanti (2.888 nel distretto).\nOrigine del nome.\nSecondo la pi\u00f9 accreditata versione, il nome della localit\u00e0 deriva dai vocaboli lingua guaran\u00ed \"ym\u00e1\" (\u201cantichit\u00e0\u201d) e \"it\u00e1\" (\u201cpietra\u201d); il suo nome significherebbe dunque \u201cpietra antica\u201d.\nStoria.\nHumait\u00e1 fu fondata nel febbraio del 1778 ai tempi della colonizzazione spagnola su ordine del governatore Pedro Melo de Portugal y Villena. La sua posizione, su una stretta curva del fiume Paraguay, ne fece presto il luogo ideale per controllare il traffico fluviale diretto ad Asunci\u00f3n; a met\u00e0 del XIX secolo il presidente Carlos Antonio L\u00f3pez ordin\u00f2 la costruzione di un poderoso complesso difensivo nel luogo.\nDopo lo scoppio della Guerra della triplice alleanza il forte riusc\u00ec a respingere gli attacchi nemici per ben due anni, dal 1866 al 1868; nel 1867 vi si trincer\u00f2 il dittatore paraguaiano, il maresciallo Francisco Solano L\u00f3pez (politico), per difendere la capitale dagli attacchi congiunti delle forze argentine, uruguaiane e brasiliane. Dopo che queste ultime conquistarono Tayi il 2 novembre del 1867 Humait\u00e1 rimase isolata da ogni comunicazione terrestre, mentre il 19 febbraio 1868 fu forzato il passaggio sul fiume; ugualmente l'esercito paraguaiano riusc\u00ec a respingere gli attacchi del 3\u00ba Corpo d'Armata dell'esercito brasiliano, comandato dal maresciallo Manuel Lu\u00eds Os\u00f3rio, sferrati il 21 marzo e il 17 luglio del 1868. Abbandonato dai difensori, il forte fu occupato dalle forze brasiliane il 5 agosto 1868.\nDel terribile bombardamento che dovette ricevere il forte resta la testimonianza nei resti della Chiesa di San Carlo Borromeo, detta la \"Ruina de Humait\u00e1\" ed effigiata anche nelle monete da 100 guaran\u00ed; il museo storico della citt\u00e0, posto in quello che era stato il quartier generale del maresciallo L\u00f3pez, conserva cimeli della disastrosa guerra.\nLa grande alluvione che nel 1983 colp\u00ec tutto il dipartimento di \u00d1eembuc\u00fa devast\u00f2 anche le abitazioni di Humait\u00e1; non si salv\u00f2 neppure il museo, che sub\u00ec anche il furto di numerosi pezzi.\nEconomia.\nDecaduta la sua importanza dopo i fatti bellici del 1868, oggi il centro abitato vive soprattutto di allevamento e, in misura minore, di agricoltura. Negli ultimi anni si \u00e8 verificato qualche tentativo di ridare impulso alla zona grazie al turismo storico e alla pesca turistica.\nTurismo.\nAd Humait\u00e1 arrivano turisti provenienti dal paese e dall'estero, interessati soprattutto alle vestigia della Guerra della triplice alleanza. Il monumento pi\u00f9 visitato, la \"Ruina de Humait\u00e1\", era la chiesa di San Carlo Borromeo, inaugurata il 1\u00ba gennaio 1861 dal presidente Carlos Antonio L\u00f3pez in persona e costruita dall'architetto austro-ungarico Wisner de Morgenstern. Il museo storico espone in cinque stanze reperti risalenti alla Guerra della triplice alleanza.\nInfrastrutture e trasporti.\nLa mancanza di una strada asfaltata che la potesse collegare a Pilar, capoluogo del dipartimento di \u00d1eembuc\u00fa, ha impedito lo sviluppo del centro. Risulta abbandonato anche l'antico porto fluviale."}
{"id": "2749217", "revid": "29179471", "url": "https://it.wikipedia.org/wiki?curid=2749217", "title": "Biagio de Giovanni", "text": ""}
{"id": "2749230", "revid": "767487", "url": "https://it.wikipedia.org/wiki?curid=2749230", "title": "Doctor 3", "text": "Doctor 3 \u00e8 un trio jazz italiano formato da Danilo Rea al pianoforte, Enzo Pietropaoli al contrabbasso e Fabrizio Sferra alla batteria.\nLa formazione \u00e8 nata nel 1997 in occasione del primo disco, \"The Tales of Doctor 3\", giudicato miglior album italiano dell'anno dalla rivista Musica Jazz nel 1998. La stessa rivista con l'annuale referendum \"Top Jazz\" li ha anche dichiarati miglior gruppo jazz italiano nel 1999, 2001 e 2003.\nIl gruppo ha inciso diversi dischi, con la caratteristica di sfruttare la canzone italiana come elemento necessario allo sviluppo improvvisativo. Il progetto utilizza materiali musicali eterogenei per una rilettura originale in chiave jazz: da Pietro Mascagni a Sting, dai Beatles ai Red Hot Chili Peppers, da Domenico Modugno a Tom Waits."}
{"id": "2749235", "revid": "1226", "url": "https://it.wikipedia.org/wiki?curid=2749235", "title": "Congregazione degli Eremiti di San Girolamo", "text": ""}
{"id": "2749237", "revid": "767487", "url": "https://it.wikipedia.org/wiki?curid=2749237", "title": "It Might Get Loud", "text": "It Might Get Loud \u00e8 un film documentario sulla chitarra elettrica dal punto di vista di tre importanti chitarristi rock, ossia The Edge (U2), Jimmy Page (Led Zeppelin) e Jack White (White Stripes, Raconteurs). Nel film i tre parlano, confrontano le loro tecniche e suonano assieme. Ne nasce un confronto tra generazioni e generi musicali diversi."}
{"id": "2749246", "revid": "287204", "url": "https://it.wikipedia.org/wiki?curid=2749246", "title": "Hermenegildo Giner de los Rios", "text": ""}
{"id": "2749248", "revid": "287204", "url": "https://it.wikipedia.org/wiki?curid=2749248", "title": "Francisco Giner de los Rios", "text": ""}
{"id": "2749249", "revid": "466539", "url": "https://it.wikipedia.org/wiki?curid=2749249", "title": "La legge (film)", "text": "La legge (\"La loi\") \u00e8 un film del 1958 diretto da Jules Dassin, tratto dall'omonimo romanzo \"La legge\" di Roger Vailland.\nTrama.\nIn un paesino della Corsica si intrecciano le storie di diversi personaggi:\nDon Cesare \u00e8 una sorta di signorotto locale, appassionato di arte antica ha al suo servizio Tonio al quale ha fatto sposare Giulia la sua serva ed ex amante; Marietta, la figlia pi\u00f9 piccola di Maria, vive in casa di Don Cesare con la madre e le sorelle Marta ed Elvira, l'uomo la apprezza per il suo carattere ribelle e indipendente, lei ama Enrico l'agronomo arrivato da poco dal continente ma prima di sposarlo vorrebbe diventare ricca; il commissario di polizia Attilio, sposato con due figlie, ha una relazione clandestina con Giuseppina, amica della moglie Anna; Donna Lucrezia, moglie infelice del giudice ha iniziato da poco una relazione con il giovane Francesco Brigante, studente di legge: Matteo Brigante, padre di Francesco, crede di poter avere tutto e tutti imponendo la sua \"legge\" soprattutto su Tonio con l'aiuto di Pizzaccio, l'unica a non cedere \u00e8 Marietta.\nAlla festa patronale Enrico assiste alla crudele umiliazione di Tonio vittima del gioco della \"legge\" di Matteo Brigante e Pizzaccio, Marietta riesce a rubare un portafoglio pieno di soldi ad un turista svizzero e un suo amico sottrae proprio a Matteo il suo coltello mentre Donna Lucrezia si fa aiutare da Giuseppina per dare un messaggio al giovane Francesco. Il giorno seguente Marietta sorprende Enrico dichiarandosi innamorata ma vuole diventare sua moglie e non la sua amante, Francesco e Lucrezia si incontrana di nascosto e decidono di partire assieme.\nMatteo tenta si sedurre Marietta ma la ragazza non cede e lo sfregia con il suo coltello nascondendo poi il portafoglio vuoto dello svizzero nella sua giacca. L'uomo torna in paese ma prima avvisa Pizzaccio che nessun paesano deve fare commenti sulla sua ferita. Sulla spiaggia l'uomo scopre un messaggio per il figlio portato da Giuseppina e la costringe a rivelare l'identit\u00e0 della donna e i loro piani, l'indomani prenderanno la corriera per Bastia per non tornare pi\u00f9 al paese. Alla partenza della corriera Matteo intimidisce il figlio che alla fine decide di non partire pi\u00f9 e Lucrezia si ritrova sola. Nel frattempo Enrico si confida con Marietta, si ritiene povero e non vuole affrontare la vita matrimoniale senza soldi e la ragazza felice gli fa vedere i soldi che ha preso allo svizzero ma il giovane li costringe a restituirli ma lei prima deve tornare da Don Cesare che ha avuto un malore.\nDon Cesare sofferente informa la ragazza che le lascer\u00e0 in eredit\u00e0 la casa e la convince a restituire i soldi rubati. Poco dopo si presentano il giudice, il commissario e Brigante in manette, l'uomo \u00e8 stato arrestato con l'accusa di furto ma lui a sua volta ha accusato Marietta. Don Cesare restituisce i soldi dicendo che sono stati trovati da un suo contadino nella palude e fa in modo che Matteo venga umiliato nel gioco della legge gestito da Marietta e Tonio. Ha parole dure anche per il commissario mentre regala un vaso antico al giudice, l'unico che merita rispetto.\nLa sera Donna Lucrezia torna e trova Matteo ad attenderla, l'uomo la porta a casa sua con l'intento di sedurla ma la donna, che inizialmente sembra cedere, si lancia dal balcone. Quasi nello stesso momento anche Don Cesare muore. Il giorno dopo Francesco parte, e anche i vecchi amici voltano le spalle a Matteo Brigante che non potr\u00e0 pi\u00f9 fare \"la legge\" mentre Marietta prende possesso della casa dovre andr\u00e0 a vivere con Enrico che sposer\u00e0 a breve.\nProduzione.\nLe riprese si sono svolte in particolare nel Gargano: precisamente a Carpino, mentre alcune scene sono state riprese a Rodi Garganico, Ischitella, Peschici e San Menaio. La localit\u00e0 \"Baia di Manacore\" esiste veramente a breve distanza da Peschici. \u00c8 uno dei primi film girati sul promontorio del Gargano. Se nel romanzo e nella versione francese la storia \u00e8 ambientata nel Gargano, nella versiona italiana l'ambientazione della storia viene spostata in Corsica.\nDistribuzione.\nEdizioni.\nIl film \u00e8 stato distribuito in"}
{"id": "2749256", "revid": "767487", "url": "https://it.wikipedia.org/wiki?curid=2749256", "title": "Satiro Lusetti", "text": "Carriera.\nCresciuto nelle giovanili della , disputa con i granata un campionato di Serie C e due di Serie B dal 1939 al 1942, per poi trasferirsi al con cui vince il campionato di Serie B 1942-1943.\nNel 1945, alla ripresa dell'attivit\u00e0 dopo l'interruzione bellica, passa all'Andrea Doria, di cui difende la porta in tutti i 26 incontri dell'anomalo Campionato Alta Italia 1945-1946. Dopo la fusione con la Sampierdarenese del 1\u00ba agosto 1946 si ritrova nella rosa della neonata .\nPer cinque anni difende la porta della formazione genovese vivendo un lungo dualismo con l'altro estremo difensore della rosa, Pietro Bonetti, proveniente dalla Sampierdarenese. Lusetti \u00e8 infatti disputa 14 presenze nella stagione 1946-1947 per poi imporsi come titolare nell'annata successiva (5 sole presenze in campionato), ed essere successivamente relegato fra le riserve (18 presenze in 2 stagioni dal 1949 al 1951.\nNell'annata 1950-1951, dopo la cessione di Bonetti al , scende in campo con pi\u00f9 regolarit\u00e0 (21 presenze alternandosi con Vincenzo Reverchon), mentre nell'annata successiva l'arrivo del Nazionale \"Bepi\" Moro non gli permette di scendere in campo in neppure un incontro di campionato. Passa quindi alla Lucchese con cui disputa il campionato di Serie B 1952-1953 concluso dai toscani con la retrocessione in Serie C, torna alla Sampdoria, nuovamente senza mai essere schierato in campionato, per poi chiudere l'attivit\u00e0 agonistica con l'Aosta in IV Serie.\nIn carriera ha totalizzato complessivamente 88 presenze nella Serie A a girone unico e 82 presenze in Serie B."}
{"id": "2749257", "revid": "287204", "url": "https://it.wikipedia.org/wiki?curid=2749257", "title": "Julian Sanz del Rio", "text": ""}
{"id": "2749264", "revid": "767487", "url": "https://it.wikipedia.org/wiki?curid=2749264", "title": "Harold Sakuishi", "text": "Sakuishi ha molti interessi, tra cui il baseball, le arti marziali e la musica (\u00e8 un fan dei Red Hot Chili Peppers), che sono diventati la base per i suoi manga (il baseball in \"Stopper Busujima\", le arti marziali in \"Bakaichi\", e la musica in \"BECK\")."}
{"id": "2749265", "revid": "92723", "url": "https://it.wikipedia.org/wiki?curid=2749265", "title": "Sestennio democratico", "text": ""}
{"id": "2749266", "revid": "287204", "url": "https://it.wikipedia.org/wiki?curid=2749266", "title": "4298 Jorgenunez", "text": ""}
{"id": "2749268", "revid": "1318658", "url": "https://it.wikipedia.org/wiki?curid=2749268", "title": "Alfa (etologia)", "text": "Negli animali sociali, alfa designa l'individuo che in una comunit\u00e0 occupa il rango sociale pi\u00f9 alto. In italiano ci si riferisce ad essi anteponendo spesso il sesso dell'individuo stesso: \"maschio alfa\", \"femmina alfa\". In tal modo li si distingue all'interno di un gruppo da esemplari che invece ricoprono un ruolo. Raramente questo ruolo viene assolto da pi\u00f9 conspecifici. In molte specie gli animali appartenenti allo stesso gruppo esibiscono compiacenza e atteggiamenti di sottomissione e rispetto: generalmente l'alfa \u00e8 colui che ha accesso prioritario, e a volte esclusivo, all'accoppiamento con femmine fertili e ricettive.\nPosizione dell'alfa all'interno di una comunit\u00e0.\nGli individui alfa sono gruppi di animali che convivono e interagiscono, soprattutto se dello stesso sesso, trascorrono del tempo in lotte rituali che sfociano in una gerarchia regolata dalla prestanza e dalla salute fisica. Di regola, tali lotte si svolgono tra conspecifici dello stesso sesso e sono spesso inoffensive, anche se non mancano casi in cui la contesa termina con il decesso dell'avversario. Di conseguenza, gli esemplari alfa sono spesso soggetti ad attacchi, atti a spodestare il precedente maschio dominante o femmina dominante e, nelle specie in cui essere spodestati significa la morte, difficilmente raggiungono la vecchiaia.\nIn molte specie un individuo nomade, sfidando l'alfa, pu\u00f2 trascinarlo in uno scontro, alla fine del quale uno dei due contendenti riconosce la superiorit\u00e0 dell'altro. In specie come il leone, quando ci\u00f2 accade, allo scontro spesso segue la eliminazione da parte del vincitore dei cuccioli del maschio sconfitto. Sempre nei leoni, alcuni maschi possono condividere i privilegi di chi occupa un rango dominante, formando cos\u00ec delle coalizioni.\nIl ricercatore M.W. Foster nel 2009 ha studiato i primati e ha scoperto che gli individui pi\u00f9 altruisti verso i componenti del gruppo avevano maggiori probabilit\u00e0 di diventare esemplari alfa rispetto agli individui fisicamente pi\u00f9 forti.\nGli scimpanz\u00e9 alfa hanno l'obbligo di mantenere la pace nel gruppo. Cercano di impedire che scoppino risse e in genere supportano i perdenti in qualsiasi conflitto. Ci\u00f2 fornisce sicurezza per i membri di livello pi\u00f9 basso del gruppo, il che aiuta la popolarit\u00e0 dell'alfa. Gli scimpanz\u00e9 alfa inoltre dimostrano il comportamento pi\u00f9 empatico all'interno del gruppo, trascorrendo molto tempo a confortare gli altri. Spesso nei bonobo l'individuo alfa \u00e8 femmina.\nIl gruppo sociale in genere segue l'individuo alfa nella caccia e nella riproduzione; in alcuni casi l'individuo alfa decide sul destino del gruppo. Nel momento in cui due gruppi dovessero competere per lo stesso territorio, toccherebbe agli esemplari alfa decidere quale dei due possa occuparlo o meno.\nPrendendo spunto dal comportamento animale, anche nella specie umana vengono indicati individui \"alfa\" che avrebbero caratteristiche \"dominanti\" nella societ\u00e0 e nei rapporti interpersonali.\nMammiferi.\nBabbuini.\nI babbuini maschi alfa monopolizzano le risorse e l'accesso all'accoppiamento delle femmine, ed \u00e8 anche pi\u00f9 probabile che soffrano di stress. I maschi di status inferiore devono spendere pi\u00f9 tempo ed energie per le opportunit\u00e0 di accoppiamento. I maschi alfa a volte possono consentire ai maschi subordinati di avere accesso all'accoppiamento, quindi i maschi subordinati possono fungere da \"pap\u00e0 di riserva\" e proteggere la loro prole da altri maschi alfa. Secondo i ricercatori dello Smithsonian Tropical Research Institute di Panama e della Universit\u00e0 della California di Davis \u201c\"non \u00e8 necessariamente il maschio alpha, l\u2019esemplare pi\u00f9 grande e forte, a decidere dove si sposta il branco\"\u201d.\nScimmie cappuccine.\nUno studio sull'associazione tra maschi e femmine alfa durante la stagione non riproduttiva nelle scimmie cappuccine (\"Cebus apella nigritus\") ha esaminato se i maschi alfa siano il compagno preferito per le femmine e, in secondo luogo, se lo stato alfa femminile e la relazione con i maschi alfa pu\u00f2 essere spiegato attraverso le caratteristiche individuali e/o la rete sociale della femmina. I risultati hanno indicato che il maschio alfa \u00e8 il compagno preferito per le femmine adulte. Tuttavia, solo le femmine alfa avevano forti interazioni con i maschi alfa.\nScimpanz\u00e9.\nGli scimpanz\u00e9 comuni usano forza, intelligenza e alleanze per stabilire e mantenere la posizione alfa. Ci sono stati rari casi in cui un gruppo ha ucciso il maschio alfa. Un maschio, per raggiungere lo stato alfa in un gruppo di bonobo, deve essere accettato dalla femmina alfa. Le femmine di bonobo hanno rapporti omosessuali per aumentare lo status sociale.\nGorilla.\nI gorilla usano l'intimidazione per stabilire e mantenere la posizione alfa. Uno studio condotto sul comportamento riproduttivo dei gorilla di montagna maschi (\"Gorilla beringei beringei\") ha trovato ulteriori prove che i maschi dominanti sono favoriti per generare prole.\nMandrilli.\nI mandrilli maschi adulti con status sociale alfa mostrano una colorazione vivida sulla loro pelle, mentre quelli con stato beta hanno un colore pi\u00f9 opaco. Entrambi i tipi di maschi si impegnano nell'accoppiamento, ma solo i maschi alfa dominanti hanno la capacit\u00e0 di produrre prole. I mandrilli maschi a volte combattono per i diritti di riproduzione che si traducono in una posizione dominante. Sebbene i conflitti siano rari, possono essere mortali. Guadagnare il dominio, cio\u00e8 diventare il maschio alfa, si traduce in un aumento del volume dei testicoli e in un arrossamento della pelle sul viso e sui genitali. Quando un maschio perde il dominio o il suo stato alfa, accade il contrario.\nElefanti marini.\nGli elefanti marini maschi dominanti arrivano velocemente nei potenziali siti di riproduzione in primavera per assicurarsi che possano accoppiarsi con il maggior numero possibile di femmine. Gli elefanti marini maschi usano combattimenti, rumori vocali e posizioni diverse per determinare chi sar\u00e0 considerato il maschio dominante. Quando i maschi raggiungono i nove anni di et\u00e0, hanno sviluppato un naso lungo pronunciato, oltre a uno scudo toracico, che \u00e8 una pelle ispessita nella zona del torace. Mostrano il loro dominio mostrando il naso, emettendo forti vocalizzazioni e alterando le loro posizioni. Si combattono alzandosi e battendosi a vicenda con il petto e con i denti.\nQuando arrivano le femmine, i maschi dominanti hanno gi\u00e0 selezionato il loro territorio sulla spiaggia. Le femmine si raggruppano in gruppi chiamati \"harem\", che possono consistere in un massimo di 50 femmine che circondano un maschio alfa.\nLupi.\nIn passato l'opinione prevalente sui branchi di lupi grigi era che consistessero in individui in competizione tra loro per il dominio, con i lupi grigi dominanti indicati come maschi e femmine \"alfa\" e i subordinati come \"beta\" e \"omega\". Questa terminologia \u00e8 stata utilizzata per la prima volta nel 1947 da Rudolf Schenkel dell'Universit\u00e0 di Basilea, che ha basato le sue scoperte sulla ricerca del comportamento dei lupi grigi in cattivit\u00e0. Questa visione sulla dinamica del branco di lupi grigi \u00e8 stata successivamente resa popolare dal ricercatore L. David Mech nel suo libro del 1970 \"The Wolf\". In seguito ha trovato ulteriori prove che il concetto di un maschio alfa potrebbe essere stato un'interpretazione di dati incompleti e ha formalmente sconfessato questa terminologia nel 1999.\nNel 2021 alcune ricerche scientifiche hanno affermato che non esiste alcun esemplare alfa tra i lupi.\nUccelli.\nChiroxiphia.\nI maschi alfa hanno colori maschili completi, mentre i maschi beta mantengono il piumaggio simile a quello femminile.\nNon c'\u00e8 una chiara relazione tra di loro predominio. C'\u00e8 sempre un solo maschio alfa, ma, a seconda della specie, possono esserci uno o due maschi beta. Solo il maschio alfa \u00e8 stato visto accoppiarsi con la femmina.\nMontezuma oropendola.\nMentre le femmine nidificano, i maschi combattono e si respingono l'un l'altro e sono \"giudicati\" in base all'esito di ogni combattimento. Il maschio alfa alla fine caccia via tutti gli altri maschi. Quando i maschi alfa se ne vanno, gli altri tornano e difendono le femmine fino al ritorno degli esemplari alfa. Questo tipo di accoppiamento \u00e8 simile a quello dei mammiferi poliginici.\nAstore canoro pallido.\nNormalmente le femmine si accoppiano con un solo maschio, ma nella vegetazione del veld nel Karoo, una femmina e due maschi possono formare un trio poliandro. In questi casi un maschio alfa e una femmina saranno assistiti nell'allevamento dei piccoli da un maschio beta. Il maschio alfa si accoppia con la femmina 31-5 giorni prima della deposizione mentre il maschio beta si accoppia 5-3 giorni prima della deposizione.\nPesci.\nCiclidi.\nIl comportamento aggressivo nei ciclidi \u00e8 ritualizzato. Le manifestazioni di aggressivit\u00e0 ritualizzata nei ciclidi includono un cambiamento di colorazione notevolmente rapido, durante il quale un maschio dominante \"territoriale\" che ha successo assume una colorazione pi\u00f9 vivida e brillante, mentre un maschio subordinato o \"non territoriale\" assume una colorazione pallida e opaca. I ciclidi utilizzano le loro linee laterali per percepire i movimenti dell'acqua intorno ai loro avversari per valutare il maschio in competizione in base ai tratti fisici. I ciclidi femmine preferiscono accoppiarsi con un maschio alfa di successo con una colorazione vivida, il cui territorio ha cibo prontamente disponibile.\nThalassoma lunare.\nAlcuni thalassoma lunari vivono in gruppi costituiti da un maschio dominante e un \"harem\" di circa una dozzina di altri esemplari, alcuni femmine e alcuni maschi. Il maschio alfa \u00e8 pi\u00f9 colorato e ad ogni bassa marea cambia dal verde al blu, e attacca tutti gli altri esemplari. Questo \u00e8 il suo modo di mostrare il suo dominio al resto dei maschi e tenere sotto controllo le femmine. Durante la stagione riproduttiva e prima dell'alta marea, il maschio alfa diventa completamente blu, raccoglie ogni singola femmina e inizia la riproduzione.\nTilapia del Mozambico.\nLe tilapie del Mozambico viaggiano spesso in gruppi in cui viene mantenuta una rigida gerarchia di dominanza. Le posizioni all'interno della gerarchia sono correlate alla territorialit\u00e0, al tasso di corteggiamento, alla dimensione del nido, all'aggressivit\u00e0 e alla produzione di ormoni. In termini di struttura sociale, le tilapie del Mozambico si impegnano in un sistema noto come lek (una forma di corteggiamento in cui un numero variabile di maschi si esibisce in forme ritualizzate di corteggiamento in un'area comune, sotto gli occhi delle femmine che si riserveranno poi di scegliere il proprio partner\")\", in cui i maschi stabiliscono territori con gerarchie di dominanza mentre le femmine nuotano tra di loro. Le gerarchie sociali si sviluppano tipicamente a causa della competizione per risorse limitate tra cui cibo, territori o compagni. Durante la stagione riproduttiva, i maschi si raggruppano attorno a un determinato territorio, formando una densa aggregazione in acque poco profonde. Questa aggregazione costituisce la base della lek attraverso il quale le femmine scelgono i loro compagni. Il successo riproduttivo dei maschi all'interno della lek \u00e8 altamente correlato allo stato sociale e al dominio."}
{"id": "2749270", "revid": "1645873", "url": "https://it.wikipedia.org/wiki?curid=2749270", "title": "Chilango", "text": "La Real Academia Espa\u00f1ola, cos\u00ec come la Academia Mexicana de la Lengua, definiscono il termine chilango come un gentilizio colloquiale in uso a Citt\u00e0 del Messico.\nTra le tante teorie sull'origine del termine, la pi\u00f9 logica sembra essere quella che dice che all'inizio del ventesimo secolo venivano chiamati \"chilangos\" i messicani che emigravano dalle regioni circostanti verso la capitale.\nL'etimologia della parola deriva dal nahuatl \"Ixachilan\", che significa \"immensit\u00e0\".\nOggigiorno, \"chilango\" in Messico \u00e8, per estensione, chi vive a Citt\u00e0 del Messico e l'uso del termine pu\u00f2 avere caratteristiche negative, di avversione verso i capitalini."}
{"id": "2749271", "revid": "38120", "url": "https://it.wikipedia.org/wiki?curid=2749271", "title": "La Legge", "text": ""}
{"id": "2749273", "revid": "110273776", "url": "https://it.wikipedia.org/wiki?curid=2749273", "title": "Spettro di emissione", "text": "Lo spettro di emissione di un elemento chimico o di un composto chimico \u00e8 l'insieme delle frequenze della radiazione elettromagnetica emesse dagli elettroni dei suoi atomi quando questi compiono una transizione da uno stato ad energia maggiore verso uno a energia minore.\nEccitando (ad esempio per riscaldamento) una sostanza, essa produrr\u00e0 delle radiazioni, che sono il risultato delle vibrazioni dei suoi atomi, facendo passare tali radiazioni attraverso un prisma, queste verranno deviate a seconda della loro lunghezza d'onda.\nRaccogliendo le radiazioni separate su uno schermo o su una lastra fotografica si ottiene lo spettro di emissione della sostanza in questione.Per ogni transizione tra stati, l'energia del fotone emesso \u00e8 uguale alla differenza di energia dei due stati secondo l'equazione\nche mette in correlazione l'energia della transizione con la frequenza del fotone di luce emesso (h \u00e8 la costante di Planck). Dal momento che in ogni elemento o composto chimico vi sono numerose transizioni possibili, l'insieme dei fotoni di diverse frequenze emessi dall'elemento o dalla molecola ne costituisce lo spettro.\nLo spettro di emissione di ciascun elemento o molecola \u00e8 unico, per questo la sua analisi, detta spettroscopia, pu\u00f2 essere usata per analizzare qualitativamente e quantitativamente una sostanza.\nLa comparsa di soli determinati colori nello spettro di emissione di un elemento significa che solo certe frequenze di luce sono emesse. Il principio dello spettro di emissione \u00e8 alla base del funzionamento delle lampade a scarica (le \"luci al neon\") e del saggio alla fiamma.\nSi noti come l'idrogeno - che ha un solo elettrone - abbia meno transizioni possibili e produca uno spettro molto pi\u00f9 semplice del ferro (26 elettroni)."}
{"id": "2749274", "revid": "287204", "url": "https://it.wikipedia.org/wiki?curid=2749274", "title": "Adelardo Lopez de Ayala", "text": ""}
{"id": "2749275", "revid": "270833", "url": "https://it.wikipedia.org/wiki?curid=2749275", "title": "Ossario di Douaumont", "text": "L'ossario di Douaumont (in francese \"Ossuaire de Douaumont\") \u00e8 un sacrario militare francese situato nelle vicinanze del villaggio distrutto di Douaumont, presso Verdun, nella regione francese della Lorena. La zona fu scenario delle pi\u00f9 cruente battaglie della prima guerra mondiale, la battaglia di Verdun, che nel 1916 vide contrapposti gli eserciti francese e tedesco che si contendevano il possesso della famosa piazzaforte di Verdun, considerata porta d'ingresso verso Parigi.\nLa costruzione dell'ossario.\nLa sua costruzione inizi\u00f2 nel 1920, anno in cui il generale P\u00e9tain pose la prima pietra, e gi\u00e0 alcuni anni dopo era in grado di ospitare i resti di circa 130.000 soldati non identificati. Venne inaugurato ufficialmente in una solenne cerimonia dal presidente Albert Lebrun solo nel 1932, dunque appena otto anni prima dello scoppio della campagna di Francia della seconda guerra mondiale, quando i territori dove si combatte la prima guerra mondiale passarono sotto l'occupazione nazista.\nIn tempi pi\u00f9 recenti, per il suo carattere commemorativo e solenne, l'ossario \u00e8 stato usato come luogo per celebrare ufficialmente la riconciliazione franco-tedesca.\nDescrizione.\nLa singolare sagoma di questo monumento riprodurrebbe la forma stilizzata di una gigantesca spada conficcata nel terreno, dal quale emerge soltanto l'impugnatura. Il monumento si estende per una lunghezza di 138 metri ed \u00e8 coperto all'interno da una lunga volta a botte, sotto la quale i visitatori possono seguire un percorso di singole tombe e targhe commemorative, mentre l'ossario vero e proprio si trova nella parte sotterranea. Al primo piano l'ossario ospita un piccolo museo della guerra. Al centro della struttura, troneggia la torre di 46 metri (\"Tour des Morts\"), dalla quale si ha una vista sul cimitero antistante e sulle zone dove si svolsero le battaglie; \u00e8 stata rilevata una somiglianza tra la forma della torre e quella di una granata. La torre \u00e8 dotata di fari.\nLa costruzione non si inserisce in una generale corrente storica della storia dell'architettura; tuttavia, si avvicina artisticamente agli edifici dell'uscente art nouveau, tanto per la presenza di decorazioni (le vetrate della cappella sono opera di George Desvalli\u00e8res), quanto per le sue forme flessuose e stilizzate; pi\u00f9 consone alle innovazioni in sviluppo negli anni venti era invece la scelta del materiale, caduta principalmente sul cemento.\nIl cimitero.\nDavanti all'ossario, sono sistemate quindicimila tombe, dotate di semplici croci bianche con nome, date e unit\u00e0 di appartenenza. Una sezione del cimitero, disposta in direzione della Mecca, \u00e8 dedicata ai caduti musulmani. Un piccolo monumento presso il cimitero \u00e8 dedicato ai caduti ebrei."}
{"id": "2749276", "revid": "1543377", "url": "https://it.wikipedia.org/wiki?curid=2749276", "title": "Nicolo Rizzuto", "text": "Biografia.\nRizzuto si spos\u00f2 nel 1945 con Libertina Manno, figlia di un capo locale della mafia siciliana, Antonio Manno. Nicolo Rizzuto emigr\u00f2 in Canada nel 1954, stabilendosi a Montr\u00e9al. Il figlio Vito Rizzuto, era un boss della Famiglia Rizzuto, una famiglia di Cosa Nostra in Canada. Rizzuto inizi\u00f2 la sua carriera criminale in Canada come affiliato della famiglia calabrese Cotroni che controlla la maggior parte del traffico di droga di Montr\u00e9al negli anni Settanta, nonch\u00e9 forte alleata dei Bonanno di New York. Era comunque anche molto vicino a Cosa Nostra siciliana, in particolare alla famiglia dei Cuntrera-Caruana, che proveniva come lui dalla provincia di Agrigento.\nSi sospetta che Rizzuto nel 1978 avesse partecipato all'omicidio di Paolo Violi, un sottocapo della famiglia Bonanno, che era stato nominato boss della famiglia di Montr\u00e9al. Presumibilmente rimpiazz\u00f2 Vic Cotroni come punto di raccordo tra la cocaina che entrava in Canada e negli Stati Uniti. A Rizzuto non importava granch\u00e9 della linea di comando cerimoniale e formale della famiglia Cotroni, mentre Violi si lamentava del modus operandi indipendente dei suoi sottoposti siciliani, in particolare di Nicolo Rizzuto.\nNegli anni ottanta, Rizzuto usc\u00ec vincente e con la famiglia rafforzata dalla guerra tra la fazione calabrese e siciliana della famiglia Cotroni. Tra il 1988 e il 1993 fu messo in prigione in Venezuela per possesso di cocaina. Nicolo Rizzuto venne arrestato nuovamente il 22 novembre 2006 per evasione fiscale, e condannato a quattro anni di prigione. Il 16 ottobre 2008 viene scarcerato. Rizzuto ha avuto una figlia e un figlio, Vito Rizzuto, e tre nipoti, tra cui Leonardo e Nick Rizzuto. Quest'ultimo \u00e8 stato ucciso il 28 dicembre 2009 e sepolto in una bara d'oro. \u00c8 stato assassinato il 10 novembre 2010 all'et\u00e0 di 86 anni nella sua abitazione di Montr\u00e9al da un tiratore scelto che gli ha sparato attraverso una finestra.\nInfluenza sui media.\nL'esperto di mafia Antonio Nicaso e Peter Edwards hanno pubblicato un libro sulle vicende finali del figlio di Nicolo, \"Business or Blood: Mafia Boss Vito Rizzuto's Last War\" (2015). Successivamente \u00e8 stato adattato alla serie televisiva di \"Bad Blood\" di 2017, in cui \u00e8 stato ritratto da Paul Sorvino."}
{"id": "2749279", "revid": "188116", "url": "https://it.wikipedia.org/wiki?curid=2749279", "title": "Helsinki Headline Goal", "text": "La Helsinki Headline Goal (obiettivo primario di Helsinki) era il progetto nato nel corso di una seduta del Consiglio europeo del dicembre 1999 con l'obiettivo di dotare l'Unione europea di uno strumento militare entro il 2003.\nL'idea di creare una forza armata unica europea, suscit\u00f2 grande interesse nell'opinione pubblica, oltre a generare, anche a causa delle inesatte notizie diffuse, articoli inesatti sulla composizione e la missioni di tali forze.\nCon un anno di ritardo sul programma, il 22 novembre 2004 \u00e8 stato raggiunto un accordo formale e le \"European Rapid Reaction Force\" (Forze di reazione rapida europea) sono attive con unit\u00e0 dispiegabili in teatro fino ad un anno dal 2007. Da quella data sono operativi gli EU Battlegroups.\nNel 2004 inoltre \u00e8 stato fissato un nuovo obiettivo: \"Headline Goal 2010\", poi non raggiunto.\nStoria.\nContesto.\nL'Helsinki Headline Goal \u00e8 stato sviluppata partendo dalla dichiarazione congiunta tra Francia e Regno Unito a Saint-Malo nel dicembre 1998\nNella dichiarazione di Saint Malo era inserita una esortazione all'Unione Europea di dotarsi di forze militari credibili per conseguire capacit\u00e0 di azione autonoma complessa, primo passo per una politica di difesa comune. Con questo documento sono state gettate le basi politiche e giuridiche per la successiva formalizzazione della PESD e della stessa Headline Goal.\nHeadline Goal 2003.\nCon questo piano, l'Unione Europea si \u00e8 impegnata a raggiungere e mantenere le capacit\u00e0 tali da schierare rapidamente (entro 60 giorni) e per periodi di missione anche prolungati (fino ad un anno) grandi spiegamenti di forze (fino a 15 brigate o 50.000-60.000 uomini) in grado di raggiungere tutti gli obiettivi previsti dalle Missioni di Petersberg e tutelare gli interessi europei in qualunque zona di crisi, fino a 4.000 km da Bruxelles. Per garantire tali capacit\u00e0, il totale delle forze necessarie \u00e8 stato calcolato in non meno di 180.000 uomini, in modo da garantire la rotazione del personale in teatro.\nLe attivit\u00e0 affidate a tali forze comprendono missioni umanitarie e di soccorso, missioni armate e non di gestione della crisi, comprese quelle di peacekeeping, limitatamente al periodo iniziale, lasciando poi agli Stati membri dell'unione decidere se contribuire con le proprie truppe all'impiego in teatro.\nA tali missioni vanno aggiunte anche missioni di ispezione sul rispetto dei trattati internazionali sul disarmo, consulenze e compiti di assistenza militari e stabilizzazione post-conflitto. \nSecondo la dottrina Petersberg tutte queste missioni possono contribuire alla lotta contro il terrorismo, anche tramite il sostegno di paesi terzi per combatterlo sul loro territorio.\nHelsinki Headline Catalogue.\nIl catalogo delle forze di Helsinki \u00e8 stato sviluppato dagli scenari di impiego profilati da Petersberg specificando quali sono le capacit\u00e0 richieste in ciascuna delle 144 aree di capacit\u00e0 enumerate.\nNel novembre 2000, l'Unione europea ha tenuto una conferenza sull'impegno delle capacit\u00e0 militari a Bruxelles, che ha portato a stilare una lista delle truppe disponibili (quantificate in 100.000), divenendo nota come catalogo delle forze di Helsinki\nA tali forze vanno aggiunti 5.000 poliziotti aggiunti l'anno successivo.\nLe forze inserite in tale catalogo sono:\nPiano d'azione europeo sulle capacit\u00e0.\nNel corso del vertice tenutosi a Laeken nel dicembre 2001, l'Unione europea ha sviluppato l'European Capabilities Action Plan (piano d'azione europeo sulle capacit\u00e0) con l'intento di sopperire alle inefficienze capacitive dell'unione nel campo della difesa. Furono formati venti gruppi di lavoro composti da esperti militari provenienti dagli Stati membri, che ha prodotto dei piani per colmare le carenze riscontrate, tra i quali ha consigliato l'ammodernamento delle dotazioni militari e l'intensificazione della cooperazione tra le Unit\u00e0 sul campo.\nObiettivo del 2010.\nCon il pieno raggiungimento degli obiettivi primari di helsinki, il Consiglio europeo nel giugno 2004 ha approvato fissato un nuovo obiettivo primario denominato \"Headline Goal 2010\" (obiettivo primario del 2010) con l'intento di potenziare le capacit\u00e0 europee nella gestione delle crisi e nella proiezione delle forze. Tale documento \u00e8 integrato dall'impegno degli Stati membri di raggiungere al massimo entro il 2010, le capacit\u00e0 di reazione rapida e rispondente tutti gli standard concordati per l'assolvimento dell'intero spettro di missioni e di gestione della crisi previste dal Trattato dell'unione europea del 2003, ovvero nel quadro della politica della difesa e sicurezza comune.\nTra le principali missioni previste figurano:\nSono allo studio da parte dell'Unione possibili strategie volte a sopperire alle carenze del precedente piano, riferite essenzialmente a lacune gravi nel trasporto strategico e marittimo, responsabili di limitare le capacit\u00e0 operative nella proiezione delle forze in gran parte delle operazioni di gestione della crisi."}
{"id": "2749283", "revid": "101175", "url": "https://it.wikipedia.org/wiki?curid=2749283", "title": "Campionato del mondo Superbike", "text": ""}
{"id": "2749284", "revid": "125193721", "url": "https://it.wikipedia.org/wiki?curid=2749284", "title": "Francesco Falaschi", "text": "Biografia.\nNato a Grosseto nel 1961, dopo essersi laureato in Storia del cinema a Firenze ha iniziato a collaborare con numerose riviste del settore, tra cui \"Segnocinema\". Nel 1997 esordisce dirigendo Giorgio Tirabassi in \"Furto con destrezza\", cortometraggio presente in \"Corti stellari\", e successivamente \u00e8 il regista di \"Quasi fratelli\", che gli ha valso il David di Donatello 1999 per il miglior cortometraggio. Nel 1999 dirige Elda Alvigini, Pierfrancesco Favino e Marco Giallini in un altro corto, \"Adidabuma\".\nNel 2002 esce il suo primo lungometraggio, \"Emma sono io\", con protagonista Cecilia Dazzi. Per questa commedia, Falaschi verr\u00e0 nominato ai David di Donatello e al Nastro d'Argento come miglior regista esordiente, senza vincere per\u00f2 i premi. Dopo cinque anni dirige il suo secondo lungometraggio, \"Last Minute Marocco\", una commedia con Valerio Mastandrea, Maria Grazia Cucinotta e Nicolas Vaporidis. Lo stesso anno \u00e8 il regista di \"Dalla finestra aperta\", un altro cortometraggio girato interamente a Grosseto, sua citt\u00e0 natale, che vede nuovamente la partecipazione di Cecila Dazzi e le musiche originali del compositore Stefano Ordini.\nEsce invece nel 2011 il suo terzo lungometraggio, \"Questo mondo \u00e8 per te\", girato in Maremma tra Follonica, Grosseto e Scansano, con Cecilia Dazzi, Paolo Sassanelli, Sergio Sgrilli e Paolo Migone, e un esordiente Matteo Petrini nel ruolo del protagonista.\nIl 19 settembre 2012 viene presentato in anteprima mondiale alla cinquantesima edizione del New York Film Festival, (Lincoln Center - Film Center Amphitheater), il corto \"My Tuscany \u2013 Art storm\", del quale cura regia e sceneggiatura, con protagonisti Jessica Brando e Francesco Petrini.\nNel 2018 arriva nei cinema \"Quanto basta\", suo quarto lungometraggio, incentrato sull'amicizia tra uno chef caduto in disgrazia e un giovane cuoco con la Sindrome di Asperger. Il film \u00e8 interpretato nei ruoli principali da Vinicio Marchioni, Luigi Fedele e Valeria Solarino."}
{"id": "2749287", "revid": "122152495", "url": "https://it.wikipedia.org/wiki?curid=2749287", "title": "Carmelo Colletti", "text": "Biografia.\nRimasto sin da piccolo orfano di padre, quando la madre si rispos\u00f2, Colletti inizi\u00f2 l'attivit\u00e0 di contadino e poi di meccanico, partecip\u00f2 alla Seconda guerra mondiale, dopodich\u00e9 torn\u00f2 a Ribera, dove apr\u00ec un oleificio. Nel 1963 Colletti venne diffidato dalla questura di Agrigento perch\u00e9 sospettato di attivit\u00e0 illecite mentre dal 1967 al 1971 venne sottoposto alla sorveglianza speciale ed infine nel 1972 venne schedato come mafioso dagli organi inquirenti.\nIn questo periodo Colletti si associ\u00f2 ai noti mafiosi e pregiudicati Bernardo Brusca, Nitto Santapaola, Leonardo Greco e Giuseppe Settecasi (all'epoca rappresentante mafioso della provincia di Agrigento), di cui divenne \"\"consigliere\" nel 1974. Tuttavia successivamente Colletti si rese responsabile di numerosi omicidi nella provincia di Agrigento per sbarazzarsi dei suoi avversari: in particolare nel 1980 Carmelo Salemi (capo della \"cosca\" di Agrigento) venne barbaramente assassinato e il suo cadavere sotterrato con la sua auto nei pressi di Raffadali mentre nel 1981 finirono uccisi i \"boss\" Liborio Terrasi (9 febbraio) Giuseppe Settecasi (23 marzo) e Leonardo Caruana (2 settembre); infine nel marzo 1982 Colletti era tra i presenti ad un incontro avvenuto nel villino del mafioso agrigentino Gerlando Messina, a cui parteciparono i rappresentanti di tutte le Famiglie della provincia di Agrigento per nominare il nuovo rappresentante provinciale in seguito all'uccisione di Settecasi, ma la riunione fu scoperta dalla polizia, che ferm\u00f2 tutti i partecipanti, compreso Colletti, che per\u00f2 vennero subito rilasciati perch\u00e9 non avevano prove sufficienti per trattenerli ma continuarono ad essere oggetto di indagine da parte degli inquirenti: infatti nel corso del 1982 la polizia intercett\u00f2 una telefonata tra Colletti e il \"boss\" Leonardo Greco in cui si discuteva di un \"ragioniere\" che preparava i conti dello stesso Colletti, dandogli appuntamento presso la sua fabbrica di metalli a Bagheria; negli anni successivi il collaboratore di giustizia Angelo Siino dichiar\u00f2 che il \"ragioniere\"\" citato nelle telefonate era il \"boss\" Bernardo Provenzano.\nNel periodo successivo Colletti entr\u00f2 in contrasto con il suo ex associato Calogero Lauria (mafioso di Raffadali), il quale decise di eliminarlo senza avvertire gli altri \"boss\": il 30 luglio 1983 Colletti venne ucciso insieme al nipote Giacomo, in un agguato all'interno della concessionaria FIAT che gestiva a Ribera. Per queste ragioni, nel 1984 Lauria venne barbaramente assassinato con l'esplosivo nelle campagne di Raffadali."}
{"id": "2749289", "revid": "798140", "url": "https://it.wikipedia.org/wiki?curid=2749289", "title": "Eurofor", "text": "La EUropean Rapid Operational FORce (Eurofor) (Forze operativa europea a reazione rapida) \u00e8 stata una forza multinazionale europea ad intervento rapido composta dai reparti di Francia, Italia, Spagna e Portogallo.\nAcquartierata nella citt\u00e0 italiana di Firenze, aveva uno staff permanente in grado di comandare operazioni da unit\u00e0 fino a livello Divisione leggera.\nEurofor \u00e8 stata costituita nel 1995, ed era impiegata direttamente dall'Unione dell'Europa Occidentale.\nI suoi compiti rientravano nelle missioni di Petersberg comprese le missioni umanitarie, di mantenimento della pace e di imposizione della pace. Con la fusione di diversi elementi dell'Unione dell'Europa Occidentale nell'Unione europea, Eurofor \u00e8 diventata una componente della PESD.\nIl Comando Eurofor \u00e8 stato soppresso in data 2 luglio 2012.\nFormalmente, Eurofor rispondeva direttamente al Comitato militare dell'Unione europea.\nMissioni.\nEurofor \u00e8 stato coinvolto nelle operazioni in Albania, in Macedonia, in Ciad e nella Repubblica Centrafricana.\nLa missione in albania fu attivata in risposta ad una crisi umanitaria in seguito alla guerra del Kosovo. L'implementazione fu inizialmente parte della operazione NATO \"Allied Harbour\" e una volta che le forze terrestri della NATO entrarono missione in Kosovo, Eurofor pass\u00f2 a compiti di difesa delle linee di approvvigionamento della NATO attraverso l'Albania. \nLa missione in Macedonia fu condotta sotto l'egida dell'Unione Europea, come missione EUFOR Concordia. Tale missione inizi\u00f2 il 31 marzo 2003, terminando il 15 dicembre 2004, su richiesta delle autorit\u00e0 macedoni, con il fine di portare stabilit\u00e0 e sicurezza in Macedonia.\nOrganizzazione.\nLa Eurofor era strutturata su un Comando e da uno Stato Maggiore che gestiva il comando del quartier generale di Firenze, responsabile di fornire il supporto logistico-amministrativo all'Eurofor e delle cellule \"G8\" (Affari finanziari), \"X0\" e \"PIO\" (affari legali) dello Stato Maggiore. Dipendevano inoltre dal Capo di Stato Maggiore il Sottocapo di Stato Maggiore delle Operazioni e il Sottocapo di Stato Maggiore dei Supporti. Dal primo ruolo, dipendevano le cellule \"G2\" (informazioni), \"G3-G7\" (pianificazione e affari generali) e \"G5-G9\" (condotta operativa, Cimic) dello Staff, mentre il secondo ruolo era responsabile delle cellule \"G1\" (personale), \"G4\" (logistica) e \"G6\" (telecomunicazioni e informatica) dello Staff.\nIn quella che era la sede del comando di EUROFOR, allocato presso la caserma \u201cPredieri\u201d nel rione di Rovezzano, si \u00e8 insediato il Comando Divisione \"Friuli\" costituitosi in seguito alla riconfigurazione del 1\u00ba Comando Forze di Difesa (1\u00b0 FOD) di Vittorio Veneto in comando di Divisione con contemporaneo trasferimento a Firenze."}
{"id": "2749293", "revid": "31789", "url": "https://it.wikipedia.org/wiki?curid=2749293", "title": "Punta (geografia)", "text": "La punta (o \"lingua\") \u00e8 una sporgenza della costa che si protende nel mare."}
{"id": "2749294", "revid": "163662", "url": "https://it.wikipedia.org/wiki?curid=2749294", "title": "Stephen Storace", "text": "Biografia.\nEra il fratello della nota cantante lirica Nancy Storace. Per parte di padre aveva ascendenze italiane. Della sua vita le informazioni pervenuteci sono le memorie di chi lo ha conosciuto, come Michael Kelly o l'attore teatrale John Bannister. Suo padre, il contrabbassista Stefano Storace, lo fece studiare al Conservatorio di Sant'Onofrio a Napoli."}
{"id": "2749299", "revid": "2056951", "url": "https://it.wikipedia.org/wiki?curid=2749299", "title": "Rivista (militare)", "text": "Una rivista militare (o una rivista navale) \u00e8 una manifestazione durante la quale un'autorit\u00e0 ispeziona un insieme di soldati o di unit\u00e0 navali.\nStoria.\nIn passato, la rivista aveva lo scopo di controllo fiscale: l'autorit\u00e0 ispezionava gli effettivi (ossia, i militari compresi nei ruoli dell'unit\u00e0 stessa), le armi, gli equipaggiamenti, le risorse materiali e animali di ogni genere, per accertare che le risorse corrispondessero quantitativamente a ci\u00f2 per le quali il comandante riceveva i fondi dell'autorit\u00e0 governativa o regia. In seguito lo scopo della rivista militare (o navale) \u00e8 diventato quello di esibire le qualit\u00e0 degli effettivi (l'affiatamento, l'efficienza, la coesione morale, ecc.), l'ordinamento, le risorse (l'entit\u00e0 e qualit\u00e0 dei mezzi in dotazione), i prototipi, ecc. Le riviste vengono attuate pertanto in determinate ricorrenze (\u00e8 il caso, per esempio, della sfilata militare del 2 giugno in Italia) in occasione di importanti visite di stato; in queste occasioni, il tragitto della sfilata \u00e8 spesso sorvolato da una formazione aerea."}
{"id": "2749301", "revid": "767487", "url": "https://it.wikipedia.org/wiki?curid=2749301", "title": "Debora Petrina", "text": "Biografia.\nDebora Petrina, in arte Petrina, \u00e8 una cantautrice, pianista, compositrice e performer.\n\u00c8 l'unica cantautrice italiana (oltre a Carmen Consoli) ad essere stata inserita nelle radio playlist di preferiti di David Byrne che compare in un cameo vocale nella sua canzone \"Lina\" dall'album \"Petrina\".\nLe Editions Peters hanno pubblicato worldwide la sua partitura \"Roses of the Day\", firmata da lei stessa e da John Cage. Si tratta di una canzone per voce e pianoforte preparato che Petrina ha composto a partire dal brano vocale Experience N. 2 di John Cage.\nPaolo Fresu ha pubblicato il suo album \"Roses of the Day\" (in cui \u00e8 contenuta l'omonima canzone) inaugurando cos\u00ec la sua etichetta dedicata alle voci, Tuk Voice.\nSempre Paolo Fresu ha coinvolto Petrina nella pubblicazione di un album celebrativo dei 40 anni del gruppo Espresso/La Repubblica.\nProveniente da un background di pianista classica e contemporanea, con collaborazioni con l'Orchestra di Padova e del Veneto e molte prime assolute in Europa e negli Stati Uniti, Petrina si \u00e8 presto interessata alle scene pi\u00f9 sperimentali del cantautorato, del rock, del jazz, dell'elettronica e della musica contemporanea, suscitando la curiosit\u00e0 di David Byrne, che l'ha pi\u00f9 volte inserita nelle sue radio playlist.\nNell'aprile 2013 \u00e8 uscito il suo terzo album, \"Petrina\" (AlaBianca/Warner), che vede la collaborazione di tantissimi musicisti delle aree pi\u00f9 disparate, dal rock, al jazz alla classica, fino ad ospiti speciali come John Parish e David Byrne, che hanno sostenuto ed apprezzato il lavoro di Petrina negli ultimi anni.\nIl disco si chiude con un brano per voce, pianoforte e orchestra, nato dall'incontro con Jherek Bischoff, astro nascente della composizione orchestrale, la collaborazione col quale \u00e8 stata voluta dallo stesso David Byrne.\nNel novembre 2013 \u00e8 uscito un EP di 5 remix della canzone \"Princess\", contenuta nell'album \"Petrina\", con la voce di Debora e l'elettronica di Gianni 'Bertoxi' Bertoncini.\nVincitrice di numerosi premi nazionali in qualit\u00e0 di cantautrice (primo fra tutti il Premio Ciampi 2007, ma anche il Premio Rivelazione Indie-Pop al Mei 2009 e il Premio Siae 2010), e altres\u00ec affermata pianista di repertorio classico-contemporaneo (di cui ha curato molte prime assolute), Petrina ha suonato a New York, San Francisco, Londra, Avana, Tokio, Strasburgo, Madrid, Berlino e Colonia.\nElliott Sharp (ospite nel suo precedente disco \"In Doma\") l'ha invitata ad esibirsi allo Stone, il locale di John Zorn a New York, dove si \u00e8 presentata on duo col batterista Mike Sarin, mentre Paolo Fresu l'ha voluta per un doppio concerto, con band e in solo, al festival Time in Jazz 2013, esibendosi con lei.\nNel novembre 2012 \u00e8 stata ospite del prestigioso Madrid Jazz Festival, e nel 2013 del Veneto Jazz Festival.\nL'Instit\u00f9to Cubano de la Musica l'ha invitata per un doppio progetto all'Avana, al Teatro Rold\u00e0n (sulla musica dei Radiohead e sulla musica di Manuel Saumell, entrambe rivisitate dalla compositrice); in quell'occasione \u00e8 stata intervistata dalla storica Radio Progreso.\nAl Mills College, in California, Debora ha presentato prime assolute di Nino Rota e Camillo Togni, ed un proprio riarrangiamento di \"To the Earth\" di Frederic Rzewski, ottenendo l'apprezzamento dell'autore stesso.\nAlla Conway Hall, a Londra, ha presentato un'interpretazione coreografata, al piano, di inediti scritti per la danza da Morton Feldman.\nHa suonato altres\u00ec prime assolute di Bruno Maderna al Teatro La Fenice di Venezia e ha aperto i concerti di Gino Paoli e Cristina Don\u00e0.\nIn duo con Tiziano Scarpa (Premio Strega 2009) ha allestito, per VenetoJazz e OperaEstateFestival, un reading-concerto di scritti inediti, accompagnati da voce, tastiere, elettronica e chitarra.\nHa registrato negli Stati Uniti un disco di inediti pianistici di Morton Feldman (Early and Unknown Piano Works, OgreOgress), molto recensito dalla stampa specializzata internazionale (The Wire, Fanfare, Gramophone, American Record Guide, NewMusicBox, Music &amp; Vision, Living Music, Classical Music Web, oltre a AllAboutJazz, Il Manifesto e Il Giornale della Musica in Italia).\nHa composto e arrangiato il suo secondo album, In Doma (con ospiti Elliott Sharp, Ascanio Celestini ed Amy Kohn), che ha suscitato l'entusiasmo della critica in Italia e negli Stati Uniti, ed \u00e8 stato presentato dal vivo nelle radio nazionali, alla Radio della Svizzera Italiana e a Radio Funkhaus Europa a Berlino.\nHa preso parte al progetto discografico \"A Call for Silence\" curato da Nicolas Collins per la Sonic Arts Network (UK).\nHa registrato a Praga ulteriori inediti di Morton Feldman, per l'etichetta americana OgreOgress.\n\u00c8 una dei quattro pianisti di \"Four Pianos\", album uscito nel 2013 per la Stradivarius, che raccoglie prime assolute di Sylvano Bussotti.\nPetrina compone anche colonne sonore per teatro, cinema e danza, ed \u00e8 lei stessa danzatrice e performer: oltrech\u00e9 aver danzato in progetti di coreografi internazionali (Iris Erez, Sara Wiktorowicz), ha curato la regia di spettacoli interpretati da lei stessa, come \"She-Shoe\", un solo di danza, voce, suoni e video, il cui videoclip \u00e8 stato invitato all'International Dance Film Festival in Yokohama, Giappone, e proiettato in occasione del Premio Italiano per il miglior Videoclip Indipendente (P.I.V.I).\nHa danzato al Grand Theatre di Groningen, al Dance Atelier di Rotterdam, alla Conway Hall a Londra, oltrech\u00e9 in numerosi festival italiani (Arteven, Expl\u00f2, OperaEstate). Ha partecipato alla Marathon of Unexpected, per la Biennale Danza 2012.\nDiscografia.\nAlbum.\nRaccolte:"}
{"id": "2749313", "revid": "436907", "url": "https://it.wikipedia.org/wiki?curid=2749313", "title": "Julia Dream", "text": ""}
{"id": "2749315", "revid": "50014", "url": "https://it.wikipedia.org/wiki?curid=2749315", "title": "Palazzo D'Arco", "text": ""}
{"id": "2749318", "revid": "125288228", "url": "https://it.wikipedia.org/wiki?curid=2749318", "title": "Cus D'Amato", "text": "\u00c8 stato lo scopritore, manager e allenatore personale del campione del mondo Floyd Patterson e ha allenato e gestito la carriera di importantissimi pugili come Jos\u00e9 Torres e Muhammad Al\u00ec; \u00e8 stato inoltre scopritore, manager, allenatore e padre adottivo di Mike Tyson oltre che il principale maestro e punto di riferimento per diversi allenatori di successo tra cui Teddy Atlas, Kevin Rooney e Joe Fariello. Un altro pugile scoperto da D'Amato, che per\u00f2 ha vinto il titolo del mondo dei pesi medi sotto la guida di altri allenatori e dirigenti, \u00e8 stato Rocky Graziano.\n\u00c8 anche noto per aver sviluppato la tecnica pugilistica chiamata \"Peek-a-Boo\" (che in inglese rimanda al gioco per bambini \"Bub\u00f9-Settete\"), uno stile offensivo nel quale il pugile tiene le mani alte di fronte al viso e si muove rapidamente.\nNato nel famigerato quartiere del Bronx, a New York, a soli ventidue anni ha aperto l'\"Empire Sporting Club\" al fianco di Jack Barrow nella Gramercy Gym; ha inoltre trascorso parte della sua vita in giro per le palestre alla ricerca di nuovi talenti.\n\u00c8 morto nel 1985 a Catskill, a causa di una polmonite.\nMaratona online di memoria.\nDal 26 ottobre al 4 novembre 2017 si \u00e8 svolto il progetto internazionale \"Scienza della vittoria\", una maratona online dedicata alla memoria di D'Amato a cui hanno partecipato diversi esperti provenienti da varie parti del mondo nonch\u00e9 personalit\u00e0 di spicco del pugilato professionistico e dilettantistico, giornalisti e campioni di boxe tra i quali Silvio Branco, Patrizio Oliva, Gordon Marino e altri.\nI presenti hanno condiviso le proprie opinioni su Cus e sui suoi risultati, mentre il motivo della maratona era la presentazione del libro \"Pendolo senza compromessi\" (Non-compromised pendulum) scritto da Tom Patti, discepolo di D'Amato, e Oleg Maltsev."}
{"id": "2749321", "revid": "3115", "url": "https://it.wikipedia.org/wiki?curid=2749321", "title": "Gum 17", "text": "Gum 17, nota anche come RCW 33, \u00e8 un'estesa nebulosa a emissione visibile nella costellazione delle Vele.\nSi individua nella parte nordoccidentale della costellazione, a circa un quarto della distanza angolare fra le stelle Suhail () e Naos (); appare come un'estesa e debole macchia irregolare, ben rilevabile e fotografabile con l'ausilio di filtri attraverso un telescopio di media potenza. La sua declinazione fortemente australe comporta che dalle regioni boreali la sua osservazione sia particolarmente difficoltosa dalla fascia temperata inferiore, mentre a nord del 48\u00b0N \u00e8 sempre invisibile. Dall'emisfero australe invece \u00e8 osservabile per quasi tutte le notti dell'anno. Il periodo migliore per la sua osservazione nel cielo serale va da dicembre a maggio.\nLa sua posizione galattica \u00e8 oggetto di controversie: secondo alcuni studi infatti essa sarebbe associata alla gigante blu HD\u00a075759, situata a circa 1000\u00a0parsec (circa 3300 anni luce) di distanza; se ci\u00f2 fosse vero, questa nebulosa sarebbe fisicamente legata al Vela Molecular Ridge, un grande complesso nebuloso molecolare, e in particolare alla nube molecolare denominata VMR\u00a0D. Vi sarebbero anche altre stelle responsabili della ionizzazione dei suoi gas, come ad esempio HD\u00a075724. La regione di formazione stellare a cui viene associata \u00e8 indicata come Avedisova\u00a02169 nell'omonimo catalogo edito nel 2002. Secondo altri studi invece, questa nube sarebbe associata al giovane ammasso aperto Tr 10, situato sul bordo sudoccidentale della nebulosa, la cui distanza si aggira per\u00f2 attorno ai 420\u00a0parsec (1370 anni luce); se cos\u00ec fosse, Gum\u00a017 non farebbe parte del complesso del Vela Molecular Ridge, ma si troverebbe a circa 500\u00a0parsec da esso in direzione del Sole, a una distanza paragonabile a quella della Nebulosa di Gum e all'associazione Vela\u00a0OB2 (Cr 173).\nAll'interno della nebulosa sono note diverse sorgenti IRAS, le cui caratteristiche spettrali sono paragonabili a quelle dei giovani oggetti stellari giovani di Classe\u00a0I, probabilmente stelle T Tauri; quest'associazione di giovani stelle \u00e8 stata denominata con la sigla Vela\u00a0T2. La presenza di queste stelle costituisce la prova che nella nube sono stati attivi in un passato astronomicamente recenti dei fenomeni di formazione stellare."}
{"id": "2749322", "revid": "339392", "url": "https://it.wikipedia.org/wiki?curid=2749322", "title": "N.N.", "text": ""}
{"id": "2749324", "revid": "486946", "url": "https://it.wikipedia.org/wiki?curid=2749324", "title": "Bombardamento di Tokyo nella seconda guerra mondiale", "text": ""}
{"id": "2749337", "revid": "628767", "url": "https://it.wikipedia.org/wiki?curid=2749337", "title": "Distretto di Jhapa", "text": " \nIl distretto di Jhapa (in nepalese \u091d\u093e\u092a\u093e \u091c\u093f\u0932\u094d\u0932\u093e ) \u00e8 uno dei 77 distretti del Nepal, in seguito alla riforma costituzionale del 2015 fa parte della provincia No. 1.\nIl capoluogo \u00e8 la citt\u00e0 di Bhadrapur.\nGeograficamente il distretto appartiene alla zona pianeggiante del Terai. Il confine est con lo Stato indiano del Bengala Occidentale \u00e8 segnato dal fiume Mechi, un affluente del Gange.\nIl principale gruppo etnico presente nel distretto sono i Bahun.\nMunicipalit\u00e0.\nIl distretto \u00e8 suddiviso in 15 municipalit\u00e0, sette urbane e 8 rurali:"}
{"id": "2749338", "revid": "363629", "url": "https://it.wikipedia.org/wiki?curid=2749338", "title": "Stemma pontificio", "text": ""}
{"id": "2749340", "revid": "1305772", "url": "https://it.wikipedia.org/wiki?curid=2749340", "title": "Sotto il vestito niente (romanzo)", "text": "Sotto il vestito niente \u00e8 un romanzo dello scrittore italiano Marco Parma, pubblicato la prima volta nel 1983. Il libro \u00e8 strutturato come un diario, visto che tutti i paragrafi sono minuziosamente datati, riportando anche l'ora e il luogo dell'avvenimento che si sta narrando. L'autore specifica che \"Ogni riferimento a fatti, persone, situazioni reali \u00e8 da ritenersi del tutto casuale\". Da questo romanzo \u00e8 stato liberamente tratto il film omonimo.\nTrama.\nGioved\u00ec 29 settembre 1983.\nMilano, albergo Minerva, ore 07:00. Anna Pizzuto, di chiara origine italiana, nata a Brooklyn il 23 novembre 1951 \u00e8 una modella americana, nell'ambiente della moda si fa chiamare Anne Sansine. Alta, magra, capelli rossi, occhi viola, fisico mozzafiato (le sue misure sono 89 di seno, 61 di vita, 89 di fianchi). Si trova a Milano per le sfilate del pr\u00eat-\u00e0-porter che ci saranno tra alcuni giorni. La sera precedente ha chiesto espressamente, al portiere di notte, di essere svegliata alle ore 7 precise. Quella mattina, all'ora prevista, il portiere la chiama al telefono, per svegliarla. Visto che non ottiene nessuna risposta, manda il garzone a controllare cosa stia succedendo. Scoprono che la porta della camera \u00e8 socchiusa e sul letto c'\u00e8 il corpo immobile di una donna.\nViene chiamato immediatamente il dottore dell'albergo ed il suo direttore. Il dottor Giancarlo Crisafulli constata che la modella \u00e8 morta, forse per colpa della droga. Viene chiamata la polizia. Quando arrivano sul posto, il cadavere \u00e8 sparito, e nella camera vengono rinvenute delle siringhe. Viene setacciato tutto l'albergo, ma del cadavere non c'\u00e8 pi\u00f9 traccia. Marco Parma, il direttore della rivista di moda \"Venus\", \u00e8 l'ultimo ad averla vista viva, ed \u00e8 irrintracciabile. \u00c8 stato rapito dalle Brigate Rosse, o meglio dal \"Gruppo Armato Proletario per la Giustizia Sociale\".\nAl giornale \"Venus\", Mario Pozzo sta cercando di capire come fare per sostituire il suo direttore Marco Parma. Sull'ultimo numero della rivista, che \u00e8 in stampa, la Sansine \u00e8 sulla copertina, e l'editore pensa che questo fatto possa nuocere al buon nome della rivista. Poco dopo, in questura, Giansiro Bonanno sta interrogando il dottor Giancarlo Crisafulli, per capire se la donna che ha visitato era davvero morta e se era davvero Anne Sansine. Il dottor Crisafulli conferma entrambe le affermazioni. Dice anche che gi\u00e0 in un'altra occasione la Sansine ha avuto problemi con l'eroina. Intanto alla redazione di \"Venus\" arriva un comunicato delle \"Brigate Rosse\" dove viene chiesto che l'editore Mario Pozzo prepari un miliardo di lire per il riscatto di Marco Parma.\nLa polizia decide di perquisire l'appartamento di Marco Parma e, una volta aperto, sentono un forte odore nauseante, oltre a constatare che \u00e8 stato messo tutto a soqquadro. Il forte odore nauseabondo \u00e8 dato da un cane, un piccolo bastardino, che viene trovato impiccato e da un pesce, un branzino, che si trova nella sua bocca. Alla questura pensano che l'impiccagione del cane con il pesce in bocca, sia un avvertimento di stampo mafioso. Per la morte della fotomodella Anne Sansine si stanno facendo molteplici ipotesi in tutte le direzioni.\nVerso sera il commissario Bonanno ha un appuntamento con la ex moglie di Marco Parma, Teresa. L'appuntamento \u00e8 a casa della signora Teresa, visto che, da tre anni, la signora ha perso l'uso delle gambe a causa della sclerosi multipla. Lo scopo dell'appuntamento \u00e8 di interrogarla sull'ex marito Marco. La signora Teresa esprime un pessimo giudizio sulle modelle, anche perch\u00e9 Parma, conoscendole bene, ne ha, anche lui, una pessima opinione. Droga, spionaggio, film porno e suicidi, ecco come finisce la stragrande maggioranza delle modelle. In questo incontro Bonanno viene in possesso di una foto che ritrae la Sunsine e Vassalli in atteggiamenti chiaramente di tipo sadomaso.\nIntanto, nell'atelier di Luca Zarbonni, squilla il telefono. Una voce molto disturbata, ma sicuramente di donna, dice di essere Anne Sansine, di star bene e gli consiglia di troncare tutti i rapporti con Carlo Calvo. In tarda serata, un ultimo colpo di scena, all'albergo \"Minerva\" il portiere di notte e Serbastiano Marcolino fanno, casualmente, una scoperta incredibile. Sulla rivista \"Lady Domina\" (rivista pornografica sadomaso) vedono la foto di una ragazza, \u00e8 sicuramente la fotomodella Anne Sansine.\nVenerd\u00ec 30 settembre 1983.\nI quotidiani pubblicano degli articoli, facendo un mucchio di ipotesi, anche le pi\u00f9 strampalate, sulla scomparsa della modella Anne Sansine. Il commissario Bonanno convoca Pozzo negli uffici della redazione di \"Venus\". I terroristi che hanno rapito Parma cambiano i termini del ricatto, ora chiedono che gli stilisti regalino i vestiti delle loro boutique ai poveri e come prova della loro determinazione inviano un pezzettino di un orecchio che dicono che si appartenuto a Marco Parma.\nIn tarda mattinata Bonanno arriva alla redazione di \"Venus\" e mentre aspetta di parlare con Pozzo scambia due parole con la segretaria di Parma, la signorina Corruccini. Lei gli svela che Marco ha un sogno nel cassetto, quello di scrivere un libro verit\u00e0 sul mondo della moda. Il titolo sar\u00e0 \"Smoda\". Nell'altra stanza Mario Pozzo ha deciso, ha dato la direzione di \"Venus\" a Bice Banana licenziando, di fatto, Marco Parma.\nPoco dopo Bonanno riesce a parlare con Pozzo. Pozzo nega tassativamente che ci sia stato del tenero tra la Sansine e Parma, e che i due episodi siamo, tra loro, collegati. Pozzo giustifica la sua asserzione a Bonanno dicendogli che alla modella Anne Sansine piacciono le donne. Sulle varie modelle Pozzo ha le idee chiare. \"Sotto il vestito non c'\u00e8 niente. Anche quando si cerca nel profondo si scopre che le bamboline sono senza spessore\", lui \u00e8, oramai, un esperto. \"L'unica fonte di guadagno delle modelle \u00e8 il loro corpo e non sanno far niente. I lettori delle riviste di moda, uomini o donne che siano, sono solo dei guardoni\".\nIntanto all'albergo \"Minerva\" due tizi, non proprio gentili, si trovano faccia a faccia con il portiere Bastianini e gli chiedono la rivista \"Lady Domina\" che immortala la Sansine. Alla questura Marcolino rivela a Bonanno della straordinaria scoperta che ha fatto insieme a Bastianini. Altra scoperta, attraverso l'esame del sangue presente nel pezzo di orecchio, fatto pervenire dalle Brigate Rosse, viene esclusa, definitivamente, l'ipotesi che sia appartenuto a Marco Parma. Ultimo colpo di scena della giornata, alla Questura ricevono una soffiata, il cadavere di Anne Sunsine si trova nel negozio di via Montenapoleone dello stilista \"Zar\". Il commissario Giansiro Bonanno si precipita sul presunto luogo del ritrovamento, ma non vi \u00e8 traccia di nessun cadavere, riesce, comunque, a trovare solo un capello di colore rosso.\nSabato 1\u00ba ottobre 1983\nIn questa terza parte si svelano i retroscena della scomparsa di Marco Parma, di Anne Sunsine e il legame che li univa. Parma, quando viene interrogato da Bonanno gli svela che ha cambiato idea, non scriver\u00e0 pi\u00f9 un libro verit\u00e0 dal titolo \"Smoda\", ma scriver\u00e0 un libro di fantasia. Ha gi\u00e0 in mente il titolo giusto, lo intitoler\u00e0 \"Sotto il vestito niente\"."}
{"id": "2749341", "revid": "1305772", "url": "https://it.wikipedia.org/wiki?curid=2749341", "title": "Biennale", "text": ""}
{"id": "2749350", "revid": "29182727", "url": "https://it.wikipedia.org/wiki?curid=2749350", "title": "Piante perenni", "text": ""}
{"id": "2749351", "revid": "599013", "url": "https://it.wikipedia.org/wiki?curid=2749351", "title": "Vesna \u010citakovi\u0107", "text": "Giocava nel ruolo di centrale.\nCarriera.\nNel 1995 Vesna \u010citakovi\u0107 inizia la sua carriera pallavolistica nella squadra della sua citt\u00e0, l'Odbojka\u0161ki klub Jedinstvo U\u017eice, con cui si aggiudica per sei volte il campionato serbo-montenegrino e per cinque volte la Coppa di Serbia e Montenegro. Nel 2000 viene convocata per la prima volta in nazionale serbo-montenegrina.\nNella stagione 2002-03 viene ingaggiata dal Volley Modena, squadra italiana di serie A1, con la quale resta per una sola annata e vincendo una Supercoppa italiana. Per maternit\u00e0 si ritira dalla pallavolo per un anno. Nel 2004 \u00e8 in Israele con il Raanana VBC, mentre un anno dopo \u00e8 nell'Unabh\u00e4ngiger Sportclub M\u00fcnster, squadra di 1. Bundesliga tedesca. Nell'estate del 2005 vince la medaglia di bronzo al Trofeo Valle d'Aosta.\nNel 2006 viene ingaggiata dall'Eczac\u0131ba\u015f\u0131 Spor Kul\u00fcb\u00fc, squadra con la quale resta per tre anni, vincendo due volte il campionato turco ed una volta la Coppa di Turchia. Nel 2008, dopo i Giochi della XXIX Olimpiade, si ritira dalla nazionale. Nel 2009 passa alla Dinamo Bucarest, ma a dicembre dello stesso anno rescinde il contratto per trasferirsi nuovamente in Italia, nel GSO Villa Cortese, sempre in serie A1, con il quale vince la Coppa Italia.\nNella stagione 2010-11 si trasferisce nuovamente in Turchia, al Galatasaray Spor Kul\u00fcb\u00fc, mentre nell'annata 2011-12 viene ingaggiata dal Mi\u0119dzyszkolny Klub Sportowy Muszynianka, nella PlusLiga polacca; la stagione successiva, pur restando nello stesso campionato, si trasferisce all'Impel di Breslavia.\nTorna a giocare nella Voleybol 1. Ligi turca nel campionato 2013-2014, ingaggiata dal \u00c7anakkale Belediye Spor Kul\u00fcb\u00fc; nella stagione successiva resta a giocare in Turchia, vestendo questa volta la maglia del Be\u015fikta\u015f Jimnastik Kul\u00fcb\u00fc, esperienza che per\u00f2 termina dopo pochi mesi.\nNel 2015 disputa il campionato indonesiano con il Jakarta Popsivo PGN, mentre nella stagione 2015-16 torna in partia per difendere i colori della \u017denski odbojka\u0161ki klub Crvena zvezda di Belgrado: tuttavia a met\u00e0 annata viene ceduta al Volley Bergamo, nella Serie A1 italiana, vincendo per la seconda volta la Coppa Italia. Al termine del campionato annuncia il suo ritiro dall'attivit\u00e0 agonistica."}
{"id": "2749352", "revid": "29182738", "url": "https://it.wikipedia.org/wiki?curid=2749352", "title": "Perenne", "text": ""}
{"id": "2749355", "revid": "29182769", "url": "https://it.wikipedia.org/wiki?curid=2749355", "title": "Avvicendamento colturale", "text": ""}
{"id": "2749356", "revid": "31886", "url": "https://it.wikipedia.org/wiki?curid=2749356", "title": "Ritratti (programma televisivo)", "text": "Ritratti - Quando la vita \u00e8 uno spettacolo \u00e8 un programma televisivo italiano creato, scritto e presentato da Giancarlo Governi con la collaborazione e la regia di Leoncarlo Settimelli e Silvio Governi per Rai 2 e Rai 3, in onda dal 1995.\nIl programma.\n\"Ritratti\" nel corso degli anni ha variato formula, la pi\u00f9 recente delle quali viene trasmessa a partire dal 2001. Accanto alle puntate dalla durata di un'ora ne sono state prodotte altre della durata di mezz'ora, chiamate \"Mini ritratti\". La societ\u00e0 produttrice per conto della Rai \u00e8 la Birdy.\nNel programma si racconta la vita umana ed artistica non solo di famosi personaggi dello spettacolo ma anche di sportivi (come Fausto Coppi, Primo Carnera) o di squadre di calcio come il grande Torino della tragedia di Superga.\nIl suo \"plot\" narrativo, veloce, divulgativo ed allo stesso momento mai banale, fa di \"Ritratti\" una trasmissione di facile fruizione, arricchita da memoria storica e dalle immagini di repertorio delle Rai Teche.\n\"Ritratti\" \u00e8 stato prodotto sino ad oggi in oltre 50 puntate. Si ricordano, oltre i profili gi\u00e0 citati: Anna Magnani, Maria Callas, Vittorio De Sica, Silvana Mangano, Giulietta Masina, Marcello Mastroianni, Vittorio Gassmann, Domenico Modugno, Fabrizio De Andr\u00e9, Giorgio Gaber, Lucio Battisti e Nino Manfredi.\nNel 2010 sono state realizzate nuove puntate su Garinei &amp; Giovannini, Vittorio De Sica (in due puntate), Paolo Panelli, Bice Valori e Ugo Tognazzi.\nIl programma si avvale di collaboratori fissi quali Piero Montanari (per le musiche originali), Silvio Governi (per la produzione), Claudia Salinetti (per le ricerche), Rossella Corsi (per la grafica) e Leonardo Venditti (per l'organizzazione generale).\nSigla.\nIl brano utilizzato come sigla \u00e8 il valzer russo n. 2 dalla \"Jazz Suite No. 2\" di Dmitrij \u0160ostakovi\u010d."}
{"id": "2749358", "revid": "830939", "url": "https://it.wikipedia.org/wiki?curid=2749358", "title": "Nuchim Ra\u0161kovskij", "text": "Partecip\u00f2 a otto Campionati sovietici dal 1972 al 1991, ottenendo il miglior risultato a Kiev nel 1986 (8\u00ba posto su 18 partecipanti).\nVinse due volte il Campionato russo: nel 1974 a Tula e nel 1991 a Novosibirsk.\nNel 1982 vinse il campionato di Mosca, alla pari con David Bron\u0161tejn.\nAltri risultati:\nHa raggiunto il massimo Elo in luglio del 1995, con 2560 punti.\nRa\u0161kovskij \u00e8 stato per molti anni allenatore della squadra olimpica russa.\nNel 2008 \u00e8 diventato presidente del circolo \"Ural Club\" di Ekaterinburg."}
{"id": "2749360", "revid": "1305772", "url": "https://it.wikipedia.org/wiki?curid=2749360", "title": "Annuale", "text": "Annuale si riferisce a eventi o pubblicazioni che si ripetono periodicamente ogni anno, o a cicli della stessa durata:"}
{"id": "2749367", "revid": "838137", "url": "https://it.wikipedia.org/wiki?curid=2749367", "title": "Ordina Open 1997 - Doppio femminile", "text": "Il doppio femminile dell'Ordina Open 1997 \u00e8 stato un torneo di tennis facente parte del WTA Tour 1997.\nLarisa Neiland e Brenda Schultz erano le detentrici del titolo ma solo la Savchenko ha partecipato in coppia con Ruxandra Dragomir.\nDragomir e Savchenko hanno perso in semifinale contro Eva Melicharov\u00e1 e Helena Vildov\u00e1.\nMelicharova e Vildova hanno battuto in finale 6\u20133, 7\u20136 Karina Hab\u0161udov\u00e1 e Florencia Labat."}
{"id": "2749371", "revid": "287204", "url": "https://it.wikipedia.org/wiki?curid=2749371", "title": "Croatia Open Umag 1997", "text": "Il Croatia Open Umag 1997 \u00e8 stato un torneo di tennis giocato sulla terra rossa. \u00c8 stata l'8\u00aa edizione del Croatia Open Umag che fa parte della categoria International Series nell'ambito dell'ATP Tour 1997. Si \u00e8 giocato a Umago in Croazia dal 21 al 27 luglio 1997.\nCampioni.\nSingolare.\n F\u00e9lix Mantilla ha battuto in finale Sergi Bruguera, 6\u20133, 7\u20135\nDoppio.\n Dinu Pescariu / Davide Sanguinetti hanno battuto in finale Dominik Hrbat\u00fd / Karol Ku\u010dera, 7\u20136, 6\u20134"}
{"id": "2749375", "revid": "110157", "url": "https://it.wikipedia.org/wiki?curid=2749375", "title": "I viaggi del Nautilus", "text": "I viaggi del Nautilus \u00e8 il secondo volume di poesie del fiorentino Alberto Caramella, uscito per Le Lettere nel 1997. Il libro \u00e8 accompagnato da una postfazione di Carmelo Mezzasalma.\nL'opera.\nCon questo libro Caramella prosegue il suo discorso poetico di cinquant'anni di poesia iniziato con \"Mille scuse per esistere\", come dichiara l'autore in esergo. A rinsaldare questo legame non \u00e8 solo il ricorrere di tematiche comuni, ma, come notato da Mario Graziano Parri anche il numero delle poesie (290 ora, 288 nel precedente volume).\nL'opera si apre con una traduzione dell'ode undicesima del primo libro di Orazio (la famosa poesia del carpe diem), con l'intento dichiarato dall'autore stesso in un'intervista:\nInsomma, anche in questo volume l'autore vuol celebrare \"l'estasi della vita\" come notato nella postfazione da Carmelo Mezzasalma, lo \"straripante amore\" per essa (per usare l'espressione dello stesso poeta che cos\u00ec intitola la prima sezione del libro). Ritornano anche temi quali l'infanzia perduta (si veda \"Destini\" a p.\u00a0128 e \"Scrivere\" a p.\u00a0286) e il mare come metafora del viaggio verso il recupero di s\u00e9."}
{"id": "2749377", "revid": "287204", "url": "https://it.wikipedia.org/wiki?curid=2749377", "title": "4334 Foo", "text": "4334 Foo \u00e8 un asteroide della fascia principale. Scoperto nel 1983, presenta un'orbita caratterizzata da un semiasse maggiore pari a 3,1379609\u00a0UA e da un'eccentricit\u00e0 di 0,1959178, inclinata di 1,63600\u00b0 rispetto all'eclittica.\nL'asteroide \u00e8 dedicato a Lillian Foo, fotogiornalista nonch\u00e9 consulente per la Banca Internazionale per la Ricostruzione e lo Sviluppo per cui ha seguito un progetto di sviluppo della radiofonia in Ghana, Kenya, Tanzania e Uganda."}
{"id": "2749379", "revid": "1442080", "url": "https://it.wikipedia.org/wiki?curid=2749379", "title": "Canada Open 1997 - Singolare maschile", "text": "Il singolare del Canada Open 1997 \u00e8 stato un torneo di tennis facente parte dell'ATP Tour.\nWayne Ferreira era il detentore del titolo, ma ha perso contro Evgenij Kafel'nikov nel 3\u00ba turno.\nChris Woodruff ha battuto in finale 7\u20135, 4\u20136, 6\u20133, Gustavo Kuerten.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2749380", "revid": "204391", "url": "https://it.wikipedia.org/wiki?curid=2749380", "title": "Tiazidici", "text": ""}
{"id": "2749382", "revid": "287204", "url": "https://it.wikipedia.org/wiki?curid=2749382", "title": "Canada Open 1997 - Singolare femminile", "text": "Il singolare del Canada Open 1997 \u00e8 stato un torneo di tennis facente parte del WTA Tour 1997.\nMonica Seles era la detentrice del titolo e ha battuto in finale 6\u20132, 6\u20134 Anke Huber.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2749384", "revid": "254059", "url": "https://it.wikipedia.org/wiki?curid=2749384", "title": "Beatrice di Savoia (1237-1310)", "text": "Origine.\nBeatrice, secondo il documento n\u00b0 407 del \"Peter der Zweite Graf von Savoyen, Markgraf in Italien, sein Haus und seine Lande\", dello storico Johann Ludwig Wurstemberger, era l'unica figlia del Conte di Savoia, Conte di Richmond e Lord guardiano dei cinque porti, Pietro II e, come ci conferma il documento n. 583 del \"Peter der Zweite Graf von Savoyen, Markgraf in Italien, sein Haus und seine Lande\", dello stesso autore, della Signora di Faucigny, Agnese, che, secondo lo storico francese, Samuel Guichenon, nel suo \"Histoire g\u00e9n\u00e9alogique de la royale maison de Savoie\", era figlia di Aimone II, signore di Faucigny mentre della madre non si conoscono n\u00e9 il nome n\u00e9 gli ascendenti; ma, dal testamento di Agnese di Faucigny, datato 9 agosto 1268, che cita la sorella, Beatrice (\"domin\u00e6 Beatrici domin\u00e6 de Thoria et Villario sorori su\u00e6\"), e Simone de Joinville (\"Simoni de Joinville dom. de Jaiz fratri suo\"), fratellastro suo e di Beatrice, figlio di Beatrice d'Auxonne, signora di Mernay (\"Beatrix dame de Mernay ma mere\"), come si legge nel documento n\u00b0 45 del \"Cartulaire de Hugues de Chalon (1220-1319)\", si deduce che la madre di Agnese fu Beatrice d'Auxonne, figlia di Stefano, conte d'Auxonne e di Beatrice contessa di Chalon, come da documento n\u00b0 254 del \"Jean de Joinville et les seigneurs de Joinville\".\nPietro II di Savoia, secondo i documento n. 58 e 76 del \"Peter der Zweite Graf von Savoyen, Markgraf in Italien, sein Haus und seine Lande\", del Wurstemberger, era il figlio maschio sestogenito del Conte di Savoia, Conte d'Aosta e Moriana, Tommaso I e della moglie, Margherita o forse Beatrice, che secondo la \"Chronica Albrici Monachi Trium Fontium\" era figlia del Conte di Ginevra, Guglielmo I e della signora di Faucigny, Beatrice.\nBiografia.\nNel dicembre del 1241, secondo il documento n\u00b0 149 del \"Peter der Zweite Graf von Savoyen, Markgraf in Italien, sein Haus und seine Lande\", Aimone di Faucigny (\"Aymo dominus Fuciniaci\"), il nonno materno di Beatrice (\"Beatricem filiam Agnetis fili\u00e6 su\u00e6 ex Petro de Sabaudie\"), la promise in sposa al delfino del Viennois Ghigo VII (\"Guigoni Dalphino comiti Viennensi et Albonensi\"), assicurando una cospicua dote e promettendo che, se sua figlia Agnese (sua erede universale) non avesse generato un figlio maschio, la signoria di Faucigny, sarebbe andata a Beatrice e Ghigo.\nDopo che, nel 1236, una sua cugina, Eleonora di Provenza, figlia Beatrice, una sorella di suo padre, aveva sposato il re di Inghilterra, Enrico III, e quindi era regina d'Inghilterra, aveva accolto a corte tra gli altri suoi tre zii, Bonifacio, Pietro e Guglielmo (\u20201239), vescovo di Valence e rettore di Vienne,; Bonifacio divenne arcivescovo di Canterbury, mentre Pietro che aveva ricevuto l'Onore di Richmond, nel 1240, secondo il monaco benedettino inglese, cronista della storia inglese, Matteo di Parigi, arriv\u00f2 in Inghilterra nel 1241 e diede una grande festa; e nel maggio di quello stesso anno, Pietro, ancora secondo i \"Charter Rolls of Henry III\", ricevette in dono dal re suo nipote, altri feudi e signorie.\nAncora secondo il \"Complete Peerage\" (non consultato), in quegli anni, sino al 1249, suo marito, Pietro continu\u00f2 a ricevere omaggi da re suo nipote, tra cui il titolo di Lord guardiano dei cinque porti e una casa a Londra, nel luogo dove oggi sorge il Savoy Hotel; la casa di Londra, secondo i \"Charter Rolls of Henry III\", che era vicino al Tamigi gli fu regalata nel 1246.\nNel 1253, Beatrice, secondo il \"De Allobrogibus libri novem\", fu data in moglie al delfino del Viennois e conte di Albon, conte di Grenoble, di Oisans, di Brian\u00e7on, di Embrun e di Gap Ghigo VII (1225 \u2013 1269), che, secondo il \"De Allobrogibus libri novem\", era il figlio maschio primogenito del delfino del Viennois e conte di Albon, conte di Grenoble, di Oisans e di Brian\u00e7on e conte consorte di Embrun e di Gap, Andrea Ghigo VI e di Beatrice di Monferrato.\nSempre, nel 1253, sua madre, Agnese, succedette \"suo jure\" al padre nella signoria di Faucigny.\nNel 1255, suo padre, Pietro fece un testamento in favore soprattutto della figlia, Beatrice, e della moglie, Agnese, alle quali lasci\u00f2 cospicue somme di denaro, della nipote Eleonora, per i feudi in Inghilterra e del fratello Filippo, per gli altri feudi, come da documento n\u00b0 407 del \"Peter der Zweite, Graf von Savoyen, Markgraf in Italien\".\nAncora secondo il \"Peter der Zweite Graf von Savoyen, Markgraf in Italien, sein Haus und seine Lande\", sua madre Agnese, nel 1262 fece due testamenti:\nNel 1263, il conte di Savoia, suo cugino, Bonifacio, fu attaccato alle porte di Torino dalle truppe del comune di Asti, che lo sconfissero e lo fecero prigioniero e dove mor\u00ec per le ferite riportate.\nNon essendo ancora sposato, Bonifacio non aveva eredi, e la successione sarebbe spettata ai figli maschi del fratello di suo padre, Pietro, il duca Tommaso II; anche le sorelle di Bonifacio avanzarono pretese.\nQuando seppe del decesso di Bonifacio di Savoia, Pietro si trovava dunque in Inghilterra, ma rientr\u00f2 immediatamente nei domini sabaudi, in quanto i Savoia non avevano ancora recepito la legge salica e, come tradizione, la nomina del nuovo conte avveniva a seguito di un'assemblea familiare; alla fine, il conte di Richmond e di Romont, suo padre, Pietro, riusc\u00ec a farsi riconoscere conte di Savoia, ottenendo il titolo, nonostante fosse solamente lo zio del defunto conte e Amedeo IV avesse lasciato volont\u00e0 testamentaria che, in caso di morte di Bonifacio, il trono dovesse passare al figlio primogenito di Tommaso II, Tommaso III.\nQuindi suo padre, Pietro, subentr\u00f2 come XIII conte di Savoia nel 1263, Pietro II.\nDopo essere divenuto conte di Savoia, suo padre Pietro II, fece un testamento nel 1264, in cui indicava Beatrice (\"filiam suam Beatricem uxorem Guigonis Dalphini\") come sua erede, e lasciti alla nipote Eleonora e alla moglie, Agnese (\"Agneti conjugi su\u00e6\") ed esecutore testamentario il fratello Filippo, vescovo di Valence e arcivescovo di Lione.\nIl 27 giugno 1267, suo marito, Ghigo VII (\"Guigo Dalphinus, Vienn. et Albonis comitis\"), fece testamento, disponendo che il suo erede sarebbe stato il figlio maschio primogenito, Giovanni (\"Johannem filium meum eredem mihi\"), citando anche le due figlie femmine (\"Annam et Catharinam filias meas\") e la moglie (\"Beatrix uxor mea\").\nSuo padre, Pietro II, nel 1268, fece un ultimo testamento dove chiedeva di essere sepolto ad Altacomba e designava suo successore nella contea il fratello Filippo e inoltre specificava i diversi lasciti per tutti gli altri parenti, inclusa la figlia, Beatrice (filiam nostrum B. Dalphinam de Vienneisio), come da documento n\u00b0 749 del \"Peter der Zweite, Graf von Savoyen, Markgraf in Italien\".\nSuo padre, Pietro II, il Piccolo Carlo Magno, si spense a Pierre-Ch\u00e2tel, il 16 maggio 1268, senza eredi maschi e perci\u00f2 lo stato sabaudo venne ereditato dal fratello Filippo I di Savoia, mentre Pietro venne tumulato nell'Abbazia di Altacomba, in Savoia.\nSua madre, Agnese, rimasta vedova, con un nuovo testamento riconobbe Beatrice (\"Beatricem comitissam Viennensem et Albonensem filiam suam\") sua erede universale.\nSua madre, Agnese, mor\u00ec l'11 agosto 1268; Beatrice divenne signora di Faucigny, portando in dote una terra lontana dal Delfinato e avamposto minacciante la contea di Savoia. Questa terra fu in seguito oggetto di conflitto fra le due casate.\nSuo marito, Ghigo VII, mor\u00ec nel dicembre 1269 e gli succedette il figlio, Giovanni, sotto la reggenza di Beatrice.\nBeatrice mantenne la reggenza per circa quatto anni, sino al 1273, quando si spos\u00f2 in seconde nozze col Visconte di B\u00e9arn Gastone VII di Moncada, che era vedovo di Mathe di Matha (\u20201270 o 1273), viscontessa di Marsan; il contratto di matrimonio era stato redatto il 2 aprile 1273.\nDopo la morte del figlio primogenito Giovanni I del Viennois, deceduto il 24 settembre 1282 a causa di una brutta caduta da cavallo a Bonneville, Beatrice decise di fondare a sud della citt\u00e0 di Taninges, una certosa per accogliere le spoglie del figlio e pregare per la sua anima.\nDopo la morte del figlio, nel 1282, cedette le propriet\u00e0 del marito, Ghigo VII, al genero, Umberto I de la Tour-du-Pin, a cui cedette anche, pur mantenendone l'usufrutto, la signoria di Faucigny, nel 1294.\nBeatrice rimase vedova per la seconda volta, il suo secondo marito, Gastone VII, fece testamento il 21 aprile 1290, e mor\u00ec il 26 aprile.\nNel 1307, Beatrice, come risulta dal documento n\u00b0 17076 del \"Regeste dauphinois\", fece un'ultima concessione al nipote Ghigo (figlio di Anna), poi confermata nel 1309.\nLa certosa di M\u00e9lan a Faucigny era stata terminata nel 1288 e, alla morte di Beatrice, nel 1310, la sua salma vi fu tumulata accanto a quella del figlio. A oggi i due sepolcri non sono stati ritrovati.\nDiscendenza.\nBeatrice diede al primo marito, Ghigo VII quattro figli:\nBeatrice al suo secondo marito, Gastone VII, non diede figli."}
{"id": "2749389", "revid": "838137", "url": "https://it.wikipedia.org/wiki?curid=2749389", "title": "Canada Open 1997 - Doppio femminile", "text": "Il doppio femminile del Canada Open 1997 \u00e8 stato un torneo di tennis facente parte del WTA Tour 1997.\nLarisa Neiland e Arantxa S\u00e1nchez Vicario erano le detentrici del titolo ma quest'anno hanno partecipato con partner differenti\nSavchenko ha giocato con Helena Sukov\u00e1 e S\u00e1nchez Vicario con Mary Joe Fern\u00e1ndez.\nFern\u00e1ndez e S\u00e1nchez Vicario hanno perso nei quarti contro Yayuk Basuki e Caroline Vis.\nSavchenko e Sukov\u00e1 hanno perso in semifinale contro Nicole Arendt e Manon Bollegraf.\nBasuki e Vis hanno battuto in finale 3\u20136, 7\u20135, 6\u20134 Arendt e Bollegraf.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2749395", "revid": "1442080", "url": "https://it.wikipedia.org/wiki?curid=2749395", "title": "Cincinnati Open 1997 - Singolare", "text": "Il singolare del Cincinnati Open 1997 \u00e8 stato un torneo di tennis facente parte dell'ATP Tour.\nPete Sampras ha battuto in finale Thomas Muster 6\u20133, 6\u20134.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2749396", "revid": "767487", "url": "https://it.wikipedia.org/wiki?curid=2749396", "title": "Metro allitterativo", "text": "Nella prosodia, il metro allitterativo (o verso allitterativo) \u00e8 una forma poetica che utilizza l'allitterazione come principale artificio strutturale per creare coesione tra i versi di un componimento, in luogo di altre strutture come ad esempio la rima. \nIl metro allitterativo si trova comunemente nelle prime opere letterarie di varie lingue germaniche antiche. Gran parte della poesia in antico inglese, tra cui il poema epico \"Beowulf\" e l\u2019\"Inno di C\u00e6dmon\" in antico anglosassone, il \"Muspilli\" in alto tedesco antico, l\u2019\"Heliand\" in sassone antico e l\u2019\"Edda poetica\" in norreno, utilizza il metro allitterativo. Tale forma si ritrova anche in altre lingue, sebbene senza il rigore sistematico delle forme germaniche. Il Kalevala in finnico e il Kalevipoeg in estone utilizzano entrambi delle forme allitterative derivate dalla tradizione popolare. La poesia tradizionale turca, per esempio quella in lingua uigura, \u00e8 anch'essa allitterativa.\nOrigini e caratteristiche comuni nelle lingue germaniche.\nLe forme poetiche che si trovano nelle diverse lingue germaniche non sono identiche, ma le loro analogie sono sufficienti per riconoscerle come tradizioni strettamente legate, che nascono da una comune origine germanica. Ci\u00f2 che oggi conosciamo di queste tradizioni comuni, per\u00f2, si basa quasi interamente su inferenze sulla poesia giunta fino a noi. Una testimonianza diretta sulla natura del metro allitterativo \u00e8 quella fornita dal poeta Snorri Sturluson nell'Edda in prosa. Egli descrive gli artifici metrici e poetici utilizzati dagli scaldi intorno all'anno 1200. La descrizione di Snorri \u00e8 servita agli studiosi come punto di partenza per ricostruire i metri allitterativi di lingue diverse dal norreno. Le teorie metriche proposte sono state numerose, e tutte presentano aspetti controversi, tuttavia, in linea generale, alcune caratteristiche elementari sono comuni sia nella poesia pi\u00f9 antica che nella pi\u00f9 recente. Il metro allitterativo \u00e8 stato riscontrato in alcuni dei reperti pi\u00f9 antichi della letteratura germanica. I Corni d\u2019oro di Gallehus, scoperti in Danimarca e presumibilmente risalenti al quarto secolo, recano questa iscrizione runica in proto-norreno:\n x / x x x / x x / x / x x\n ek hlewagastir holtijar || horna tawid\u00f4\n (Io, Hlewagastir [figlio?] di Holt, ho fatto questo corno.)\nIn questa iscrizione, gli accenti cadono su quattro sillabe, di cui le prime tre allitterano su &lt;h&gt; /x/, ovvero essenzialmente con lo stesso schema che si trova in componimenti molto posteriori. In origine tutta la poesia allitterativa veniva composta e trasmessa oralmente, e molta di essa \u00e8 andata perduta in quanto mai messa per iscritto. \u00c8 ancora oggi argomento di dibattito il grado in cui la scrittura potrebbe avere alterato questa forma d'arte orale. Tuttavia, gli studiosi concordano che la poesia scritta conservi parecchie (qualcuno direbbe quasi tutte) delle caratteristiche della lingua parlata, e l'allitterazione si inserisce naturalmente negli schemi della prosodia delle lingue germaniche. Nell'allitterazione essenzialmente viene a coincidere la \u201cparte sinistra\u201d delle sillabe accentate. Le antiche lingue germaniche condividono uno schema prosodico in cui prevale la sinistra, ovvero l'accento cade sulla sillaba della radice di una parola, che normalmente \u00e8 la sillaba iniziale, eccetto laddove la radice \u00e8 preceduta da un prefisso non accentato (come nei participi passati). Le principali caratteristiche metriche del verso allitterativo germanico sono le seguenti:\nGli schemi delle sillabe non accentate possono variare parecchio nelle tradizioni allitterative delle varie lingue germaniche. Le regole seguite da questi schemi restano controverse e non sono state ancora ben decifrate. Anche la necessit\u00e0 di trovare una parola con la giusta allitterazione ha conferito altre caratteristiche distintive al metro allitterativo. I poeti attingevano a uno speciale vocabolario di sinonimi poetici che raramente venivano utilizzati nei testi in prosa, e utilizzavano delle immagini standardizzate e metafore chiamate kenning.\nAntico inglese.\nLa poesia in antico inglese appare caratterizzata da un unico sistema di costruzione del verso, che \u00e8 rimasto notevolmente coerente attraverso i secoli, sebbene alcuni schemi classici del metro in Old English si siano persi alla fine di questa epoca linguistica. Il sistema di classificazione pi\u00f9 usato si basa sugli studi di Eduard Sievers. Esso ha tuttavia un mero scopo di classificazione e non spiega il metodo con cui gli scopas componevano i versi, n\u00e9 perch\u00e9 alcuni schemi erano preferiti o evitati. Sievers divideva i metri in cinque tipi elementari, denominati da A ad E. Il sistema prende in considerazione accento, allitterazione, quantit\u00e0 vocalica e schemi di accentuazione sillabica. \nAccento.\nUn verso poetico in antico inglese consiste in un \"distico\" formato da due semi-versi o emistichi, separati in mezzo da una pausa o \"cesura\". Ogni emistichio ha due sillabe accentate, come mostra il seguente esempio tratto dal poema \"La battaglia di Maldon\", con le parole del guerriero Beorhtwold:\n&lt;poem style=\"margin-left: 2em\"&gt; \"Hige sceal \u00fee heardra,\" || \"heorte \u00fee cenre,\" \"mod sceal \u00fee mare,\" || \"\u00fee ure m\u00e6gen lytla\u00f0\" (\"La volont\u00e0 dovr\u00e0 essere pi\u00f9 forte, il coraggio pi\u00f9 audace, dovremo metterci pi\u00f9 spirito, ora che la nostra forza \u00e8 minore.\") &lt;/poem&gt;\nAllitterazione.\nL'allitterazione \u00e8 il principale mezzo coesivo nella poesia in antico inglese. Due sillabe sono allitteranti quando iniziano con lo stesso suono; tutte le vocali sono allitteranti tra loro, ma i gruppi consonantici \"st-\", \"sp-\" e \"sc-\" sono trattati come suoni distinti (dunque \"st-\" non allittera con \"s-\" or \"sp-\"). Invece, in antico inglese, la \"c\" gutturale (pronunciata /k/) allitterava con la \"c\" palatale (pronunciata /t\u0283/), e analogamente la \"g\" gutturale (pronunciata /g/) allitterava con la \"g\" palatale\n(pronunciata /j/). Ci\u00f2 avveniva perch\u00e9 la forma poetica era stata ereditata dal periodo precedente alla separazione delle consonanti /k/ e /g/ nelle varianti gutturali e palatali.\nLa prima sillaba accentata del secondo emistichio normalmente allittera con almeno una delle sillabe accentate del primo emistichio, mentre la seconda sillaba accentata del secondo emistichio di solito non allittera con le altre.\nNorreno.\nLa forma originale del metro allitterativo presenta delle modifiche nella poesia norrena. In norreno, a causa dei cambiamenti fonetici rispetto alla lingua germanica comune da cui deriva, molte sillabe non accentate si perdono, creando la caratteristica concisione dei versi norreni. Le sillabe accentate tendono ad avvicinarsi, a spese delle sillabe deboli. In alcuni versi, le sillabe deboli risultano addirittura assenti. Dal \"H\u00e1vam\u00e1l\":"}
{"id": "2749399", "revid": "29183826", "url": "https://it.wikipedia.org/wiki?curid=2749399", "title": "Niccodemi", "text": ""}
{"id": "2749406", "revid": "287204", "url": "https://it.wikipedia.org/wiki?curid=2749406", "title": "Indianapolis Tennis Championships 1997", "text": "L'Indianapolis Tennis Championships 1997 \u00e8 stato un torneo di tennis giocato sul cemento. \u00c8 stata la 10\u00aa edizione dell'Indianapolis Tennis Championships (conosciuto quest'anno anche come \"RCA Championships\" per motivi di sponsorizzazione), che fa parte della categoria Championship Series nell'ambito dell'ATP Tour 1997. Si \u00e8 giocato al Tennis Center di Indianapolis negli Stati Uniti, dall'11 al 17 agosto 1997.\nCampioni.\nSingolare.\n Jonas Bj\u00f6rkman ha battuto in finale Carlos Moy\u00e1, 6-3, 7-6\nDoppio.\n Michael Tebbutt / Mikael Tillstr\u00f6m hanno battuto in finale Jonas Bj\u00f6rkman / Nicklas Kulti, 7-6, 7-5"}
{"id": "2749410", "revid": "267975", "url": "https://it.wikipedia.org/wiki?curid=2749410", "title": "Diocesi di Tiberiade", "text": "La diocesi di Tiberiade () \u00e8 una sede soppressa e sede titolare della Chiesa cattolica.\nStoria.\nTiberiade \u00e8 un'antica sede vescovile della provincia romana della Palestina Seconda nella diocesi civile d'Oriente. Faceva parte del patriarcato di Gerusalemme ed era suffraganea dell'arcidiocesi di Scitopoli.\nLa citt\u00e0 di Tiberiade venne fondata nel 17 d.C. da Erode Antipa, tetrarca di Galilea, che le diede il nome dell'imperatore regnante, Tiberio. Al momento della sua fondazione, per\u00f2, vennero ritrovate alcune tombe e gli ebrei dell'area si rifiutarono di insediarvisi, costringendo perci\u00f2 Erode ad incentivare il popolamento di bassa estrazione anche straniera (Giuseppe, \"Ant. jud.\", XVIII, ii, 3). L'insediamento di Tiberiade, dunque, era preesistente al 17 d.C., ma si ignora ad oggi quale potesse essere il suo nome. Alla morte di Erode Antipa nel 41, Nerone concesse la citt\u00e0 ad Erode Antipa il Giovane. Durante la rivolta degli ebrei contro i Romani, il popolo di Tiberiade si schier\u00f2 ora con l'una, ora con l'altra fazione.\nL'introduzione del cristianesimo \u00e8 datata al tempo di Costantino I il Grande. Secondo Epifanio, fu il conte Giuseppe, un ebreo convertito di questo villaggio, ma abitante a Scitopoli, che costru\u00ec la prima chiesa cristiana sul sito del precedente \"Hadrianeum\", tempio dedicato all'imperatore Adriano e mai terminato; e all'epoca di Costantino anche il patriarca ebreo Hillel venne convertito al cristianesimo e battezzato dal vescovo di Tiberiade, il cui nome resta ignoto.\nDiversi sono i vescovi conosciuti di questa antica diocesi. Giovanni prese parte al concilio di Efeso del 449 e al concilio di Calcedonia del 451. Un altro vescovo di nome Giovanni \u00e8 documentato in due occasioni nella prima met\u00e0 del VI secolo: nel 518 sottoscrisse la lettera sinodale del patriarca Giovanni di Gerusalemme contro Severo di Antiochia e i monofisiti; nel 536 firm\u00f2 gli atti del sinodo convocato dal patriarca Pietro contro Antimo di Costantinopoli e che vide riuniti assieme i vescovi delle Tre Palestine. Giorgio prese parte al secondo concilio di Costantinopoli del 553. Mamas sottoscrisse gli atti del concilio in Trullo del 691/692. Sul finire dell'VIII secolo \u00e8 documentato il vescovo Basilio, trasferito alla sede vescovile di Gerico. Il vescovo Teodoro \u00e8 menzionato all'inizio del IX secolo. Infine Niceforo (o Niceta) \u00e8 attestato dal suo sigillo episcopale, datato inizio dell'XI secolo.\nGiustiniano diede ordine di restaurare le mura della citt\u00e0 e gi\u00e0 gli antichi pellegrini parlavano di chiese ed edifici sacri che potevano essere visti dappertutto a Tiberiade (Procopio, \"De aedificiis\", V, 9).\nAll'occupazione dei crociati la citt\u00e0 venne concessa in feudo a Tancredi che la rese capitale del Regno di Tiberiade, uno degli stati crociati. Venne cos\u00ec costruita di fatto una nuova citt\u00e0, con moltissime chiese e venne istituita ufficialmente anche una diocesi di rito latino, suffraganea di Nazareth. Di questa diocesi latina, che scomparve con la successiva occupazione musulmana (1265), sono noti diversi vescovi, spesso menzionati nelle lettere dei papi.\nDal XIV secolo Tiberiade \u00e8 annoverata tra le sedi vescovili titolari della Chiesa cattolica; la sede \u00e8 vacante dal 29 novembre 1966."}
{"id": "2749411", "revid": "287204", "url": "https://it.wikipedia.org/wiki?curid=2749411", "title": "Cerrito (Paraguay)", "text": "Cerrito \u00e8 un centro abitato del Paraguay, nel dipartimento di \u00d1eembuc\u00fa, di cui forma uno dei 16 distretti; la localit\u00e0 dista 478 km dalla capitale del paese, Asunci\u00f3n e si trova sulla sponda destra del fiume Paran\u00e1.\nPopolazione.\nAl censimento del 2002 la localit\u00e0 contava una popolazione urbana di 1.035 abitanti (4.647 nel distretto). \nOrigine del nome.\nCon ogni probabilit\u00e0 il nome Cerrito (in italiano \u201cpiccolo colle\u201d) deriva dal fatto che il centro abitato si trova su una serie di dune di sabbia, dalla pi\u00f9 alta delle quali si pu\u00f2 godere una magnifica vista sul fiume Paran\u00e1.\nEconomia.\nL'attivit\u00e0 principale del luogo \u00e8 la pesca. Il buon potenziale turistico non \u00e8 ben sfruttato a causa della mancanza di infrastrutture e servizi.\nTurismo.\nCerrito presenta chilometri di spiagge fluviali che sono frequentate da un esiguo numero di turisti. La laguna Sirena e le isole di spiaggia bianca all'interno del fiume sono annoverate tra i migliori scenari che possa offrire il paese. Il posto offre inoltre agli appassionati la possibilit\u00e0 di noleggiare barche e attrezzatura per cimentarsi nella pesca.\nNon \u00e8 raro trovare tra la sabbia delle spiagge frammenti di ceramica lavorata con diversi disegni risalenti al periodo precolombiano, testimonianza dell'antichissima frequentazioni di questi luoghi.\nInfrastrutture e trasporti.\nPer arrivare a Cerrito occorre affrontare un centinaio di chilometri di strade sterrate, provenendo sia da Pilar che dal dipartimento di Misiones; la mancanza di investimenti in tal senso \u00e8 il principale freno allo sviluppo economico del centro abitato e del distretto. Le numerose lance che solcano il Paran\u00e1 permettono i collegamenti con l'Argentina."}
{"id": "2749419", "revid": "287204", "url": "https://it.wikipedia.org/wiki?curid=2749419", "title": "Marbella Open 1997", "text": "Il Marbella Open 1998 \u00e8 stato un torneo di tennis giocato sulla terra rossa. \n\u00c8 stata la 3\u00aa edizione dell'Open de Tenis Comunidad Valenciana,\nche fa parte della categoria World Series nell'ambito dell'ATP Tour 1997. \nSi \u00e8 giocato a Marbella in Spagna,dall'8 settembre al 15 settembre 1997.\nCampioni.\nSingolare.\n Albert Costa ha battuto in finale Alberto Berasategui 6-3, 6-2\nDoppio.\n Karim Alami / Juli\u00e1n Alonso hanno battuto in finale Alberto Berasategui / Jordi Burillo 4-6, 6-3, 6-0"}
{"id": "2749421", "revid": "1442080", "url": "https://it.wikipedia.org/wiki?curid=2749421", "title": "Marbella Open 1997 - Singolare", "text": "Il singolare del Marbella Open 1997 \u00e8 stato un torneo di tennis facente parte dell'ATP Tour.\nAlbert Costa ha battuto in finale Alberto Berasategui 6-3, 6-2"}
{"id": "2749425", "revid": "154326", "url": "https://it.wikipedia.org/wiki?curid=2749425", "title": "Elizabeth Foster", "text": ""}
{"id": "2749431", "revid": "1564499", "url": "https://it.wikipedia.org/wiki?curid=2749431", "title": "Agenzia regionale parchi", "text": "L\u2019Agenzia Regionale Parchi (ARP) \u00e8 un organismo della Regione Lazio istituito per garantire il coordinamento tra le aree protette di quella regione \nStoria.\nPrevista da una legge del 1993, fu realmente insediata nel 1999 con la nomina del primo Presidente, Maurilio Cipparone, gi\u00e0 responsabile dell'Ufficio Parchi della Regione Lazio negli anni '70 ed '80 e padre della prima legge regionale sulla materia del 1977.\nIl Consiglio di Amministrazione dell'ARP era composto oltre che dallo stesso Maurilio Cipparone anche da Nello Ialongo, un geologo gi\u00e0 Sindaco di Sabaudia, Mino Cal\u00f2, un biologo della fauna che poi diventer\u00e0 direttore del Parco Regionale Bracciano Martignano, Remo Cioce, un sindacalista UGL e Anna Rosa Cavallo, un ex consigliere regionale. Il primo direttore dell'ARP \u00e8 stato Giuliano Tallone.\nAlla scadenza del mandato del primo Consiglio di Amministrazione \u00e8 stato nominato Commissario Straordinario Antonio Galano. Nel 2008 il Consiglio Regionale ha deciso di ristrutturare il sistema delle agenzie regionali, interiorizzandole nella organizzazione centrale della Regione come direzioni, con lo scioglimento dei Consigli di Amministrazione preesistenti. Direttore dell'ARP \u00e8 stato nominato, alla fine del 2008, Vito Consoli.\nDal 2008, con l'etrata in vigore della L.R. 1/2008, l'ARP \u00e8 stata trasformata da ente strumentale della Regione ad unit\u00e0 amministrativa della Regione, divenendo cos\u00ec equiparata ad una Direzione Regionale.\nRuolo istituzionale.\nCompiti dell'ARP sono la formazione del personale delle aree protette del Lazio, che dall'istituzione dell'ARP ad oggi \u00e8 passato da circa 170 unit\u00e0 a quasi un migliaio, lo sviluppo di una immagine coordinata e delle attivit\u00e0 di comunicazione dei parchi, l'educazione ambientale, il monitoraggio e la ricerca finalizzati alla conservazione della biodiversit\u00e0 e alle attivit\u00e0 di pianificazione del sistema dei parchi, il supporto alle attivit\u00e0 economiche sostenibili nelle aree protette come l'agricoltura. \nSecondo l'articolo 2 del Regolamento regionale 23 aprile 2008, n. 6 (pubblicato sul BURL 7 maggio 2008, n. 17), \"l'ARP \u00e8 preposta allo svolgimento di attivit\u00e0 tecnico-operative di interesse regionale volte ad assicurare lo sviluppo e l'adeguato funzionamento del sistema regionale delle aree naturali protette ed in particolare\":\n\"a) assiste gli organismi di gestione delle aree naturali protette nella predisposizione degli strumenti di cui agli articoli 26, 27 e 30 della legge regionale 6 ottobre 1997, n. 29 (Norme in materia di aree naturali protette regionali) e successive modifiche, nonch\u00e9 nella realizzazione degli interventi previsti dal programma pluriennale di promozione economica e sociale;assiste gli organismi di gestione delle aree naturali protette di interesse provinciale nella gestione delle stesse ai sensi dell'articolo 29 della l.r. 29/1997;\"\n\"b) collabora con la direzione regionale competente in materia di aree naturali protette per la predisposizione di piani e programmi finalizzati alla tutela e valorizzazione delle aree naturali protette nonch\u00e9 del documento strategico sulla biodiversit\u00e0 di cui all'articolo 11 bis della l.r. 29/1997 e successive modifiche;\"\n\"c) effettua attivit\u00e0 di monitoraggio e controllo sullo stato di qualit\u00e0 degli habitat e delle specie della flora e della fauna di importanza comunitaria di cui alla direttiva 92/43/CEE, ai sensi dell'articolo 25 bis della l.r. 29/1997 e successive modifiche;\"\n\"d) cura la formazione professionale, l'aggiornamento e la qualificazione del personale appartenente al ruolo unico previsto dall'articolo 23 della l.r. 29/1997 e successive modifiche;\"\n\"e) su richiesta della Giunta regionale, nel caso di esercizio dei poteri sostitutivi previsti dagli articoli 19, 26 e 27 della l.r. 29/1997 e successive modifiche, provvede, rispettivamente, alla gestione delle aree naturali protette di interesse regionale ed alla redazione del piano e del regolamento dell'area.\"\nL'Agenzia Regionale Parchi del Lazio \u00e8 al momento l'unica esperienza del genere in questo campo, anche se ripetutamente viene proposto da pi\u00f9 parti l'istituzione di un organismo simile a livello nazionale."}
{"id": "2749433", "revid": "287204", "url": "https://it.wikipedia.org/wiki?curid=2749433", "title": "Rivista", "text": "Una rivista \u00e8 una pubblicazione periodica non quotidiana stampata a intervalli regolari (pi\u00f9 raramente, irregolari).\nI contributi sono firmati da diversi autori. Pu\u00f2 avere sia contenuti informativi generali (in questo caso \u00e8 rivolta a un vasto pubblico) o pu\u00f2 trattare argomenti riguardanti un particolare settore di studio o di attivit\u00e0, a fini di aggiornamento e di approfondimento.\nTipi di riviste.\nLe riviste possono essere distinte in base a:\nStoria.\nXVII secolo.\nLa fondazione del primo periodico che pu\u00f2 essere assimilato alla concezione odierna di rivista avvenne quasi contemporaneamente in Francia e in Inghilterra nel 1665.\nIl primo numero del francese \"Journal des s\u00e7avans\" (poi \"Journal des savants\") reca la data di luned\u00ec 5 gennaio 1665. Fondato da Denis de Sallo, il periodico assunse con la direzione dell'abate Jean Gallois, subentrato l'anno successivo al fondatore, il carattere di giornale scientifico. Nello stesso anno 1665 (in marzo), uscirono le \"Philosophical transactions\", rivista che pubblic\u00f2 le ricerche e le osservazioni effettuate dai membri della Royal Society di Londra. Le \"Philosophical transactions\" sono, tra le riviste accademiche ancora in attivit\u00e0, la pi\u00f9 antica in assoluto.\nAppena tre anni dopo, nel 1668 apparve la pi\u00f9 antica rivista italiana, il \"Giornale de' Letterati\" di Roma, trimestrale letterario fondato dal bergamasco Francesco Nazzari. Dopo il 1675 il periodico prosegu\u00ec in due edizioni diverse, stampate entrambe a Roma con lo stesso titolo. Successivamente a Venezia apparvero tre riviste: \"Giornale Veneto de' Letterati\" (1671), \"Pallade veneta\" (1687-88) mensile a cura di Girolamo Albrizzi, e \"Galleria di Minerva\" (1696-1717). A fine secolo nacquero nella penisola altri \"Giornali de' Letterati\", ma di indirizzo scientifico pi\u00f9 che letterario; i pi\u00f9 importanti furono i due redatti da Benedetto Bacchini a Parma (dal 1680 al 1690) e a Modena (dal 1692 ai 1695).\nLe prime riviste tedesche, di carattere scientifico, furono scritte in latino. L'Accademia dei Curiosi della Natura (nome ufficiale: Accademia nazionale delle Scienze \u201cLeopoldina-Carolina\u201d) fond\u00f2 la propria rivista ufficiale nel 1670: \"Miscellanea Curiosa\". Oltre ad essere una delle riviste scientifiche pi\u00f9 antiche, \u00e8 stata la prima al mondo ad essere espressamente dedicata alla medicina. Fu pubblicata fino al 1709. Ad essa fecero seguito gli \"Acta Eruditorum\" (\"Atti degli eruditi\"), il pi\u00f9 antico giornale letterario tedesco. Fondato da Leibniz e Otto Mencke nel 1682 a Lipsia e pubblicato per un intero secolo fino al 1782, il periodico contava sui contributi dei maggiori studiosi dell'epoca e informava sulle novit\u00e0 scientifiche e letterarie d'Europa.\nNel 1672 apparve in Francia il \"Mercure galant\", settimanale fondato da Jean Donneau de Vis\u00e9 che, accanto ad articoli di genere letterario (poesie, racconti, ecc) riportava anche notizie mondane. Nel 1684 il connazionale Pierre Bayle fu il fondatore e redattore di una rivista mensile di critica letteraria, storica, filosofica e teologica: le \"Nouvelles de la R\u00e9publique des Lettres\" (\"Notizie della Repubblica delle Lettere\"), che riscosse in tutta Europa un rapido successo. La rivista conteneva recensioni sugli ultimi libri pubblicati e forniva informazioni biografiche sugli autori trattati, il tutto con uno stile comprensibile e nello stesso tempo rigoroso. Nel 1686 apparve la \"Biblioth\u00e8que universelle et historique\" (\"Biblioteca universale e storica\"). Fu fondata a Rotterdam da Jean Leclerc (Giovanni Clerico nella pubblicistica italiana dell'epoca), uno dei migliori discepoli del Bayle, esule nella citt\u00e0 olandese. Obiettivo della rivista fu il seguire da vicino le opere pubblicate in lingua inglese, altrimenti poco conosciute. La rivista \u00e8 ricordata come la prima che segnal\u00f2 il numero delle pagine dei libri recensiti. Dapprima mensile, poi trimestrale, dur\u00f2 fino al 1693.\nXVIII secolo.\nAll'alba del secolo (1701) apparve in Francia il \"Journal de Tr\u00e9voux\" (\"M\u00e9moires pour servir \u00e0 l'histoire des sciences et des arts\"), rivista compilata da un gruppo di dotti religiosi della Compagnia di Ges\u00f9 a Tr\u00e9voux, nella Dombes, all'epoca principato indipendente. Pubblicato sotto gli auspici del principe Luigi Augusto di Borbone, che volle legare il suo nome a un'impresa culturale, il \"Journal\" pubblic\u00f2 scritti letterari e scientifici. Dopo l'espulsione dei gesuiti dalla Francia (1764), il \"Journal de Tr\u00e9voux\" si trasform\u00f2 nel \"Journal des sciences et des beaux-arts\".\nIl Settecento fu il secolo dell'Illuminismo e dell\"Encyclop\u00e9die\". Il giornale letterario preferito dai \"philosophes\" fu la \"Gazette litt\u00e9raire de l'Europe\" (1764-66).\nIn Inghilterra si svilupparono invece riviste rivolte alla nascente borghesia commerciale le quali incisero profondamente sul costume del paese per il loro taglio popolare e servirono da modello per numerose iniziative in altri paesi europei, Italia compresa. Le prime furono: \"The Tatler\" di Richard Steele (1709-1711) e \"The Spectator\" di Joseph Addison (1711-1712). Seguirono: il trisettimanale liberale \"The Review\" di Daniel Defoe; il settimanale \"The Observer\", fondato nel 1791; \"The Gentleman's Journal\" (1691) che nel 1731 cambi\u00f2 nome in \"The Gentleman's Magazine\", un giornale caratterizzato dalla presenza di articoli di variet\u00e0 e racconti, il cui nome (\"Magazine\") estese il proprio significato fino a indicare qualsiasi rivista popolare; infine \"The Monthly Review\", fondato dal libraio Ralph Griffiths nel 1749, che ebbe fra i primi contributori il romanziere e poeta Oliver Goldsmith e fu il primo giornale inglese a offrire recensioni.\nDiversa dalla Francia e dall'Inghilterra fu la situazione in Germania nel XVIII secolo. Poich\u00e9 il movimento illuminista tedesco fu un fenomeno limitato alla cerchia accademica, le riviste tedesche ebbero carattere erudito-accademico e diffusione locale.\nLa situazione italiana non era dissimile: una penisola divisa in tanti stati diversi non poteva non avere tanti centri di produzione, ognuno a dimensione locale. Il centro pi\u00f9 attivo fu, lungo tutto il secolo, Venezia. Qui nacque il \"Giornale de' letterati d'Italia\" (1710-1740), rivista redatta da Apostolo Zeno, Scipione Maffei e Antonio Vallisneri. Il \"Giornale\", che copriva praticamente tutti i rami del sapere, \u00e8 considerato la miglior rivista letteraria italiana del suo tempo. Nella seconda met\u00e0 del secolo apparvero la \"Gazzetta veneta\" (settimanale fondato da Gasparo Gozzi nel 1760), proseguita dall\"Osservatore veneto\" (febbraio 1761 - agosto 1762) e la \"Frusta letteraria\" di Aristarco Scannabue, edita tra il 1763 e il 1765.\nCentrata sulla discussione critica come strumento di propaganda culturale fu la rivista \"Novelle letterarie pubblicate in Firenze\" (uscita dal 1740 al 1769). Il periodico fiorentino ebbe tra i promotori l'illuminista Giovanni Lami. A Forl\u00ec (Stato Pontificio) apparve nel 1701 \"Il Gran Giornale de' letterati\", (sottotitolo: \u00abCon le notizie pi\u00f9 rimarcabili di quanto giornalmente succeder\u00e0 nella nostra Europa\u00bb). Redatto da Giovanni Pellegrino Dandi, il foglio, quattro pagine a frequenza settimanale, seguiva l'esempio della \"Pallade veneta\" di Girolamo Albrizzi: comprendeva una parte letteraria e una parte politica. La prima, il \"Gran Giornale\", era dedicata alle notizie letterarie (recensioni, ecc.); la parte politica era il \"Giornale de' novellisti\", che registrava avvenimenti politici e militari europei insieme con notizie riguardanti re, prelati e personaggi illustri. Nel 1705 Dandi lasci\u00f2 Forl\u00ec per Parma; il Gran Giornale, con il nuovo nome \"Il Genio de' letterati\", fu continuato da Giuseppe Malatesta Garuffi, che lo diresse fino al 1708 riscuotendo vasti consensi per la trattazione molto ragionata degli argomenti. A Roma nel 1712 usc\u00ec il \"Diario Ordinario d'Ungheria\" (oggi noto come Chracas), periodico in ottavo con notizie politiche, culturali e artistiche. Fu pubblicato ininterrottamente fino al 1798.\nLe idee illuministe si diffusero in Italia tramite i contatti diretti con gli stranieri che giungevano nella penisola per il Grand Tour. Il nuovo pensiero raggiunse Milano prima delle altre citt\u00e0 italiane. Nella capitale lombarda i fratelli Pietro e Alessandro Verri fondarono \"Il Caff\u00e8\" (1764 - 1766).\nAlla fine del secolo apparvero i primi settimanali femminili. Nel 1791 fu pubblicato a Firenze il \"Giornale delle dame\", poi uscirono a Venezia \"La donna galante ed erudita di Venezia\" e a Milano il \"Giornale delle nuove mode di Francia e d'Inghilterra\".\nXIX secolo.\nLa crisi ideologica e politica che si era aperta alla fine del XVIII secolo nell'Et\u00e0 napoleonica pose in primo piano nella vita europea tre grandi questioni: la questione della libert\u00e0, la questione nazionale e quella sociale. Il nuovo ordine europeo fissato al Congresso di Vienna si manifest\u00f2 in Europa anche con una stasi sia nelle relazioni culturali che dur\u00f2 fino al 1830 (anno in cui si osserv\u00f2 una ripresa nell'attivit\u00e0 intellettuale in Europa dopo la Rivoluzione di Luglio in Francia, la rivoluzione belga e l'avvento in Inghilterra di governi liberali) o al 1848 (l'anno della \"Primavera dei popoli\").\nIn Italia la censura nell'et\u00e0 della Restaurazione, esemplificata dalla soppressione de \"Il Conciliatore\", rappresent\u00f2 un grave colpo alla diffusione delle idee liberali, non compensata dalla buona qualit\u00e0 degli scritti in riviste quali l'austrofila \"Biblioteca Italiana\". Il compito di preparare la classe dirigente intellettuale pass\u00f2 quindi all\"Antologia\" di Vieusseux e Capponi, due cattolici liberali e, dopo la soppressione dell\"Antologia\" (1831), a \"Il Progresso delle scienze, delle lettere e delle arti\" del napoletano Giuseppe Ricciardi. Una ripresa della pubblicistica liberale, orientata spesso in senso nazionale, pu\u00f2 essere osservata gi\u00e0 negli anni immediatamente precedenti il 1848. La pi\u00f9 importante fra queste riviste fu \"Il Politecnico\" di Carlo Cattaneo (1839-1868). Nel 1850 comparve \"La Civilt\u00e0 Cattolica\", l'organo dei Gesuiti che s'impose come voce autorevole nel panorama della stampa cattolica.\nL'unit\u00e0 d'Italia vide una fioritura di riviste politiche rivolte a formare la nuova classe dirigente italiana, le pi\u00f9 note delle quali furono la \"Nuova Antologia\", fondata nel 1866 sul modello della \"Revue des Deux Mondes\", \"Fanfulla della domenica\", il primo settimanale letterario dell'Italia unita (1879), \"La Rassegna Settimanale\", la rivista liberal-conservatrice di Sonnino e Franchetti che trattava soprattutto questioni di natura economica e politica e \"Cronaca bizantina\" (1881), espressione delle aspirazioni irrazionaliste ed estetizzanti del decadentismo italiano. Fra le riviste politiche pi\u00f9 importanti devono essere ricordate: \"La Cultura\" di Ruggiero Bonghi e Cesare De Lollis (1882), che verr\u00e0 soppressa in epoca fascista, e \"Critica Sociale\", rivista fondata da Filippo Turati nel 1881, alla quale collaborarono i principali esponenti del Socialismo italiano.\nAlla met\u00e0 del secolo inizi\u00f2 la fortuna delle riviste illustrate. Nel 1842 la \"Illustrated London News\" raggiunse la tiratura di un milione di copie, raddoppiata l'anno dopo. Il record fu toccato nel 1856 quando, con 100.000 abbonati, la rivista raggiunse la tiratura di 5.527.866 copie.\nIn Italia il genere nacque nella seconda met\u00e0 del secolo. Le riviste pi\u00f9 note furono: \"L'Illustrazione Italiana\" (1873 - 1962), \"La Tribuna illustrata\", (1890-1969) e \"La Domenica del Corriere\" (1899-1989).\nXX secolo.\nLa diffusione dei mezzi di comunicazione di massa ha influito relativamente poco sulla struttura e sulla diffusione delle riviste specializzate le quali raramente sono riuscite a superare la ristretta cerchia degli ambiti accademici e specialistici. Soprattutto in Italia, si \u00e8 osservato il sostanziale fallimento della diffusione delle riviste di cultura al pubblico medio, superando la cerchia ristretta degli \"addetti ai lavori\", sia per la tradizionalmente scarsa diffusione della lettura, sia per la scarsit\u00e0 di riviste di divulgazione che fossero in grado di utilizzare un linguaggio a un tempo comprensibile e non superficiale, sia per la concorrenza di quotidiani e settimanali a larga diffusione e, pi\u00f9 tardi, di radio e televisione.\nIn Italia gran parte delle riviste nate ai primi anni del XX secolo si riallacciano in misura pi\u00f9 o meno grande all'idealismo (innanzitutto \"La critica\" di Benedetto Croce; \"Leonardo\" di Papini e Prezzolini, che tuttavia ebbe anche una caratterizzazione pragmatistica; \"Hermes\" di Borgese; \"Il Marzocco\", rivista di indirizzo decadente; \"La Voce\" di Prezzolini, Papini e De Robertis; \"Lacerba\" di Papini e Soffici, periodico futurista e poi bellicista; ecc.) mentre \"L'Unit\u00e0\" di Salvemini continuava la tradizione democratica e \"Il Regno\" di Corradini dava voce all'irrazionalismo nazionalistico. Fra le riviste non italiane che hanno avuto pi\u00f9 larga e generale influenza negli anni precedenti la prima guerra mondiale, occorre ricordare la \"Nouvelle Revue Fran\u00e7aise\", che \u00e8 stata effettivamente al centro della vita letteraria francese fino alla seconda guerra mondiale, la rivista politica inglese \"New Statesman\", che ha divulgato le tendenze degli intellettuali inglesi di sinistra, o riviste statunitensi come \"Collier's Weekly\", che hanno costituito un modello per alcune riviste a larga diffusione.\nLa crisi del primo dopoguerra determin\u00f2 in Italia la nascita di riviste disposte ad affrontare sulla base di ben precise posizioni politiche i problemi originati dal primo conflitto e dalla rivoluzione russa. Ne furono esempi \"Energie Nove\" (1921). \"La Rivoluzione liberale\" (1922) e pi\u00f9 tardi \"Il Baretti\" (1924) del liberale democratico Piero Gobetti, \"L'Ordine Nuovo\" (1919) di Antonio Gramsci e Angelo Tasca, un settimanale che, con la nascita del Partito Comunista d'Italia (1921), si trasformer\u00e0 nel quotidiano ufficiale del nuovo partito. A queste riviste si contrapponevano \"La nuova politica liberale\" di Giovanni Gentile, un bimestrale dapprima simpatizzante e successivamente fiancheggiatore del partito fascista, Gerarchia, la rivista ufficiale del fascismo fondata nel 1922 dallo stesso Mussolini, la rivista nazionalismo|nazionalista \"Politica\", fondata da Francesco Coppola e Alfredo Rocco nel 1919 e \"Critica fascista\" di Giuseppe Bottai (1923).\nDurante il periodo fascista furono soppresse tutte le riviste antifasciste, tranne \"La Critica\", in virt\u00f9 dell'indiscussa autorit\u00e0 intellettuale del suo fondatore, Benedetto Croce. A parte i giornali di regime, furono tollerate le riviste letterarie non apertamente schierate in politica (per esempio, \"La Fiera Letteraria\" di Umberto Fracchia, \"Solaria\" di Alberto Carocci), riviste che affermava l'ideale della ricerca letteraria pura). Spesso erano le riviste fasciste ad assumere paradossalmente un atteggiamento critico nei confronti del regime dittatoriale (per esempio, \"L'Italiano\" di Leo Longanesi, \"Il Selvaggio\" di Mino Maccari, \"L'Universale\" di Berto Ricci, \"Primato\" di Giuseppe Bottai).\nLa caduta del fascismo e la Liberazione diedero vita a un risveglio culturale rigoglioso, sebbene di breve durata (dur\u00f2 all'incirca un lustro), caratterizzato da un lato dall'allargamento dei temi trattati (l'esistenzialismo, il marxismo e il neopositivismo in luogo del solo storicismo di inizio secolo) dall'altro da una nuova coscienza del ruolo degli intellettuali nella societ\u00e0. Gli intellettuali \"tradizionali\", portatori di una cultura neo-illuministica, ebbero il loro principale organo nel settimanale \"La Nuova Europa\" diretta da Luigi Salvatorelli, gli intellettuali \"organici\", marxisti, si raccolsero attorno al trimestrale \"Societ\u00e0\". Tra le pi\u00f9 importanti riviste nate in quel periodo occorre citare anche \"Rinascita\" (fondata da Togliatti nel 1944), \"Il Ponte\" (fondata da Calamandrei nel 1945), \"Il Politecnico\" di Elio Vittorini, impegnata nella costruzione di un nuovo tipo di cultura popolare, \"Comunit\u00e0\" (fondata nel 1946 dall'industriale Adriano Olivetti), la cattolica \"Humanitas\" (1946), la rivista letteraria internazionale \"Botteghe Oscure\" fondata nel 1948 da Marguerite Caetani dedita alla scoperta e alla conoscenza di nuovi testi e nuovi autori e alla circolazione della letteratura al di l\u00e0 dei confini nazionali. A partire dagli anni cinquanta nacquero nuove pubblicazioni di impegno metodologico e critico rigoroso di pertinenza di nuove discipline come per esempio la linguistica, ma si rese evidente anche l'incapacit\u00e0 delle riviste di cultura ad allargare la tradizionale ristretta cerchia di lettori; si assistette, viceversa, alla nascita di numerosi mensili di divulgazione, soprattutto di divulgazione scientifica, e alla nascita dei cosiddetti rotocalchi, cio\u00e8 i settimanali d'informazione, che ebbero in Italia un predecessore diretto nell\"Omnibus\" di Longanesi (1937-39) e successivamente \u00abTempo\u00bb \u00abL'Europeo\u00bb, \u00abEpoca\u00bb, \u00abOggi\u00bb, \u00abGente\u00bb, \u00abL'Espresso\u00bb e \u00abPanorama\u00bb. Tali pubblicazioni trovarono subito gradimento nel lettore italiano, tanto che, nel primo dopoguerra, le vendite dei settimanali furono triple rispetto a quelle dei quotidiani: caso unico in Europa. Si assist\u00e9 anche ad alcuni serrati confronti per il primato di vendite: \u00abOggi\u00bb, il pi\u00f9 venduto settimanale italiano tra il 1946 e il 1957, trov\u00f2 presto un temibile concorrente in \u00abGente\u00bb; \u00abTempo\u00bb fu presto imitato dall'\u00abEuropeo\u00bb, poi entrambi furono superati da \u00abEpoca\u00bb.\nLa concorrenza della televisione.\nIl servizio di regolari trasmissioni televisive inizi\u00f2 in Italia nel 1954. La televisione non rappresent\u00f2 un concorrente temibile per i giornali n\u00e9 negli anni cinquanta n\u00e9 negli anni sessanta. Le cose cambiarono tra gli anni sessanta e i settanta: in questo periodo gli investimenti pubblicitari destinati alla televisione crebbero da 60 milioni di lire a 600 milioni. I periodici videro un calo netto di inserzioni, valutabile al 30%. La risposta fu una ristrutturazione completa dell'offerta informativa: pi\u00f9 approfondimento, pi\u00f9 specializzazione in uno o pi\u00f9 settori. Al cambiamento dei contenuti corrispose un cambiamento del formato: non pi\u00f9 lenzuolo, ma il pi\u00f9 agile tabloid. Il primo rotocalco italiano ad adottare tale formato fu \u00abPanorama\u00bb, che precorse i tempi gi\u00e0 nel 1967. In pochi anni fu seguito da tutti i principali settimanali d'attualit\u00e0. \u00abPanorama\u00bb divenne il diretto concorrente dell'\u00abEspresso\u00bb: nacque una battaglia che dur\u00f2 per tutti gli anni settanta ed oltre. I due periodici si contesero a lungo i lettori a colpi di servizi esclusivi e di inchieste.\nVerso la fine del secolo, oltre alla crisi determinata dall'ingresso dei nuovi media e dalla crescente diffusione delle prime riviste on-line, una crisi economica generale che si \u00e8 fatta sentire nel settore dell'editoria con la diminuzione degli investimenti pubblicitari e con l'aumento del prezzo della carta, fece registrare una diminuzione del numero delle testate o della diffusione. In Italia, per esempio, furono costrette alla chiusura alcune storiche testate, quali la \"Domenica del Corriere\" nel 1989, \u00abL'Europeo\u00bb nel 1995, \u00abEpoca\u00bb e \u00abMondo economico\u00bb nel 1997.\nXXI secolo.\nLa diffusione di Internet e l'introduzione di nuovi mezzi digitali dell'informazione, quali gli \"eBook reader\" e i \"tablet computer\", stanno mettendo in crisi le riviste tradizionali cartacee. Il problema \u00e8 particolarmente evidente nell'ambito dell'editoria accademica e scientifica che hanno visto la nascita di pubblicazioni on-line \"peer review\" la cui diffusione a basso costo, secondo i dettami della dichiarazione di Berlino sull'accesso aperto alla letteratura scientifica (2003), \u00e8 di enorme importanza in ambito scientifico."}
{"id": "2749434", "revid": "767487", "url": "https://it.wikipedia.org/wiki?curid=2749434", "title": "Tashkent Open 1997", "text": "Il Tashkent Open 1997 \u00e8 stato un torneo di tennis giocato sul cemento. \u00c8 stata la 1\u00aa edizione del Tashkent Open, che fa parte della categoria World Series nell'ambito dell'ATP Tour 1997. Si \u00e8 giocato a Tashkent in Uzbekistan, dall'8 settembre al 15 settembre 1997.\nCampioni.\nSingolare.\n Tim Henman ha battuto in finale Marc Rosset, 7-6 (7-2), 6-4\nDoppio.\n Vincenzo Santopadre / Vincent Spadea hanno battuto in finale Hicham Arazi / Eyal Ran, 6-4, 6-7, 6-0"}
{"id": "2749436", "revid": "643494", "url": "https://it.wikipedia.org/wiki?curid=2749436", "title": "Rick Carter", "text": "\u00c8 noto per il suo lavoro nei film \"Forrest Gump\", che gli ha valso una nomination all'Oscar, cos\u00ec come in \"Amistad\" e \"A.I. - Intelligenza Artificiale\". Fra gli altri film: \"Cast Away\", \"La guerra dei mondi\", \"Le verit\u00e0 nascoste\", \"Jurassic Park\", \"Ritorno al futuro Parte II\" e \"Parte III\". Molti dei film in cui ha lavorato sono stati diretti da Steven Spielberg e Robert Zemeckis."}
{"id": "2749440", "revid": "339392", "url": "https://it.wikipedia.org/wiki?curid=2749440", "title": "Regione VII Etruria", "text": ""}
{"id": "2749441", "revid": "155634", "url": "https://it.wikipedia.org/wiki?curid=2749441", "title": "Tashkent Open 1997 - Singolare", "text": "Il singolare del torneo di tennis Tashkent Open 1997, facente parte dell'ATP Tour, ha avuto come vincitore Tim Henman che ha battuto in finale Marc Rosset 7-6 (7-2), 6-4."}
{"id": "2749444", "revid": "1714743", "url": "https://it.wikipedia.org/wiki?curid=2749444", "title": "Irmingarda di Baviera", "text": "Giovent\u00f9.\nIrmingarda di Baviera \u00e8 nata nella residenza paterna, Schloss Berchtesgaden; essa ha trascorso la sua infanzia tra le numerose abitazioni del padre, Berchtesgaden appunto, ma anche il palazzo Leuchtenberg a Monaco, Schloss Leutstetten e il castello di Hohenschwangau. Nel 1936 \u00e8 stata mandata in Inghilterra per completare la sua educazione nel convento del Sacro Cuore a Roehampton, in seguito denominato \"Woldingham School\", dove molte delle sue cugine, le principesse di Lussemburgo, erano iscritte.\nNei primi anni 1940 Irmingarda ed i suoi fratelli e sorelle furono autorizzati a recarsi in Italia per raggiungere il padre, il quale aveva lasciato la Germania per evitare conflitti con le autorit\u00e0 naziste. Essa trascorse quindi il periodo della guerra principalmente a Roma, Firenze e Padova.\nNel settembre 1944 essa fu arrestata dai nazisti, che non erano riusciti a trovare e catturare il padre; si ammal\u00f2 di tifo e venne quindi spedita ad Innsbruck in un ospedale-prigione. Una volta guarita venne mandata nel campo di concentramento di Oranienburg-Sachsenhausen, dove si riun\u00ec con altri membri della sua famiglia che erano stati anch'essi arrestati. In seguito vennero trasferiti nei campi di Flossenb\u00fcrg e Dachau, prima di venir liberati dalla Terza Armata Americana il 30 aprile 1945.\nIrmingarda e le sue sorelle cercarono quindi rifugio in Lussemburgo, dove la loro zia materna Carlotta regnava come granduchessa. Dopo un breve ritorno in Germania, essa si rec\u00f2 negli Stati Uniti d'America per un anno, dove lo zio acquisito, il principe Adolfo di Schwarzenberg, possedeva un \"ranch\" in Montana.\nMatrimonio e figli.\nIl 20 luglio 1950 Irmingarda ha sposato nel castello di Nymphenburg, presso Monaco di Baviera, il principe Ludovico di Baviera, suo primo cugino. La coppia ha avuto tre figli:\nDopo la morte del padre, avvenuta nel 1955, Irmingarda e suo marito hanno trasferito la loro residenza a Schloss Leutstetten dove \u00e8 vissuta fino alla morte, avvenuta nel 2010 all'et\u00e0 di 87 anni."}
