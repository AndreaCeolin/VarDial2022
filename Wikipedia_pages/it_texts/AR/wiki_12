{"id": "2652135", "revid": "729019", "url": "https://it.wikipedia.org/wiki?curid=2652135", "title": "Valvola di Tebesio", "text": "La valvola di Tebesio (detta anche valvola del seno coronario) \u00e8 una piega semicircolare dell'endocardio dell'atrio destro, che aggetta nell'ostio del seno coronarico.\nLa valvola presenta dimensioni estremamente variabili e pu\u00f2 persino essere assente.\nPu\u00f2 prevenire il reflusso di sangue nel seno coronarico durante la sistole atriale e pu\u00f2 anche essere completa e cribriforme, ovvero perforata, permettendo in tal modo il flusso di sangue ma impedendo l'incannulazione del vaso.\nIl nome si deve a Adam Christian Thebesius."}
{"id": "2652139", "revid": "115890", "url": "https://it.wikipedia.org/wiki?curid=2652139", "title": "Carmelo Samon\u00e0", "text": "Biografia.\nProveniente dalla famiglia aristocratica siciliana Samon\u00e0, era figlio dell'architetto Giuseppe Samon\u00e0. Nel 1936 si stabil\u00ec a Roma. \nDal 1961 insegn\u00f2 letteratura spagnola all'Universit\u00e0 \"La Sapienza\" di Roma al Magistero, e dal 1978 a Lettere. Come ispanista, si ricorda, fra le altre, l'opera \"La letteratura spagnola dal Cid ai Re Cattolici\" (con Alberto Varvaro, 1972). Accademico dei Lincei dal 1987, ottenne il premio \"Juan Carlos\" dell'Accademia spagnola (1984). Dal 1976 collabor\u00f2 con il quotidiano la Repubblica con articoli sulla letteratura moderna spagnola e ispanoamericana.\nViene ricordato anche come scrittore, per due romanzi di successo pubblicati da Einaudi: \"Fratelli\" (il suo esordio nel 1978, parzialmente autobiografico) e \"Il custode\" (1983). \"Fratelli\" racconta il rapporto della voce narrante con il fratello affetto da una malattia mentale (nella realt\u00e0, si tratta del rapporto di Samon\u00e0 con il figlio); \u00e8 stato vincitore del Premio Mondello e finalista del Premio Strega nel 1978, finalista nel 1985 al Premio Bergamo e vincitore nel 2002 del Premio Pozzale Luigi Russo. Il romanzo \u00e8 stato successivamente ripubblicato da Garzanti e inserito nella collana \u201cGli elefanti\u201d e nel 2002 pubblicato da Arnoldo Mondadori Editore, nell'opera omnia dal titolo \"\"Fratelli\" e tutta l'opera narrativa\" a cura e con una prefazione di Francesco Orlando. \nOltre ai due romanzi, Samon\u00e0 scrisse il racconto \"Casa Landau\" (Garzanti, 1990) e il testo teatrale \"Ultimo seminario\"."}
{"id": "2652142", "revid": "424268", "url": "https://it.wikipedia.org/wiki?curid=2652142", "title": "Esposizione del Crocifisso nei luoghi pubblici in Italia", "text": ""}
{"id": "2652145", "revid": "62004", "url": "https://it.wikipedia.org/wiki?curid=2652145", "title": "Oleksandr Bahatsch", "text": ""}
{"id": "2652151", "revid": "599013", "url": "https://it.wikipedia.org/wiki?curid=2652151", "title": "Arthur Schmidt (generale)", "text": "\u00c8 stato spesso accusato, da una classica tradizione storica, di essere stato la vera \"eminenza grigia\" del generale Friedrich Paulus, comandante in capo dell'armata; di aver dettato praticamente tutte le scelte operative decisive e quindi di essere massimamente responsabile della passiva accettazione delle decisioni del F\u00fchrer e del tragico destino delle truppe tedesche accerchiate durante la lunga e decisiva battaglia.\nIn realt\u00e0, sembra che effettivamente la forte personalit\u00e0 di Schmidt, ufficiale preparato e capo di stato maggiore estremamente efficiente e capace, esercitasse una certa influenza su Paulus; ma le scelte decisive furono certamente frutto di un processo decisionale complesso e spesso obbligato dalle direttive di Hitler e dalla situazione strategica concreta. \nIn definitiva Paulus e Schmidt collaborarono molto bene durante tutta la battaglia e condivisero, provenendo tutti e due dalla prestigiosa scuola di stato maggiore tedesca, nella gran parte dei casi le stesse opinioni. Certamente Schmidt puntell\u00f2 spesso il declinante morale di Paulus nella seconda parte della battaglia e spinse per una resistenza ad oltranza convinto della possibilit\u00e0 di un mantenimento del fronte della sacca fino a primavera, in presenza di un efficace rifornimento aereo.\nSenza dubbio nell'ultima parte della battaglia, di fronte allo svanire delle speranze di liberazione dall'esterno e di un aereo-rifornimento efficace, anche Schmidt mostr\u00f2 segni di delusione e rammarico, guidando le ultime fasi della lotta e la resa finale (dopo il ritiro di Paulus negli ultimi giorni dei combattimenti).\nEra stato promosso da Hitler, durante la lunga battaglia, tenente generale e gli era stata assegnata anche la prestigiosa Croce di Cavaliere della Croce di Ferro.\nConsiderato da alcuni un fanatico nazista (cosa non dimostrata) e, diversamente da Hitler, un ufficiale infido e pronto a passare al nemico, Schmidt viceversa mostr\u00f2 animo saldo anche nella prigionia non cedendo alle lusinghe sovietiche e mantenendo uno stretto riserbo, tornando a vivere in Germania Occidentale al termine della guerra."}
{"id": "2652157", "revid": "132266", "url": "https://it.wikipedia.org/wiki?curid=2652157", "title": "ATR 42 MP", "text": ""}
{"id": "2652158", "revid": "107831", "url": "https://it.wikipedia.org/wiki?curid=2652158", "title": "Devin Townsend Project", "text": ""}
{"id": "2652159", "revid": "287204", "url": "https://it.wikipedia.org/wiki?curid=2652159", "title": "Akron (Colorado)", "text": "Akron \u00e8 una citt\u00e0 degli Stati Uniti d'America, situata nella contea di Washington, nello Stato del Colorado.\nGeografia fisica.\nLa citt\u00e0 \u00e8 situata a e a 1.420 m s.l.m.\nSociet\u00e0.\nEvoluzione demografica.\nAl censimento del 2000, ad Akron c'erano 1.711 abitanti e 457 famiglie che residenti nella citt\u00e0. La densit\u00e0 di popolazione era di 450,26 abitanti per km\u00b2. Le unit\u00e0 abitative erano 835, con una media di circa 219 per km\u00b2. La composizione razziale contava il 93,51% di bianchi, lo 0,12% di afroamericani, l'1,23% di nativi americani, lo 0,12% di asiatici e il 4,32% di altre razze. I latini o gli ispanici erano 11,75% della popolazione."}
{"id": "2652166", "revid": "287204", "url": "https://it.wikipedia.org/wiki?curid=2652166", "title": "Sh2-221", "text": "Sh2-221 \u00e8 un resto di supernova visibile nella costellazione dell'Auriga.\nSi individua a circa un grado in direzione ovest rispetto a Capella, la sesta stella pi\u00f9 luminosa della volta celeste ad occhio nudo; si presenta di aspetto molto sfilacciato e debole, non individuabile otticamente se non con l'ausilio di appositi filtri, come per le foto a lunga posa. La declinazione della nube \u00e8 moderatamente settentrionale, pertanto pu\u00f2 essere osservata con facilit\u00e0 soprattutto dalle regioni dell'emisfero boreale, dove si presenta circumpolare fino alle latitudini temperate medie; dall'emisfero australe la visibilit\u00e0 risulta molto penalizzata.\nLa distanza della struttura \u00e8 stata determinata solo nel 2007, tramite uno studio sull'idrogeno atomico neutro, ed \u00e8 stata quantificata in circa 800\u00a0parsec (2600 anni luce), ma con un errore di misurazione di circa 400\u00a0parsec. Inizialmente fu catalogata come una regione H II, mentre negli anni settanta ne fu riconosciuta la sua vera natura; all'oggetto vennero cos\u00ec assegnate le sigle HB9 e SNR\u00a0160.9+2.6."}
{"id": "2652167", "revid": "767487", "url": "https://it.wikipedia.org/wiki?curid=2652167", "title": "Colfax (Dakota del Nord)", "text": "Colfax \u00e8 un centro abitato (\"city\") degli Stati Uniti d'America, situato nella Contea di Richland, nello Stato del Dakota del Nord. Nel censimento del 2000 la popolazione era di 91 abitanti. La citt\u00e0 \u00e8 stata fondata nel 1881. Appartiene all'area micropolitana di Wahpeton.\nGeografia fisica.\nSecondo i rilevamenti dell'United States Census Bureau, la localit\u00e0 di Colfax si estende su una superficie di 2,30\u00a0km\u00b2, tutti occupati da terre.\nPopolazione.\nSecondo il censimento del 2000, a Colfax vivevano 91 persone, ed erano presenti 28 gruppi familiari. La densit\u00e0 di popolazione era di 39,5 ab./km\u00b2. Nel territorio comunale si trovavano 44 unit\u00e0 edificate. Per quanto riguarda la composizione etnica degli abitanti, il 100% era bianco. La popolazione di ogni razza ispanica corrispondeva all'1,10% degli abitanti.\nPer quanto riguarda la suddivisione della popolazione in fasce d'et\u00e0, il 25,3% era al di sotto dei 18, il 3,3% fra i 18 e i 24, il 29,7% fra i 25 e i 44, il 22,0% fra i 45 e i 64, mentre infine il 19,8% era al di sopra dei 65 anni di et\u00e0. L'et\u00e0 media della popolazione era di 42 anni. Per ogni 100 donne residenti vivevano 78,4 maschi."}
{"id": "2652168", "revid": "62004", "url": "https://it.wikipedia.org/wiki?curid=2652168", "title": "Roman Virastyuk", "text": ""}
{"id": "2652171", "revid": "1543377", "url": "https://it.wikipedia.org/wiki?curid=2652171", "title": "Adam Christian Thebesius", "text": "Egli studi\u00f2 medicina a Jena, Lipsia e Leida, e si laure\u00f2 all'Universit\u00e0 di Leida nel 1708. Nel 1709 Thebesius inizi\u00f2 ad esercitare come medico a Hirschberg in Riesengebirge, l'attuale Jelenia G\u00f3ra, e dal 1715 ne divento' \"Stadtphysikus\" (medico ufficiale della citt\u00e0), esercitando anche come consulente medico per la vicina stazione termale Warmbrunn.\nThebesius \u00e8 conosciuto per i suoi studi sulla arterie coronarie. Nella sua tesi di laurea del 1708 intitolata \"De circulo sanguinis in corde\" (Sulla circolazione del sangue nel cuore), egli descrisse le sottili vene cardiache che sfociano direttamente nelle camere cardiache. Queste vene sono conosciute come vene di Tebesio, o \"venae cordis minimae\".\nDue altri eponimi che richiamano il suo nome sono:"}
{"id": "2652172", "revid": "390153", "url": "https://it.wikipedia.org/wiki?curid=2652172", "title": "Repubblica Bolivariana del Venezuela", "text": ""}
{"id": "2652178", "revid": "287204", "url": "https://it.wikipedia.org/wiki?curid=2652178", "title": "Alamosa", "text": "Alamosa \u00e8 una citt\u00e0 dello Stato federato del Colorado, negli Stati Uniti d'America, capoluogo e centro abitato pi\u00f9 popoloso della contea di Alamosa. La popolazione della citt\u00e0 era di abitanti al censimento del 2010. La citt\u00e0 \u00e8 il centro commerciale della San Luis Valley, nel Colorado centro-meridionale, ed \u00e8 la sede della Adams State University.\nGeografia fisica.\nSecondo l'Ufficio del censimento degli Stati Uniti, ha una superficie totale di .\nStoria.\nAlamosa fu fondata nel maggio 1878 dalla Denver and Rio Grande Railroad e divenne rapidamente un importante centro ferroviario. La ferrovia aveva una vasta struttura di costruzione, riparazione e spedizione ad Alamosa per molti anni e qui aveva sede il suo rimanente servizio a scartamento ridotto con un monitoraggio che raggiungeva molti punti nel sud-ovest del Colorado e nel nord del Nuovo Messico. Alamosa \u00e8 ora una citt\u00e0 turistica notevole con molte attrazioni vicine, tra cui il Great Sand Dunes National Park and Preserve e il Colorado Gators Reptile Park. La citt\u00e0 ospita la \"Summer Fest on the Rio\", che si tiene il primo fine settimana di giugno, lo spettacolo di auto Early Iron durante il weekend della Festa dei lavoratori, e i \"Weekends on the Rio\", nelle varie domeniche durante l'estate La citt\u00e0 prende il nome dall'aggettivo spagnolo \"alamosa\", che significa \"pioppo\", per le foreste di pioppi che crescono lungo il Rio Grande e in tutta la citt\u00e0.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 69,8% di bianchi, l'1,7% di afroamericani, il 3,2% di nativi americani, l'1,2% di asiatici, lo 0,1% di oceanici, il 19,0% di altre razze, e il 4,9% di due o pi\u00f9 razze. Ispanici o latinos di qualunque razza erano il 53,2% della popolazione."}
{"id": "2652179", "revid": "62004", "url": "https://it.wikipedia.org/wiki?curid=2652179", "title": "Irina Meleshina", "text": ""}
{"id": "2652183", "revid": "287204", "url": "https://it.wikipedia.org/wiki?curid=2652183", "title": "Dwight (disambigua)", "text": ""}
{"id": "2652184", "revid": "62004", "url": "https://it.wikipedia.org/wiki?curid=2652184", "title": "P\u00ebtr Michajlovi\u010d Samojlenko", "text": ""}
{"id": "2652186", "revid": "767487", "url": "https://it.wikipedia.org/wiki?curid=2652186", "title": "Dwight (Dakota del Nord)", "text": "Dwight \u00e8 un centro abitato (\"city\") degli Stati Uniti d'America, situato nella Contea di Richland, nello Stato del Dakota del Nord. Nel censimento del 2000 la popolazione era di 75 abitanti. La citt\u00e0 \u00e8 stata fondata nel 1881. Appartiene all'area micropolitana di Wahpeton.\nGeografia fisica.\nSecondo i rilevamenti dell'United States Census Bureau, la localit\u00e0 di Dwight si estende su una superficie di 0,50\u00a0km\u00b2, tutti occupati da terre.\nPopolazione.\nSecondo il censimento del 2000, a Dwight vivevano 75 persone, ed erano presenti 17 gruppi familiari. La densit\u00e0 di popolazione era di 145 ab./km\u00b2. Nel territorio comunale si trovavano 36 unit\u00e0 edificate. Per quanto riguarda la composizione etnica degli abitanti, il 98,67% era bianco e l'1,33% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 29,3% era al di sotto dei 18, il 12,0% fra i 18 e i 24, il 25,3% fra i 25 e i 44, il 16,0% fra i 45 e i 64, mentre infine il 17,3% era al di sopra dei 65 anni di et\u00e0. L'et\u00e0 media della popolazione era di 29 anni. Per ogni 100 donne residenti vivevano 114,3 maschi."}
{"id": "2652188", "revid": "62004", "url": "https://it.wikipedia.org/wiki?curid=2652188", "title": "Sergej Jur'evi\u010d Panov", "text": ""}
{"id": "2652189", "revid": "300067", "url": "https://it.wikipedia.org/wiki?curid=2652189", "title": "Vasilij Nikolaevi\u010d Karasev", "text": ""}
{"id": "2652190", "revid": "111140584", "url": "https://it.wikipedia.org/wiki?curid=2652190", "title": "Shahrest\u0101n di Rasht", "text": "Lo shahrest\u0101n di Rasht (farsi \u0634\u0647\u0631\u0633\u062a\u0627\u0646 \u0631\u064e\u0634\u062a) \u00e8 uno dei 16 \"shahrest\u0101n\" della provincia di Gilan, il capoluogo \u00e8 Rasht. Lo shahrest\u0101n \u00e8 suddiviso in 6 circoscrizioni (\"bakhsh\"): "}
{"id": "2652191", "revid": "228587", "url": "https://it.wikipedia.org/wiki?curid=2652191", "title": "Fairmount", "text": ""}
{"id": "2652192", "revid": "62004", "url": "https://it.wikipedia.org/wiki?curid=2652192", "title": "Jaroslav Igorevi\u010d Korolev", "text": ""}
{"id": "2652194", "revid": "767487", "url": "https://it.wikipedia.org/wiki?curid=2652194", "title": "Vic Zhou", "text": "Il suo nome d'arte, \u5468\u6e1d\u6c11, vuol dire letteralmente \"una persona completamente cambiata\", e differisce dal suo nome di nascita, \u5468\u80b2\u6c11, solo per il carattere centrale, che cambia l'intero significato del nome. Con il carattere originario, infatti, esso significava \"una persona completamente nutrita o allevata\".\nBiografia.\nVic Zhou \u00e8 nato il 9 giugno 1981, e ci\u00f2 lo rende il membro pi\u00f9 giovane degli F4. Sua madre discende dalla trib\u00f9 di aborigeni taiwanesi Atayal, mentre suo padre \u00e8 taiwanese con origini di Linyi, provincia dello Shandong, nella Cina continentale.\nIstruzione.\nA causa dei fitti impegni di lavoro si \u00e8 trovato costretto ad abbandonare l'universit\u00e0.\nL'ingresso nel mondo dello spettacolo.\n\u00c8 stato scoperto quando ha accompagnato un amico che doveva fare un'audizione per un ruolo nella popolare serie televisiva \"Meteor Garden\", tratta dallo sh\u014djo manga giapponese \"Hana Yori Dango\", di Y\u014dko Kamio. Gli operatori dello staff, notandolo per caso, gli fecero fare con successo un'audizione per il ruolo di Hu\u0101 Z\u00e9 L\u00e8i, un ragazzo silenzioso e sensibile che diventa il migliore amico della protagonista Sh\u0101n C\u00e0i, interpretata da Barbie Hsu. \u00c8 in questo ruolo che Zhou ha ottenuto il successo per il grande pubblico.\nSuccesso individuale.\nCarriera solista.\nZhou \u00e8 stato il primo membro degli F4 a pubblicare un album solista, \"Make a Wish\", pubblicato a gennaio del 2002. Esso \u00e8 stato seguito da \"Remember, I Love You\", del gennaio 2004. Zhou ha cantato anche delle canzoni da solista incluse negli album del gruppo, oltre che due canzoni per la colonna sonora di \"Meteor Rain\", pubblicata ad agosto 2001, e due canzoni per la colonna sonora di \"Fantasy 4ever\", pubblicata a dicembre 2002. Il suo terzo album solista, \"I'm Not F4\", \u00e8 stato pubblicato nell'ottobre del 2007. Canta due canzoni da solista nell'album pi\u00f9 recente del gruppo, \"Waiting for You Here\" [\u5728\u8fd9\u91cc\u7b49\u4f60], pubblicato a dicembre 2007, ed altre sue canzoni appaiono nelle colonne sonore delle serie televisive \"Love Storm\" [\u72c2\u611b\u9f8d\u6372\u98a8], \"Silence\" [\u6df1\u60c5\u5bc6\u78bc] e \"Wish to See You Again\" [\u9019\u88e1\u767c\u73fe\u611b]. Sia i suoi album che quelli del gruppo sono pubblicati dalla Sony Music Taiwan.\nCarriera da attore.\nOltre a \"Meteor Garden\" [\u6d41\u661f\u82b1\u5712], Zhou \u00e8 apparso in diverse serie televisive taiwanesi quali la miniserie di quattro episodi \"Meteor Rain\" [\u6d41\u661f\u96e8], \"Poor Prince\" [\u8ca7\u7aae\u8cb4\u516c\u5b50], \"Meteor Garden II\" (sequel di \"Meteor Garden\"), \"Come To My Place\" [\u6765\u6211\u5bb6\u5427] e \"Love Storm\" [\u72c2\u611b\u9f8d\u6372\u98a8], tutti drama dai toni leggeri ed adolescenziali. La svolta nella sua carriera arriva con la serie televisiva Mars [\u6230\u795e], insieme a Barbie Hsu, nella quale egli recita insieme il ruolo di due gemelli mentalmente disturbati, il primo dei quali finisce per suicidarsi nonostante mostrasse una facciata allegra e spensierata, mentre l'altro combatte contro malattie mentali e stress post-traumatico. La trama di questa serie si addentra in campi non sperimentati dai classici teen drama, come la fragilit\u00e0 della psiche umana, la violenza, il bene contro il male, il suicidio, gli abusi sessuali. Da quel momento, Zhou \u00e8 stato scelto per recitare in ruoli dalle mille sfaccettature, variando deliberatamente i temi dei suoi personaggi. Qi Wei Yi, di \"Silence\", \u00e8 un solitario e ambiguo uomo di affari il cui unico momento felice nella vita \u00e8 accaduto 13 anni prima della storia narrata, insieme ad una ragazza muta. Quando alla fine trova l'amore, viene di nuovo travolto dalla disperazione scoprendo di avere il cancro. Zhi Tian, di \"Sweet Relationship\" [\u7f8e\u5473\u95dc\u4fc2], \u00e8 uno chef irritabile e perfezionista che passa tutto il suo tempo ad urlare contro gli apprendisti. Xu Le, di \"Wish to See You Again\" [\u9019\u88e1\u767c\u73fe\u611b], \u00e8 uno scrittore di romanzi strambo ma passionale, che si innamora innocentemente per la prima volta. Il suo ultimo ruolo, nella serie televisiva \"Black and White\", segna un ulteriore punto di svolta e l'abbandono dei drammi adolescenziali, con l'interpretazione di un poliziotto dalle emozioni complesse con un passato invischiato in una pericolosa rete di corruzione.\nNel gennaio 2008 Zhou ha recitato nel suo primo film, \"Linger\" [\u8774\u8776\u98db], e a met\u00e0 dell'estate dello stesso anno \u00e8 uscito nelle sale cinematografiche la sua seconda apparizione sul grande schermo, \"Tea Fight\".\nPubblicazione degli album fotografici.\nVic ha pubblicato un album fotografico, intitolato \"Travel Dream\" (\u6d41\u6d6a\u5922, Li\u00fa L\u00e0ng M\u00e8ng), nell'ottobre del 2002. Esso contiene fotografie scattate durante uno dei suoi viaggi ad Hokkaid\u014d, Giappone.\nIl suo secondo album si chiama \"4Faces: Taipei &amp; Tokyo\", ed \u00e8 stato pubblicato nell'ottobre del 2006. Esso mostra la flessibilit\u00e0 di Zhou di fronte alla macchina fotografica, in quante le \"4 faces\" stanno a rappresentare quattro temi principali a seconda dei quali sono stati effettuati gli scatti: faccia naturale, faccia fica, faccia stilosa e faccia alla moda. Le foto dei primi due temi sono state scattate a Taipei, mentre quelle che mostrano gli ultimi due a Tokyo. Questo photobook \u00e8 stato un bestseller."}
{"id": "2652195", "revid": "1915706", "url": "https://it.wikipedia.org/wiki?curid=2652195", "title": "1,4-diclorobenzene", "text": "L1,4-diclorobenzene (o \"p\"-diclorobenzene) \u00e8 un alogenuro arilico derivato dal benzene.\nA temperatura ambiente si presenta come un solido dall'odore caratteristico che sublima lentamente. \u00c8 un composto nocivo, irritante, cancerogeno, pericoloso per l'ambiente. \nOggi vietato, veniva utilizzato come conservante nelle collezioni di insetti contro l'attacco di parassiti quali psocotteri e antreni."}
{"id": "2652196", "revid": "62004", "url": "https://it.wikipedia.org/wiki?curid=2652196", "title": "Sergej Aleksandrovi\u010d Monja", "text": ""}
{"id": "2652197", "revid": "120077086", "url": "https://it.wikipedia.org/wiki?curid=2652197", "title": "Borderlands", "text": "Borderlands \u00e8 un videogioco sviluppato dalla Gearbox Software per PlayStation 3, Xbox 360, Microsoft Windows e Macintosh nonch\u00e9 primo capitolo dell'omonima serie videoludica \"Borderlands\". \u00c8 un looter-shooter, con elementi tipici di sparatutto in prima persona e light action RPG, ed \u00e8 caratterizzato dalla particolare grafica, realizzata con la tecnica del cel-shading. Sono stati pubblicati quattro DLC: \"L'Isola degli zombie del Dr. Ned\" (24 novembre 2009), \"Le arene di Mad Moxxi\" (29 dicembre 2009), \"L'armeria segreta del Generale Knoxx\" (23 febbraio 2010) e \"La nuova roboluzione di Claptrap\" (28 settembre 2010). Tutti e quattro sono stati inclusi, insieme al gioco base, nella edizione uscita il 15 ottobre 2010 e rilasciata in versione macOS nel dicembre 2010 da Feral Interactive.\nDurante il Gamescom 2011 la 2K Games ha annunciato, anche mostrando segmenti di gameplay il sequel di Borderlands, intitolato \"Borderlands 2\". Il sequel \u00e8 uscito il 21 settembre 2012.\nTrama.\nIn un lontano futuro in cui numerose navi colonizzatrici sono atterrate su \"Pandora\", un pianeta ai margini della galassia, i coloni sono alla ricerca di una vita migliore e sperano di diventare ricchi sfruttando le risorse minerarie del loro nuovo mondo. Ben presto per\u00f2 capiscono che il pianeta ha ben poco da offrire e la situazione degenera quando le compagnie minerarie abbandonano il pianeta, lasciando gli abitanti degli insediamenti alla merc\u00e9 dei criminali addetti ai lavori forzati. A quel punto alcuni coloni tentano di arricchirsi depredando le misteriose rovine aliene sparse su Pandora e cos\u00ec essi scoprono la \"Cripta\", un gigantesco bunker alieno che si dice contenga preziosa tecnologia e segreti dal valore inestimabile. Nessuno sa come accedere nella Cripta ma forse un nuovo colono, appena giunto nella cittadina di \"Fyrestone\", potrebbe risolvere il mistero.\nModalit\u00e0 di gioco.\nIl gioco pu\u00f2 essere giocato in modalit\u00e0 giocatore singolo, da due giocatori che giocano in modo cooperativo attraverso la modalit\u00e0 split-screen sulle versioni console, e da fino a quattro giocatori che giocano in modo cooperativo online; quando sono presenti pi\u00f9 giocatori, il gioco provvede a cambiare le statistiche dei nemici generati e il bilanciamento della difficolt\u00e0 del gioco stesso.\nClassi e protagonisti.\nAll'inizio dell'avventura il giocatore pu\u00f2 scegliere uno tra i quattro personaggi disponibili, ciascuno dotato di capacit\u00e0 uniche e un'affinit\u00e0 particolare per alcuni tipi di armi, ulteriormente migliorabili aumentandone le relative abilit\u00e0.\nQuest.\nProprio come in un GDR, il giocatore dovr\u00e0 completare delle quest che gli conferiranno punti esperienza, ricompense di ogni tipo e nuove armi. La storia principale prevede 30 quest, ma \u00e8 possibile svolgere pi\u00f9 di 130 missioni secondarie. I punti esperienza possono essere utilizzati per acquisire nuove abilit\u00e0 o incrementare l'efficacia di quelle gi\u00e0 possedute, secondo un tipico schema ad albero.\nSistema di generazione oggetti.\nIl gioco possiede un sistema di generazione casuale di oggetti simile a quello presente in \"Diablo\": esso permette di generare circa 17 milioni di armi differenti, variando di volta in volta i numerosi parametri di cui esse sono dotate (danni, velocit\u00e0 di fuoco, precisione, colore, effetti elementali aggiuntivi).\nLe armi sono categorizzate per rarit\u00e0 crescente nei colori bianco, verde, blu, viola, arancio. Alcune armi per poter essere utilizzate richiedono il raggiungimento di un certo livello di esperienza.\nDLC e contenuti scaricabili.\nSono stati rilasciati quattro DLC per \"Borderlands\", tutti contenuti nell'edizione \"Game of the Year\", qui presentati in ordine di rilascio.\n\"L'Isola degli zombie del Dr. Ned\".\nViene aggiunta una nuova area, che a sua volta comprende nuove zone, nuove missioni e nuovi personaggi. Questo DLC permette di raggiungere un'area di Pandora completamente invasa da zombie, la finalit\u00e0 delle missioni \u00e8 scoprire il motivo di tale invasione e scoprire le reali intenzioni del Dr. Ned, fratello del Dr. Zed.\n\"Le arene di Mad Moxxi\".\nViene aggiunta una nuova area, un'arena dove affrontare diverse sfide indette da Mad Moxxi, proprietaria dell'arena stessa. Viene aggiunta anche la banca che permette di depositare gli oggetti dello zaino.\n\"L'armeria segreta del Generale Knoxx\".\nViene aggiunta una nuova area, che a sua volta comprende nuove zone, nuovi personaggi e nuove missioni. Questo DLC, considerato il pi\u00f9 difficile, \u00e8 consigliato per personaggi di livello 35 o superiore. \u00c8 ambientato in una zona di Pandora completamente invasa dai soldati Lance, guidati dal Generale Knoxx, che stanno creando nuove armi per impadronirsi del pianeta.\n\"La nuova roboluzione di Claptrap\".\nViene aggiunta una nuova area, che a sua volta comprende nuove zone, nuovi personaggi e nuove missioni. Il DLC riprende la trama principale: dopo che un Claptrap viene invaso da una scossa elettrica esso crea un'armata di Claptrap per conquistare Pandora, diventando il principale antagonista.\nAccoglienza.\nLa riuscita fusione tra GDR e FPS, lo stile grafico cel-shading, il multiplayer altamente coinvolgente e cooperativo, insieme a tutte le sue altre particolarit\u00e0, hanno reso in poco tempo \"Borderlands\" uno dei giochi pi\u00f9 apprezzati da pubblico e critica nel corso della settima generazione. Nel 2011 IGN ha eletto \"Borderlands\" uno dei cento videogiochi pi\u00f9 moderni della settima generazione, posizionandolo al 35\u00ba posto; inoltre un evento legato alla trama del gioco, la comparsa del Rakk Hive, \u00e8 stato inserito da IGN all'85\u00ba posto nella lista dei cento migliori momenti nella storia dei videogiochi. Ancora IGN, nel 2013, ha pubblicato la lista dei 100 migliori sparatutto in prima persona scelti dai suoi esperti, dove Borderlands ha raggiunto il 67\u00ba posto.\nLe prenotazioni di Borderlands nei soli Stati Uniti d'America raggiunsero la quota di oltre 80.000 copie, facendolo diventare uno dei giochi pi\u00f9 prenotati del 2009. A soli 3 mesi dalla sua pubblicazione, \"Borderlands\", aveva gi\u00e0 venduto pi\u00f9 di 2 milioni di copie in tutto il mondo. A febbraio 2010 il gioco \u00e8 arrivato a toccare le 3 milioni di copie vendute, che nell'agosto 2011 salirono a 4,5 milioni. A distanza di diversi anni, \"Borderlands\" ha superato le 5 milioni di copie vendute.\nIl gioco non era previsto per il mercato nipponico, ma \u00e8 stato pubblicato da Microsoft Game Studios in Giappone nella versione per Xbox 360, vendendo solo 30.000 unit\u00e0 a causa del basso numero di console Microsoft nel paese.\nLa rivista \"Play Generation\" lo classific\u00f2 come uno dei quattro migliori sparatutto che non si accontentava di essere uno sparatutto.\nGrafica.\n\"Borderlands\" utilizza una versione modificata per il cel-shading dell'Unreal Engine 3, noto come Willow Engine. Tra le versioni per console sono riscontrabili alcune sostanziali differenze. In primo luogo su Xbox 360 il gioco sfrutta la tecnologia ambient occlusion, assente sulla versione PlayStation 3. Tuttavia, a costo dell'ambient occlusion, su Xbox 360 sono riscontrabili anche problemi di mip mapping, e texture mapping a bassa risoluzione (armi, personaggi); problemi totalmente assenti su PlayStation 3, grazie alle SPE del Cell, texture ad alta risoluzione.\nSu entrambe le console \"Borderlands\" ha una risoluzione nativa standard HDTV 1280x720 pixel, e non utilizza alcun tipo di antialiasing. Ha un framerate che oscilla tra i 28 e i 30 fps, e in determinati momenti riducibili anche a 18-17 fps; lo screen tearing varia dal 13,7 al 21,6%.\nRimasterizzazione.\nUna versione rimasterizzata del gioco, chiamata \"Borderlands: Game of the Year Edition Enhanced,\" \u00e8 stata rilasciata il 3 aprile 2019 per Playstation 4, Xbox One e PC.\nSequel.\nNel 2012 \u00e8 uscito il seguito, \"Borderlands 2\"."}
{"id": "2652201", "revid": "62004", "url": "https://it.wikipedia.org/wiki?curid=2652201", "title": "Sergej Valer'janovi\u010d Bazarevi\u010d", "text": ""}
{"id": "2652202", "revid": "767487", "url": "https://it.wikipedia.org/wiki?curid=2652202", "title": "Fairmount (Dakota del Nord)", "text": "Fairmount \u00e8 un centro abitato (\"city\") degli Stati Uniti d'America, situato nella Contea di Richland, nello Stato del Dakota del Nord. Nel censimento del 2000 la popolazione era di 406 abitanti. La citt\u00e0 \u00e8 stata fondata nel 1884. Appartiene all'area micropolitana di Wahpeton.\nGeografia fisica.\nSecondo i rilevamenti dell'United States Census Bureau, la localit\u00e0 di Fairmount si estende su una superficie di 0,90\u00a0km\u00b2, tutti occupati da terre.\nPopolazione.\nSecondo il censimento del 2000, a Fairmount vivevano 406 persone, ed erano presenti 104 gruppi familiari. La densit\u00e0 di popolazione era di 476 ab./km\u00b2. Nel territorio comunale si trovavano 202 unit\u00e0 edificate. Per quanto riguarda la composizione etnica degli abitanti, il 95,07% era bianco, il 2,46% era nativo, lo 0,49% apparteneva ad altre razze e l'1,97% apparteneva a due o pi\u00f9. La popolazione di ogni razza ispanica corrispondeva al 2,46% degli abitanti.\nPer quanto riguarda la suddivisione della popolazione in fasce d'et\u00e0, il 27,8% era al di sotto dei 18, il 6,4% fra i 18 e i 24, il 28,3% fra i 25 e i 44, il 22,7% fra i 45 e i 64, mentre infine il 14,8% era al di sopra dei 65 anni di et\u00e0. L'et\u00e0 media della popolazione era di 39 anni. Per ogni 100 donne residenti vivevano 96,1 maschi."}
{"id": "2652206", "revid": "62004", "url": "https://it.wikipedia.org/wiki?curid=2652206", "title": "Andrej Gennad'evi\u010d Kirilenko", "text": ""}
{"id": "2652209", "revid": "742538", "url": "https://it.wikipedia.org/wiki?curid=2652209", "title": "Bobali", "text": "La famiglia Bobali (nelle fonti pi\u00f9 antiche quasi sempre \"Babalio\", in seguito anche \"de Bobali\", in croato anche \"Bobali\u0107\" o \"Bobaljevi\u0107\") fu una delle pi\u00f9 antiche famiglie nobili della Repubblica di Ragusa.\nStoria.\nLa famiglia \u00e8 considerata fra quelle che fondarono la citt\u00e0; secondo un'antica tradizione invece si ritiene che il casato dei Bobali originasse in Bosnia nel X secolo.\nIl cognome \u00e8 attestato - in diverse forme - in varie localit\u00e0: \"Baebiblius\" a Salona; \"Babuleius\", \"Babullia\", \"Bobuli\" o \"Boboli\" in Italia. Una delle etimologie proposte ritiene che tutti questi cognomi derivino dal nome altomedievale \"Babilius\" o \"Babilonius\".\nI Bobali diedero alla Repubblica un buon numero di uomini politici, prosatori e letterati: nel XIV secolo, appartennero alla famiglia 124 alti funzionari statali, pari al 3,32% sul totale nell'intero periodo. Allo stesso modo, fra il 1440 e il 1640 i Bobali contarono 64 membri del Maggior Consiglio: il 2,91% del totale. In questi duecento anni, ottennero anche 59 cariche senatoriali (1,81%), 59 volte la qualifica di Rettore della Repubblica (2,48%), 66 membri del Minor Consiglio (3,05%) e 23 Guardiani della Giustizia (2,80%).\nLa famiglia Bobali si estinse a Ragusa 1771 con la morte di Francesco Damiano (Frano Damjanov) Bobali, l'ultimo nobile di questa famiglia. Secondo il de Vidovich alcuni rami cadetti sopravvissero in epoca pi\u00f9 tarda in Italia centrale."}
{"id": "2652214", "revid": "62004", "url": "https://it.wikipedia.org/wiki?curid=2652214", "title": "Viktor Vladimirovi\u010d Chrjapa", "text": ""}
{"id": "2652215", "revid": "62004", "url": "https://it.wikipedia.org/wiki?curid=2652215", "title": "Nikita Leonidovi\u010d Morgunov", "text": ""}
{"id": "2652217", "revid": "1305772", "url": "https://it.wikipedia.org/wiki?curid=2652217", "title": "Great Bend", "text": "Great Bend pu\u00f2 indicare alcune localit\u00e0 degli Stati Uniti:"}
{"id": "2652218", "revid": "241195", "url": "https://it.wikipedia.org/wiki?curid=2652218", "title": "Paradiclorobenzene", "text": ""}
{"id": "2652219", "revid": "62004", "url": "https://it.wikipedia.org/wiki?curid=2652219", "title": "Nikolaj Ivanovi\u010d Padius", "text": ""}
{"id": "2652220", "revid": "62004", "url": "https://it.wikipedia.org/wiki?curid=2652220", "title": "Dmitrij Vja\u010deslavovi\u010d Domani", "text": ""}
{"id": "2652221", "revid": "62004", "url": "https://it.wikipedia.org/wiki?curid=2652221", "title": "Sergej Vladimirovi\u010d Bykov", "text": ""}
{"id": "2652225", "revid": "62004", "url": "https://it.wikipedia.org/wiki?curid=2652225", "title": "Aleksej Dmitrievi\u010d Savrasenko", "text": ""}
{"id": "2652228", "revid": "339392", "url": "https://it.wikipedia.org/wiki?curid=2652228", "title": "Cupettone", "text": ""}
{"id": "2652229", "revid": "599013", "url": "https://it.wikipedia.org/wiki?curid=2652229", "title": "Pauline Davis-Thompson", "text": "Biografia.\n\u00c8 stata campionessa olimpica dei 200 metri piani a Sydney 2000, nonch\u00e9 campionessa olimpica (2000) e mondiale (1999) nella staffetta 4\u00d7100 M. Ha inoltre vinto l'argento ai mondiali di G\u00f6teborg 1995 nei 400 metri.\nNell'ottobre del 2007 Marion Jones ammise di aver preso farmaci per migliorare le prestazioni ed \u00e8 stata spogliata della medaglia d'oro, vinta nei 200\u00a0m piani ai Giochi olimpici di Sydney. Successivamente, nel dicembre 2009, il CIO ha deciso di riassegnare le medaglie consegnando a Pauline Davis-Thompson la medaglia d'oro."}
{"id": "2652230", "revid": "110157", "url": "https://it.wikipedia.org/wiki?curid=2652230", "title": "Great Bend (Dakota del Nord)", "text": "Great Bend \u00e8 un centro abitato (\"city\") degli Stati Uniti d'America, situato nella Contea di Richland, nello Stato del Dakota del Nord. Nel censimento del 2000 la popolazione era di 118 abitanti. La citt\u00e0 \u00e8 stata fondata nel 1888. Appartiene all'area micropolitana di Wahpeton.\nGeografia fisica.\nSecondo i rilevamenti dell'United States Census Bureau, la localit\u00e0 di Great Bend si estende su una superficie di 1,50\u00a0km\u00b2, tutti occupati da terre.\nPopolazione.\nSecondo il censimento del 2000, a Great Bend vivevano 118 persone, ed erano presenti 33 gruppi familiari. La densit\u00e0 di popolazione era di 80 ab./km\u00b2. Nel territorio comunale si trovavano 42 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 32,2% era al di sotto dei 18, il 7,6% fra i 18 e i 24, il 28,0% fra i 25 e i 44, il 16,9% fra i 45 e i 64, mentre infine il 15,3% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 114,5 maschi."}
{"id": "2652234", "revid": "62004", "url": "https://it.wikipedia.org/wiki?curid=2652234", "title": "Andrej Sergeevi\u010d Fetisov", "text": ""}
{"id": "2652235", "revid": "1543377", "url": "https://it.wikipedia.org/wiki?curid=2652235", "title": "Chelsea Football Club", "text": "Il Chelsea Football Club, noto semplicemente come Chelsea (pron. ), \u00e8 una societ\u00e0 calcistica inglese con sede nella citt\u00e0 di Londra, nel borgo di Hammersmith e Fulham, militante nella massima serie del campionato inglese dalla stagione 1989-1990.\nHa vissuto due diverse epoche di successi, la prima dalla met\u00e0 degli anni sessanta ai primi anni settanta del XX secolo e la seconda dalla fine degli anni novanta ai giorni nostri. Nel suo palmar\u00e8s figurano 6 campionati inglesi, 8 FA Cup, 5 League Cup, 4 Community Shield, 2 UEFA Champions League, 2 Europa League, 2 Coppe delle Coppe, 2 Supercoppe europee e una Coppa del mondo per club. Insieme alla Juventus, all'Ajax, al Bayern Monaco e al Manchester United \u00e8 uno dei cinque club che sono riusciti a vincere tutti e tre i maggiori tornei europei calcistici per club ed \u00e8, insieme alle medesime squadre, uno dei club europei che ha vinto almeno una volta tutte le competizioni UEFA a cui ha preso parte. Per numero di trofei vinti a livello internazionale \u00e8 la prima squadra londinese e la seconda inglese dietro al Liverpool. Nel 2013 \u00e8 inoltre diventata l'unica squadra europea ad essere stata campione in carica contemporaneamente delle due competizioni UEFA stagionali (UEFA Champions League ed Europa League). Nel 2009 la rivista \"Forbes\" ha indicato il Chelsea come l'ottavo club pi\u00f9 ricco del mondo, con un patrimonio stimato intorno agli 800 milioni di dollari.\nNonostante il nome, la squadra non ha sede nell'omonimo quartiere di Londra, bens\u00ec nel vicino borgo di Hammersmith e Fulham. I giocatori vengono soprannominati \"The Blues\" (\"i blu\"), per via dei colori sociali del club, o pi\u00f9 anticamente \"The Pensioners\" (\"i pensionati\"). Il completo tradizionale del club \u00e8 una maglietta di colore blu reale con abbinati dei pantaloncini dello stesso colore. Il simbolo, invece, \u00e8 stato quasi sempre un leone cerimoniale con un bastone, che nel 2005 ha subito un piccolo \"restyling\". Il Chelsea \u00e8 quinto nella classifica dell'affluenza media di tifosi negli stadi inglesi. I suoi sostenitori non vivono rivalit\u00e0 accesissime: la maggiore \u00e8 quella coi vicini dell'Arsenal, seguita da quelle con gli altri concittadini del Tottenham e del Fulham; a livello nazionale, invece, le sfide pi\u00f9 sentite sono quelle contro il Liverpool e il Manchester United.\nDalla fondazione, nel 1905, disputa le proprie partite casalinghe allo stadio Stamford Bridge, impianto da posti.\nStoria.\nIl Chelsea fu fondato il 10 marzo 1905 nel pub \"The Rising Sun\" (odierno \"The Butcher's Hook\"), situato di fronte all'attuale ingresso principale dello stadio di Fulham Road e, poco dopo, venne ammesso alla Football League. Dopo la prima guerra mondiale, il club visse momenti altalenanti, prima di stabilirsi per trentadue anni nella massima divisione inglese (1930-1962), attirando un nutrito seguito di appassionati. La squadra ottenne scarsi risultati fino al 1952, quando, con la nomina al ruolo di allenatore dell'ex centravanti della nazionale inglese Ted Drake, inizi\u00f2 un processo di profonda modernizzazione del club, sia dentro sia fuori dal campo. Uno dei suoi primi provvedimenti fu il miglioramento delle modalit\u00e0 di allenamento, al quale partecipava attivamente lui stesso (pratica rara nell'Inghilterra dell'epoca), per poi guidare, nel 1954-1955, il club alla prima vittoria del campionato nazionale. La stagione seguente, aperta con la vittoria in Charity Shield, vide la nascita della Coppa dei Campioni d'Europa ad opera della UEFA. Con il tecnico scozzese Tommy Docherty, il Chelsea vinse la League Cup (1964-1965) e la FA Cup (1969-1970), oltre alla Coppa delle Coppe 1970-1971 nella ripetizione della partita contro il , aggiudicandosi cos\u00ec il suo primo trofeo internazionale.\nTra l'inizio degli anni settanta e la fine degli anni ottanta, a causa di un progetto di ristrutturazione dello stadio di Stamford Bridge, il Chelsea rischi\u00f2 il fallimento finanziario e di dover perdere il proprio campo da gioco, ma all'inizio degli anni novanta il nuovo proprietario Ken Bates riusc\u00ec a salvare la squadra. I \"Blues\" si stabilirono nuovamente nella neonata Premier League nel 1992 e raggiunsero la finale di FA Cup 1993-1994, ma fu con la nomina di Ruud Gullit, gi\u00e0 Pallone d'oro, che le fortune del club mutarono. Guidato dall'olandese, nelle vesti di allenatore-giocatore, e dagli attaccanti italiani Gianfranco Zola e Gianluca Vialli, il Chelsea si aggiudic\u00f2 la FA Cup 1996-1997, primo grande trofeo vinto dal 1971. Nella stagione seguente fu Vialli a subentrare in panchina nelle vesti di allenatore-giocatore. Il club londinese riusc\u00ec a mantenere i vertici della graduatoria britannica e inaugur\u00f2 una felice tradizione di tecnici italiani: Vialli vinse la Football League Cup 1997-1998, la Coppa delle Coppe 1997-1998, la Supercoppa UEFA 1998, la FA Cup 1999-2000 e il Charity Shield 2000, oltre a ottenere il terzo posto nel 1998-1999, che valse la prima partecipazione dei \"Blues\" alla UEFA Champions League.\nNel 2003 il magnate russo Roman Abramovi\u010d rilev\u00f2 il club per la cifra pi\u00f9 costosa di sempre per una squadra di calcio britannica. Il tecnico italiano Claudio Ranieri riusc\u00ec a guidare la squadra alla finale di FA Cup 2001-2002 e alla qualificazione alla UEFA Champions League nell'annata seguente, ponendo le basi per i successivi allori raccolti dal suo sostituito, il portoghese Jos\u00e9 Mourinho, che, con un organico avente in John Terry, Frank Lampard, Petr \u010cech e Didier Drogba alcuni tra gli interpreti di maggiore rilievo, diede il via a un nuovo ciclo di vittorie: Premier League (2004-2005, primo campionato vinto dopo 50 anni, e 2005-2006), League Cup (2004-2005 e 2006-2007), Community Shield (2005) e FA Cup (2006-2007). Dopo la partenza di Mourinho agli albori della stagione 2007-2008, la squadra raggiunse la finale di UEFA Champions League 2007-2008 (persa contro il ) sotto la guida di Avraham Grant. Grazie a un parco giocatori molto competitivo e all'ingaggio di allenatori provenienti da campionati stranieri, dalla fine del primo decennio del nuovo millennio il Chelsea riusc\u00ec a imporsi sia a livello nazionale sia a livello internazionale, vincendo due UEFA Champions League (2011-2012 con Roberto Di Matteo e 2020-2021 con Thomas Tuchel), due UEFA Europa League (2012-2013 con Rafa Benitez e 2018-2019 con Maurizio Sarri), la seconda Supercoppa europea (2021, con Tuchel), la prima Coppa del mondo per club (2021, con Tuchel), tre Premier League (2009-2010 con Carlo Ancelotti, 2014-2015 con Mourinho, 2016-2017 con Antonio Conte), quattro FA Cup (2008-2009, 2009-2010, 2011-2012, 2017-2018), un Community Shield (2010) e una League Cup (2014-2015).\nColori e simboli.\nColori.\nSebbene quasi in tutta la sua storia il Chelsea abbia sempre indossato maglie blu scuro, all'inizio esse erano pi\u00f9 tendenti all'azzurro, usato per via dei colori di scuderia dell'allora presidente, il Conte di Cadogan. Attorno al 1912 le divise divennero blu reale, e furono affiancate da pantaloncini bianchi e calzettoni ancora blu. Negli anni sessanta, con Tommy Docherty nuovo allenatore, colori di pantaloncini e calze si invertirono, ossia i primi divennero blu e i secondi bianchi: questo perch\u00e9 il tecnico d'allora voleva rendere la divisa della sua squadra unica, diversa da tutte quelle delle altre formazioni inglesi. Questo nuovo kit venne indossato per la prima volta nella stagione 1964-1965. Da allora, i colori casalinghi del Chelsea rimasero invariati, se non per alcuni accorgimenti stilistici.\nPer quanto riguarda la divisa da trasferta, il colore tradizionale del club \u00e8 quasi sempre stato il giallo, anche se ci sono state molte variazioni negli anni, a cominciare proprio dalla prima maglia fuori casa adottata: infatti, essa era a strisce bianche e nere. Per una sola partita (ovvero la semifinale di FA Cup contro lo Sheffield Wednesday), invece, similmente all'Inter, la squadra utilizz\u00f2 strisce nere e azzurre, ancora una volta negli anni sessanta con Tommy Docherty in panchina. Altre divise diverse da quella gialla furono tre: una verde menta negli anni ottanta, un'altra a quadretti bianchi e rossi e una di color grigio-arancio, tutte e due negli anni novanta. Dal 2008-2009, poi, fu scelto il nero come colore principale della maglia utilizzata in trasferta: per quella stagione, infatti, la divisa fu interamente nera, mentre nel 2009-2010 vide l'intervallarsi di strisce orizzontali di colore blu e blu scuro, e infine nel 2010-2011 vennero inserite delle sottili linee bianche sul petto (simili a quelle gi\u00e0 sperimentate nel 2006-2007), assieme al colore arancio per alcune parti della divisa come i simboli di club e sponsor.\nSimboli ufficiali.\nStemma.\nDalla sua fondazione il Chelsea ha avuto cinque stemmi, molto diversi l'uno dall'altro. Nel 1905 la societ\u00e0 adott\u00f2 come primo logo il cosiddetto \"pensionato di Chelsea\", che contribu\u00ec alla nascita del soprannome \"Pensioners\" e rimase per il mezzo secolo successivo, nonostante non sia mai apparso sulla maglietta. Tale figura fu ispirata dagli ospiti dell'Ospedale Reale di Chelsea, struttura presso la quale alloggiavano ex membri della British Army, che all'epoca costituiva una sorta di simbolo del quartiere.\nNell'ambito del suo progetto di modernizzazione, Ted Drake insistette per rimuovere lo storico simbolo, sostituito per un anno (1952) da un altro emblema, che riportava semplicemente le iniziali del club: C.F.C. Nel 1953 lo stemma cambi\u00f2 radicalmente in un leone rampante che guarda dietro di s\u00e9 e tiene uno scettro, simbolo adottato nei successivi tre decenni: questo particolare logo traeva origine dall'emblema dei Conti di Cadogan, allora proprietari del club. In esso comparivano tre rose, che simboleggiavano l'Inghilterra, e due palloni da calcio; fu il primo scudetto che comparve sulle magliette, dato che questa consuetudine inizi\u00f2 a prender piede nei primi anni sessanta.\nNel 1986, poi, il leone rampante abbandon\u00f2 temporaneamente il Chelsea, per essere rimpiazzato da uno ruggente, colorato di giallo e che simbolicamente era posto a guardia del club, ancora rappresentato dalle iniziali C.F.C. Successivamente, con l'impulso del neoproprietario Roman Abramovi\u010d, la societ\u00e0, per festeggiare il centenario nel 2005, ripristin\u00f2 il leone con bastone adottato nel 1953, ma rimodernandolo e aggiungendovi tutt'intorno scritte in oro: il nuovo logo riproponeva la storica cornice blu con all'interno due palloni da calcio e due fiori, entrambi dorati. Infine, il simbolo mut\u00f2 un'ultima volta l'anno seguente, togliendo le scritte esterne e cambiando il colore delle figure nella cornice da oro a rosso.\nInno.\nLa canzone storicamente associata al Chelsea \u00e8 \"Blue Is the Colour\", pubblicata da Daniel Boone e Rod McQueen il 26 febbraio 1972 e sottoposta ai vertici del club nella stagione 1971-1972. Questo singolo venne ufficialmente adottato in concomitanza con la finale della Football League Cup 1971-1972 persa contro lo Stoke City. La canzone \u00e8 stata inoltre interpretata parecchie volte anche dai membri della formazione del Chelsea che si sono susseguiti negli anni.\nAltri canti relativi al club e intonati dai tifosi nello stadio sono \"Carefree\", \"We all follow the Chelsea\", \"Ten Men Went to Mow\", \"Zigga Zagga\", \"Hello! Hello!\" e \"Celery\".\nMascotte.\nUn altro simbolo del Chelsea, stavolta abbastanza recente, \u00e8 la sua mascotte ufficiale, chiamata \"Stamford the Lion\" (in italiano \"Stamford il Leone\"), in onore dello stadio di propriet\u00e0 del club. Come dice il suo nome, si tratta di un leone che indossa ogni anno la maglia corrente della squadra. I suoi compiti sono principalmente quelli di divertire i tifosi facendo il giro del campo prima delle partite casalinghe della formazione londinese, e di tifare la stessa durante ogni incontro, esibendosi inoltre in buffe esultanze ad ogni suo gol.\nStrutture.\nStadio.\nIl Chelsea ha sempre avuto un solo stadio, lo Stamford Bridge, dove gioca sin dalla fondazione. L'impianto fu ufficialmente aperto il 28 aprile 1877. Per i primi 28 anni della sua esistenza fu utilizzato esclusivamente dal London Athletics Club come arena per le gare di atletica e non per il calcio. Nel 1904 il campo fu rilevato dall'imprenditore Gus Mears e dal fratello Joseph, che aveva precedentemente acquistato un ulteriore pezzo di terreno (precedentemente un grande orto) con l'obiettivo di impiegare l'intera area di per la costruzione di un campo da calcio.\nLo Stamford Bridge fu progettato per la famiglia Mears dal famoso architetto Archibald Leitch. La stessa famiglia propose poi di affittare lo stadio al Fulham, che per\u00f2 rifiut\u00f2 la proposta. A causa di ci\u00f2, i proprietari decisero di fondare personalmente una nuova squadra, la quale si sarebbe servita dello stadio appena realizzato. Questo fatto rappresent\u00f2 una grossa novit\u00e0, poich\u00e9 molti dei club nati prima avevano cercato soltanto in un secondo momento un terreno su cui poter giocare. Ad ogni modo, dato che nel quartiere c'era gi\u00e0 un club di nome Fulham, i fondatori, dopo aver escluso nomi come Kensington FC, Stamford Bridge FC e London FC, decisero di adottare per la nuova squadra il nome del quartiere adiacente, Chelsea.\nInizialmente, lo Stamford Bridge aveva la forma di un ovale aperto, era provvisto di tribuna coperta e aveva una capienza di circa spettatori. Gli anni trenta videro poi la costruzione di una gradinata nella parte sud e di una copertura che riparava un quinto di essa. Col tempo, a quest'ultima venne attribuito il nome di \"Shed End\", divenendo oltretutto il principale punto di ritrovo dei tifosi del Chelsea pi\u00f9 fedeli e pi\u00f9 caldi, specialmente durante gli anni sessanta, settanta e ottanta. Si suppone che questo soprannome fosse stato determinato facendo riferimento al tetto, somigliante ad una lamiera di ferro ondulata.\nDurante gli anni sessanta e settanta, i proprietari del club avviarono la modernizzazione che prevedeva posti a sedere. I lavori cominciarono sulla \"East Stand\" negli anni settanta, ma i costi elevati gravarono moltissimo sull'economia del club, il quale si ritrov\u00f2 cos\u00ec costretto a vendere la propriet\u00e0 fondiaria a promotori immobiliari. Dopo una lunga battaglia legale, i lavori di rinnovamento furono ripresi a met\u00e0 degli anni novanta, assicurando al Chelsea un futuro nel proprio stadio d'origine. Le parti nord, ovest e sud del terreno furono poi convertite in tribune con posti a sedere e avvicinate di pi\u00f9 al campo, un processo completato nel 2001.\nIl campo dello Stamford Bridge, la propriet\u00e0 fondiaria, i tornelli e i diritti sul nome Chelsea appartengono al \"Chelsea Pitch Owners\", un'organizzazione no-profit creata per assicurarsi che lo stadio non sarebbe stato mai pi\u00f9 venduto ad altri promotori, dato che i suoi azionisti sono proprio i fan del club. Inoltre, nel caso in cui la squadra venisse spostata in un altro stadio, i nuovi acquirenti non potrebbero pi\u00f9 usare lo stesso nome.\nNegli ultimi tempi, il club si \u00e8 detto favorevole ad aumentare la capienza dell'impianto, per portarla ad oltre spettatori. Ad ogni modo, poich\u00e9 lo stadio \u00e8 collocato in un'area con molti edifici, di fronte ad una via principale e accanto a due linee ferroviarie, i fan possono avere accesso all'impianto solo attraverso l'entrata di Fulham Road, e dunque un'espansione si rivelerebbe molto difficile da attuare. Per questo motivo si \u00e8 vociferato di un possibile spostamento dello stadio del Chelsea presso altre aree, come l\"'Earls Court Exhibition Centre\", la centrale elettrica di Battersea, o le \"Chelsea Barracks\", caserme dismesse dal Ministero della Difesa, ma il club ha espresso il desiderio di rimanere nella sua sede attuale.\nSociet\u00e0.\nIl Chelsea Football Club \u00e8 gestito interamente dal Chelsea F.C. Public Limited Company, societ\u00e0 controllata dal miliardario russo Roman Abramovi\u010d.\nLe strutture e i beni fondiari del club, come ad esempio lo stadio di Stamford Bridge e il Chelsea Training Ground sono di propriet\u00e0 del Chelsea Pitch Owners, societ\u00e0 gestita dai tifosi del club.\nSponsor.\nDi seguito la cronologia degli sponsor tecnici del Chelsea aggiornata al 5 maggio 2020.\nImpegno nel sociale.\nCome altre societ\u00e0, anche il Chelsea, soprattutto negli ultimi anni, si \u00e8 adoperato nel sociale, specialmente nella lotta contro il razzismo: nota \u00e8, infatti, la sua adesione a campagne ufficiali della UEFA quali \"Kick Racism Out of Football\" (in italiano \"Calcia il Razzismo fuori dal Calcio\") e \"Show Racism the Red Card\" (\"Mostra al Razzismo il Cartellino Rosso\").\nSettore giovanile.\nCome ogni societ\u00e0 professionistica, anche il Chelsea ha il proprio settore giovanile. La squadra delle riserve del club, la quale fa da tramite tra la formazione principale e la primavera della societ\u00e0, milita nella divisione sud della FA Premier Reserve League, il massimo campionato inglese a livello giovanile, senza essere per\u00f2 mai riuscita a vincerlo. La rosa delle riserve consiste in calciatori Under-21 provenienti sia dal vivaio dei \"Blues\" sia da altri club, rimpiazzati occasionalmente in vista di un incontro (soprattutto a causa di un infortunio) da membri della prima squadra non convocati dal proprio manager. Dall'agosto 2009, il loro allenatore \u00e8 Steve Holland, le riserve del Chelsea e le sue giovanili hanno giocato le partite casalinghe al Griffin Park dal 2007-08 al 2009-10.\nLa primavera del club, invece, \u00e8 conosciuta a livello internazionale per aver sempre ottenuto dei buoni risultati fin da prima della rivoluzione apportata da Roman Abramovich e Jos\u00e9 Mourinho. Infatti, sono molti i calciatori cresciuti nelle giovanili del Chelsea, tra i quali ricordiamo John Terry. Al contrario delle riserve, la squadra primavera \u00e8 allenata da Dermot Drummy, e gioca i propri incontri casalinghi nel Chelsea Training Ground a Cobham. L'intero settore giovanile dei \"Blues\" \u00e8 sotto l'egida del danese Frank Arnesen, direttore sportivo del club londinese. Inoltre, i giovani del club hanno conquistato tre FA Youth Cup (1960, 1961 e 2010), e sono arrivati secondi nelle edizioni del 1958 e del 2008.\nDiffusione nella cultura di massa.\nNel 1930 il Chelsea partecip\u00f2 ad uno dei primi film sul calcio, \"The Great Game\". Jack Cock, un attaccante del club londinese di quei tempi, fu la star della pellicola, le cui scene vennero girate pi\u00f9 volte a Stamford Bridge, specialmente sul campo, nella sala conferenze e negli spogliatoi. Comparvero anche altri giocatori famosi come Andrew Wilson, George Mills e Sam Millington. Il Chelsea ha anche figurato in vari film sugli hooligan, il pi\u00f9 recente \"The Football Factory\".\nFino agli anni cinquanta il club mantenne pure accordi di lunga durata per spettacoli di music-hall, grazie ai quali riusc\u00ec ad ingaggiare diversi attori, come ad esempio George Robey. Questa collaborazione culmin\u00f2 con l'uscita nel 1933 di una canzone demenziale intitolata ironicamente \"On The Day That Chelsea Went and Won The Cup\" (\"Il giorno in cui il Chelsea vincer\u00e0 la Coppa\"), nella quale vengono narrate divertenti situazioni dell'ipotetico giorno in cui il team avrebbe vinto la FA Cup.\nPer quanto riguarda altre canzoni, la famosa \"Blue Is the Colour\" venne pubblicata per la prima volta nel 1972, grazie anche alla collaborazione di alcuni calciatori della squadra, i quali prestarono la propria voce per la sua realizzazione. Appena uscito, il nuovo inno ufficiale della formazione londinese riusc\u00ec a raggiungere il numero cinque nella classifica dei single inglesi del tempo.\nLa stessa canzone, divenuta cos\u00ec molto popolare, venne cambiata in \"White is the Colour\" dai Vancouver Whitecaps, che l'adottarono in questa forma come proprio inno.\nIn occasione della finale di coppa del 1996-1997 la canzone \"Blue Day\" fu cantata dal noto Suggs, cantante dei Madness, e dai membri della squadra, raggiungendo stavolta il ventiduesimo posto nella classifica inglese.\nLa rockstar canadese Bryan Adams, grande tifoso del Chelsea, ha dedicato al club la canzone \"We're gonna win\" presente nell'album \"18 til I Die\".\nAnche il cantante ed ex \"frontman\" dei Clash, Joe Strummer e il leader di Blur e Gorillaz, Damon Albarn, sono tifosi dei \"Blues\".\nAllenatori e presidenti.\nAllenatori.\nDi seguito l'elenco cronologico degli allenatori del Chelsea.\nPresidenti.\nDi seguito l'elenco cronologico dei presidenti del Chelsea.\nCalciatori.\nCapitani.\nIn totale sono sedici i capitani che hanno guidato il Chelsea. Ron Harris ha guidato la squadra per pi\u00f9 stagioni (quattordici tra il 1966 ed il 1980).John Terry \u00e8 il capitano pi\u00f9 vincente nella storia dei \"Blues\" con 18 trofei ed il difensore con pi\u00f9 marcature dei londinesi.\nLegends.\nSul sito ufficiale del club sono stati inseriti diversi ex giocatori dei Blues di epoche differenti, riconosciuti come leggende del club.\nContributo alle nazionali di calcio.\nEssendosi affermato soltanto dal XXI secolo come club di vertice nel panorama calcistico mondiale, prima degli anni novanta il Chelsea non ha mai annoverato tra i propri ranghi molti giocatori convocati dalle rispettive nazionali, come testimoniano anche i risultati che in pochi hanno ottenuto con le proprie selezioni. I calciatori dei \"Blues\" laureatisi campioni del mondo sono l'inglese Peter Bonetti (nel 1966) i francesi Marcel Desailly, Frank Leb\u0153uf, Olivier Giroud e N'Golo Kant\u00e9 (i primi due nel 1998 e gli altri due nel 2018) e il tedesco Andr\u00e9 Sch\u00fcrrle (2014). In ambito continentale, invece, campioni d'Europa furono gli stessi Desailly e Leb\u0153uf, insieme al connazionale Didier Deschamps, nel 2000, gli spagnoli Fernando Torres e Juan Manuel Mata nel 2012 e gli italiani Emerson Palmieri e Jorginho nel 2021, mentre vincitore della Coppa America fu il brasiliano Alex nel 2007. Infine vincitori della Confederations Cup furono di nuovo i francesi Leb\u0153uf e Desailly, con il compagno William Gallas. Il primo trionf\u00f2 nel 2001, l'ultimo nel 2003 e il secondo in entrambe le occasioni.\nAnche dai dati statistici delle vittorie in ambito internazionale si evince che, oltre che alla nazionale inglese, il Chelsea ha principalmente fornito giocatori pure a quella francese. Inoltre, essendo da anni una squadra tradizionalmente composta anche da calciatori di diverse nazionalit\u00e0, ha o ha avuto un buon numero di rappresentanti brasiliani, spagnoli, italiani, ivoriani, olandesi, portoghesi e serbi.\nStatistiche e record.\nStatistiche di squadra.\nUfficialmente il record di affluenza dello Stamford Bridge \u00e8 di spettatori (accorsi per il derby con l'Arsenal del 12 ottobre 1935), il quale rappresenta anche il record di spettatori per una partita di Football League.\nIl record di presenze per una partita della FA Cup \u00e8 invece di spettatori, registrato in occasione della partita giocata al quarto turno contro lo Swindon Town, il 13 aprile 1911. Comunque si stima che il 13 novembre 1945 oltre fan abbiano assistito ad un'amichevole contro il team sovietico della Dinamo Mosca.\nLa modernizzazione dello Stamford Bridge durante gli anni novanta impedisce che il record possa essere superato in futuro. L'attuale capienza dello Stamford Bridge \u00e8 di persone.\nNella prima partita della stagione 2007-2008, contro il Birmingham City, il Chelsea ha stabilito il record di imbattibilit\u00e0 casalinga in Premier League (64 partite). La striscia si \u00e8 protratta fino a 86 partite casalinghe senza perdere (4 anni e 8 mesi) e si \u00e8 interrotta con la sconfitta interna subita dal Liverpool (0-1) il 26 ottobre 2008.\nInoltre, nell'annata 2004-2005 il Chelsea ha conseguito numerosi primati sia a livello inglese che europeo: ha infatti conquistato il record del maggior numero di punti ottenuti in una sola stagione (95), del minor numero di gol subiti (15), del pi\u00f9 alto numero di vittorie (29), del pi\u00f9 alto numero di partite giocate senza subire nemmeno una rete (25) e del maggior numero di partite consecutive terminate con la propria rete inviolata (6).\nDal campionato 2008-2009 il Chelsea pu\u00f2 anche fregiarsi del record del maggior numero di vittorie consecutive in trasferta: esse sono 11, e sono comprese nel periodo che va dal 5 aprile 2008 al 6 dicembre 2008. All'inizio della stagione successiva, poi, la squadra ha conseguito altri importanti risultati statistici sotto la guida di Carlo Ancelotti: la formazione londinese, infatti, \u00e8 stata l'unica nella storia del calcio inglese a vincere per otto anni consecutivi la prima partita di campionato, e ha inoltre migliorato il precedente record di Jos\u00e9 Mourinho, conquistando sei vittorie consecutive sempre a partire dalla prima di Premier League, contro le quattro dell'allenatore portoghese.\nAlla fine della medesima annata, poi, il Chelsea, con 103 reti segnate, ha totalizzato il record di gol in una sola stagione del campionato inglese. Inoltre, curiosamente, la medesima squadra \u00e8 risultata la pi\u00f9 \"anziana\" di sempre a vincere la prima divisione britannica, con una media di 29 anni per giocatore.\nIl Chelsea \u00e8 stato inoltre protagonista di numerose \"prime\" del calcio inglese:\nStatistiche individuali.\nIl giocatore con pi\u00f9 presenze con la maglia del Chelsea \u00e8 l'ex capitano Ron Harris, che dal 1961 al 1980 gioc\u00f2 un totale di 795 partite.\nIl miglior marcatore del Chelsea di tutti i tempi \u00e8 Frank Lampard, con 211 gol in 648 partite dal 2001 al 2014. Sono stati nove gli altri giocatori capaci di segnare pi\u00f9 di 100 reti, in ordine cronologico: George Hilsdon (1906-1912), George Mills (1929-1939), Roy Bentley (1948-1956), Jimmy Greaves (1957-1961), Bobby Tambling (1959-1970), Peter Osgood (1964-1974 e 1978-1979), Kerry Dixon (1983-1992), Didier Drogba (2004-2012) e Eden Hazard (2012-2019). Greaves detiene, invece, il primato del maggior numero di gol totalizzati in una sola stagione: 43 durante il campionato 1960-1961.\n\"Statistiche aggiornate al 27 febbraio 2022.\"\nTifoseria.\nStoria.\nIl Chelsea detiene la quinta posizione nella classifica dei club inglesi che hanno ospitato nel proprio stadio il maggior numero di tifosi, e regolarmente attrae all'incirca spettatori a partita. Inoltre, nella stagione 2008-2009 ha ottenuto un ulteriore quinto posto con una media di tifosi.\nDurante gli anni settanta e ottanta, i tifosi dei \"Blues\" vennero a lungo associati al fenomeno degli hooligan. Gruppi di hooligan, originariamente chiamati \"Chelsea Shed Boys\", denominati in seguito Chelsea Headhunters, furono noti a livello nazionale per violenze contro gruppi organizzati di altre squadre, come ad esempio quello del West Ham United, l\"'Inter City Firm\", e quello del , il \"Millwall Bushwackers\", perpetrate sia durante che dopo varie partite. L'incremento del fenomeno negli anni ottanta port\u00f2 il patron Ken Bates a proporre di erigere una rete elettrica per evitare che gli hooligan invadessero i posti riservati agli avversari: la proposta venne ritenuta inappropriata dal GLC. Dagli anni novanta ci fu una forte diminuzione di violenze a Stamford Bridge, soprattutto grazie ad interventi come la presenza di un maggior numero di forze di polizia impegnate e l'installazione di telecamere a circuito chiuso. Gli \"Headhunters\", oltre che per i vari atti vandalici che li videro protagonisti negli anni passati, sono ancora oggi noti per la loro vicinanza all'ideologia fascista, pi\u00f9 volte dimostrata con raffigurazioni di simboli adottati dai movimenti di estrema destra.\nGemellaggi e rivalit\u00e0.\nUfficialmente in Inghilterra tra i tifosi organizzati del Chelsea e quelli delle altre squadre non risultano rapporti di amicizia. Le uniche amicizie esistenti sono quelle degli \"Headhunters\" con gli italiani della Lazio e dell'Hellas Verona, soprattutto per motivi di affinit\u00e0 di vedute politiche. L'amicizia pi\u00f9 importante \u00e8 quella con le ex Brigate Gialloblu del Verona risalente alla seconda met\u00e0 degli anni settanta, quando ad alcuni membri delle Brigate fu concesso di esporre il loro striscione nella temutissima \"Shed\" dei tifosi inglesi. In passato esistevano amicizie con gli olandesi del Vitesse, coi nordirlandesi del Linfield e con gli scozzesi dei Rangers. Queste ultime due tifoserie, unite agli \"Headhunters\" grazie al colore simile che caratterizza tutte e tre le maglie, formano assieme a loro il gruppo dei \"Blues Brothers\".. Con l'allontanamento degli \"Headhunters\" dal club queste amicizie allo stadio non sono pi\u00f9 percepibili.\nI tifosi del Chelsea vivono un'accesa rivalit\u00e0 soprattutto con alcune squadre concittadine, tra le quali spicca soprattutto il , per ragioni storiche e logistiche. I \"Cottagers\", infatti, sono la squadra del quartiere di Fulham, confinante con quello di Chelsea, e lo Stamford Bridge si trova proprio nel vicino distretto. Nonostante i citati fattori, questa stracittadina ha perso via via importanza col trascorrere degli anni, anche perch\u00e9 le due squadre hanno militato spesso in serie diverse.\nUltimamente, soprattutto per via dei parecchi scontri diretti tra le due formazioni, secondo alcuni sondaggi effettuati da \"Planetfootball.com\" la sfida pi\u00f9 sentita dai tifosi del Chelsea \u00e8 ormai quella coi cugini dell'Arsenal, seguita da quella col e, a livello nazionale, col Manchester United. La rivalit\u00e0 con gli \"Spurs\" del pare essere nata dopo la finale della FA Cup 1967. Quella col Manchester, invece, \u00e8 stata alimentata da varie polemiche tra Sir Alex Ferguson, manager dei \"Red Devils\", e Jos\u00e9 Mourinho, allenatore della squadra londinese tra il 2004 ed il 2007: motivo delle accese discussioni tra i due fu l'attacco che Ferguson mosse nei confronti del patron Roman Abramovi\u010d, accusato di rovinare il calcio coi troppi acquisti e i troppi soldi spesi per avere una squadra competitiva. Mourinho non manc\u00f2 di rispondere sonoramente alle accuse, innescando cos\u00ec una lunga polemica.\nInoltre, una forte rivalit\u00e0 ancora a livello nazionale divide il Chelsea dal Leeds United: essa \u00e8 dovuta a numerosi incontri disputati tra i due team negli anni sessanta e settanta, uno tra tutti la finale di FA Cup del 1970, vinta dai \"Blues\". Anche il di Rafa Ben\u00ectez si \u00e8 aggiunto negli ultimi tempi alla schiera delle grandi rivali inglesi del Chelsea, soprattutto dopo le doppie sfide in UEFA Champions League che hanno contrapposto i \"Reds\" di Liverpool ai \"Blues\" di Londra: la pi\u00f9 nota e discussa partita tra le due formazioni fu una delle due semifinali della Champions League 2004-2005, durante la quale Luis Garc\u00eda segn\u00f2 un gol reputato inesistente da Mourinho, che comunque condann\u00f2 la sua squadra all'eliminazione dal prestigioso torneo. Esistono dei dissapori anche con gli spagnoli del Barcellona, soprattutto a causa della contestata semifinale della Champions League 2008-2009, che vide il Barcellona andare in finale: la partita fu decisa dal gol allo scadere di Andr\u00e9s Iniesta, ma fu segnata dalle scelte controverse dell'arbitro \u00d8vreb\u00f8, alcune delle quali ritenute a sfavore del Chelsea.\nOrganico.\nRosa 2021-2022.\n\"Rosa, numerazione e ruoli sono aggiornati al 1 febbraio 2022.\""}
{"id": "2652239", "revid": "110157", "url": "https://it.wikipedia.org/wiki?curid=2652239", "title": "Hankinson", "text": "Hankinson \u00e8 un centro abitato (\"city\") degli Stati Uniti d'America, situato nella Contea di Richland, nello Stato del Dakota del Nord. Nel censimento del 2000 la popolazione era di 1.058 abitanti. La citt\u00e0 \u00e8 stata fondata nel 1886. Appartiene all'area micropolitana di Wahpeton.\nGeografia fisica.\nSecondo i rilevamenti dell'United States Census Bureau, la localit\u00e0 di Hankinson si estende su una superficie di 3,60\u00a0km\u00b2, tutti occupati da terre.\nPopolazione.\nSecondo il censimento del 2000, a Hankinson vivevano 1.058 persone, ed erano presenti 261 gruppi familiari. La densit\u00e0 di popolazione era di 292 ab./km\u00b2. Nel territorio comunale si trovavano 524 unit\u00e0 edificate. Per quanto riguarda la composizione etnica degli abitanti, il 95,18% era bianco, il 3,21% era nativo, lo 0,09% proveniva dall'Asia, lo 0,19% proveniva dall'Oceano Pacifico e l'1,32% apparteneva a due o pi\u00f9 razze. La popolazione di ogni razza ispanica corrispondeva all'1,51% degli abitanti.\nPer quanto riguarda la suddivisione della popolazione in fasce d'et\u00e0, il 21,6% era al di sotto dei 18, il 6,0% fra i 18 e i 24, il 21,3% fra i 25 e i 44, il 20,3% fra i 45 e i 64, mentre infine il 30,9% era al di sopra dei 65 anni di et\u00e0. L'et\u00e0 media della popolazione era di 46 anni. Per ogni 100 donne residenti vivevano 83,0 maschi."}
{"id": "2652243", "revid": "1573940", "url": "https://it.wikipedia.org/wiki?curid=2652243", "title": "Shahrest\u0101n di Rezvanshahr", "text": "Lo shahrest\u0101n di Rezvanshahr (farsi \u0634\u0647\u0631\u0633\u062a\u0627\u0646 \u0631\u0636\u0648\u0627\u0646\u0634\u0647\u0631) \u00e8 uno dei 16 \"shahrest\u0101n\" della provincia di Gilan, in Iran. \nAl censimento del 2006, la popolazione dello shahrest\u0101n era di 64.193 abitanti suddivisi in 16.518 famiglie. \nIl capoluogo \u00e8 Rezvanshahr. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2652245", "revid": "1573940", "url": "https://it.wikipedia.org/wiki?curid=2652245", "title": "Shahrest\u0101n di Rudbar", "text": "Lo shahrest\u0101n di Rudbar (farsi \u0634\u0647\u0631\u0633\u062a\u0627\u0646 \u0631\u0648\u062f\u0628\u0627\u0631) \u00e8 uno dei 16 \"shahrest\u0101n\" della provincia di Gilan, in Iran. Il capoluogo \u00e8 Rudbar. Lo shahrest\u0101n \u00e8 suddiviso in 4 circoscrizioni (\"bakhsh\"): "}
{"id": "2652247", "revid": "599013", "url": "https://it.wikipedia.org/wiki?curid=2652247", "title": "Guglielmo Riavis", "text": "Biografia.\nNasce nel 1917, terzo di undici figli. Dopo l'esilio austriaco, durante la prima guerra mondiale, fa ritorno a Gorizia con tutta la famiglia. Il padre Fiore Riaviz (il cognome della famiglia verr\u00e0 italianizzato nel 1929) trova lavoro nel capoluogo isontino come tranviere e gi\u00e0 alla fine degli anni venti del XX secolo il giovane Guglielmo dimostra grandi attitudini artistiche vincendo, a soli quindici anni, due primi premi di pittura. Ottenuto il diploma alla scuola di avviamento professionale si iscrive come privatista al Liceo Artistico di Venezia e successivamente, nel 1946, si laurea in Architettura presso l'Ateneo lagunare. Nel 1941 viene chiamato alle armi e in piena guerra, nel 1943, si sposa a Gorizia con Gabriella Copparoni e subito sar\u00e0 trasferito prima nella caserma di Villa Vicentina e poi in Corsica, come ufficiale del Genio.\nNel 1945 fa ritorno a Gorizia ma passer\u00e0 l\u00ec pochi mesi poich\u00e9 sar\u00e0 immediatamente inviato, a seguito dell'Esercito Italiano, a Napoli e infine a Moncalieri; solo nel 1946 ritorner\u00e0 stabilmente nella sua citt\u00e0. La sua carriera ha inizio come grafico, pittore ed esperto di design di interni. Nel 1950 ottiene l'abilitazione all'insegnamento e diventa professore di disegno, prima al Magistero della Donna di Gorizia e, a breve distanza, insegnante alla Scuola Regionale dei Corsi di Merletto sezione di Gorizia, della quale \u00e8 anche uno dei fondatori: sar\u00e0 proprio Riavis a rivoluzionare il classico merletto bianco o \u00e9cru con l'introduzione del colore. \nSi dedicher\u00e0, per tutta l'esistenza, anche alla pittura sia come acquerellista sia come esperto dell'arte dell'affresco, alcune sue opere sono tutt'oggi ben visibili in alcune vie del capoluogo isontino.\nInizia l'attivit\u00e0 di architetto intorno al 1955, partecipando insieme agli architetti Giordano Malni e Lidia Cinti Greggio al grande progetto della nuova sede centrale della Cassa di Risparmio di Gorizia. La sua opera nel campo architettonico conta circa seicento lavori, compresi gli interventi di restauro e di recupero. Collaborer\u00e0 per tre decenni nella Commissione Edilizia Comunale, anche come presidente, e dal 1958 al 1985 parteciper\u00e0 in modo attivo e costante ai lavori della Commissione Arte Sacra, della quale sar\u00e0 presidente per oltre vent'anni. Tra le sue opere pi\u00f9 significative vanno citate: il restauro del Mercato coperto di Gorizia, dell'interno del Municipio di Gorizia, di numerosi alberghi del capoluogo isontino (come l'albergo \"Alla Transalpina\"), della Camera di Commercio e degli interni di Villa Coronini Cromberg; la progettazione e realizzazione del nuovo oratorio della parrocchia di San Rocco in Gorizia, della Chiesa Parrocchiale di Sant'Anna a Gorizia, del primo palazzo multipiano della citt\u00e0, delle case degli esuli istriani nel quartiere Sant'Anna e delle case popolari nel quartiere Sant'Andrea di Gorizia, della Chiesa dedicata a San Giuseppe Artigiano nel quartiere Straccis e di quella dedicata a Maria Madre della Chiesa nel quartiere della Campagnuzza, nonch\u00e9 della Chiesa di San Marco Evangelista nel Villaggio del Pescatore; numerose ristrutturazioni di presbiteri delle Chiese dell'Arcidiocesi di Gorizia (rifacimenti dovuti alle nuove norme introdotte dal Concilio Vaticano II), come la Cattedrale di Gorizia, il Duomo di Gradisca d'Isonzo, la Chiesa Parrocchiale di San Floriano del Collio, la Chiesa Parrocchiale di Giasbana e di San Dorligo della Valle, la medioevale chiesa dedicata all'Assunta di Farra d'Isonzo, la Cappella e l'annessa sacrestia delle Madri Misericordiose Orsoline di Gorizia, quella delle Suore della Provvidenza (ex Scuola Convitto) e quella delle Suore di San Vincenzo de Paoli in via della Bona. Sar\u00e0 artefice inoltre del restauro di numerose ville mitteleuropee nella citt\u00e0 di Gorizia e in Provincia: villa de Baguer, villa Caneparo, villa Orzan, villa Mulino, villa Ferluga a Corm\u00f2ns.\nIl Presidente della Repubblica Francesco Cossiga lo nominer\u00e0 Cavaliere del Lavoro e Papa Giovanni Paolo II gli conferir\u00e0 il titolo di Cavaliere di San Silvestro Papa per i grandi meriti acquisti nel campo dell'architettura sacra e civile.\nGuglielmo Riavis muore il 10 settembre 1987, dopo lunga malattia, le esequie verranno celebrate nella Chiesa di Sant'Anna che lo stesso Riavis aveva progettato quasi vent'anni prima."}
{"id": "2652248", "revid": "118834", "url": "https://it.wikipedia.org/wiki?curid=2652248", "title": "Mohammed Moulessehoul", "text": ""}
{"id": "2652249", "revid": "767487", "url": "https://it.wikipedia.org/wiki?curid=2652249", "title": "Lidgerwood", "text": "Lidgerwood \u00e8 un centro abitato (\"city\") degli Stati Uniti d'America, situato nella Contea di Richland, nello Stato del Dakota del Nord. Nel censimento del 2000 la popolazione era di 738 abitanti. La citt\u00e0 \u00e8 stata fondata nel 1886. Appartiene all'area micropolitana di Wahpeton.\nGeografia fisica.\nSecondo i rilevamenti dell'United States Census Bureau, la localit\u00e0 di Lidgerwood si estende su una superficie di 1,70\u00a0km\u00b2, tutti occupati da terre.\nPopolazione.\nSecondo il censimento del 2000, a Lidgerwood vivevano 738 persone, ed erano presenti 207 gruppi familiari. La densit\u00e0 di popolazione era di 433 ab./km\u00b2. Nel territorio comunale si trovavano 404 unit\u00e0 edificate. Per quanto riguarda la composizione etnica degli abitanti, il 97,29% era bianco, l'1,76% era nativo, lo 0,14% proveniva dall'Asia e lo 0,81% apparteneva a due o pi\u00f9 razze. La popolazione di ogni razza ispanica corrispondeva allo 0,81% degli abitanti.\nPer quanto riguarda la suddivisione della popolazione in fasce d'et\u00e0, il 20,7% era al di sotto dei 18, il 5,7% fra i 18 e i 24, il 23,3% fra i 25 e i 44, il 20,1% fra i 45 e i 64, mentre infine il 30,2% era al di sopra dei 65 anni di et\u00e0. L'et\u00e0 media della popolazione era di 45 anni. Per ogni 100 donne residenti vivevano 97,9 maschi."}
{"id": "2652250", "revid": "62004", "url": "https://it.wikipedia.org/wiki?curid=2652250", "title": "Anton Aleksandrovi\u010d Ponkra\u0161ov", "text": ""}
{"id": "2652254", "revid": "367445", "url": "https://it.wikipedia.org/wiki?curid=2652254", "title": "Giuseppe Tiano", "text": "Biografia.\nCresciuto in Inghilterra, Canada, ed Italia, ha studiato alla British School of Milan, seguito dal Santa Monica College e l'Universit\u00e0 della California, Los Angeles, negli Stati Uniti.\nCarriera.\nSpecializzato nel dorso, ha vinto un titolo italiano con la staffetta della Nuotatori Milanesi nel 1987. Nel 1991 ha vinto la medaglia di bronzo nella staffetta 4\u00d750\u00a0m mista ai campionati europei sprint di Gelsenkirchen con Gianni Minervini, Luca Belfiore e Ren\u00e9 Gusperti e ottenendo l\u00ec anche il primato italiano della disciplina. Nel 1992 agli europei sprint di Espoo e nel 1993 agli europei sprint di Gateshead \u00e8 andato in finale nei 50\u00a0m dorso e ancora con la staffetta 4\u00d750\u00a0m mista.\nPalmar\u00e8s.\n\"nota: questa lista \u00e8 incompleta\"\nCampionati italiani.\n1 titolo in staffetta"}
{"id": "2652257", "revid": "1573940", "url": "https://it.wikipedia.org/wiki?curid=2652257", "title": "Shahrest\u0101n di Rudsar", "text": "Lo shahrest\u0101n di Rudsar (farsi \u0634\u0647\u0631\u0633\u062a\u0627\u0646 \u0631\u0648\u062f\u0633\u0631) \u00e8 uno dei 16 \"shahrest\u0101n\" della provincia di Gilan, in Iran. Il capoluogo \u00e8 Rudsar. Lo shahrest\u0101n \u00e8 suddiviso in 4 circoscrizioni (\"bakhsh\"): "}
{"id": "2652258", "revid": "767487", "url": "https://it.wikipedia.org/wiki?curid=2652258", "title": "Mantador", "text": "Mantador \u00e8 un centro abitato (\"city\") degli Stati Uniti d'America, situato nella Contea di Richland, nello Stato del Dakota del Nord. Nel censimento del 2000 la popolazione era di 71 abitanti. La citt\u00e0 \u00e8 stata fondata nel 1893. Appartiene all'area micropolitana di Wahpeton.\nGeografia fisica.\nSecondo i rilevamenti dell'United States Census Bureau, la localit\u00e0 di Mantador si estende su una superficie di 0,40\u00a0km\u00b2, tutti occupati da terre.\nPopolazione.\nSecondo il censimento del 2000, a Mantador vivevano 71 persone, ed erano presenti 15 gruppi familiari. La densit\u00e0 di popolazione era di 194 ab./km\u00b2. Nel territorio comunale si trovavano 37 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 29,6% era al di sotto dei 18, l'8,5% fra i 18 e i 24, il 28,2% fra i 25 e i 44, il 18,3% fra i 45 e i 64, mentre infine il 15,5% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 97,2 maschi."}
{"id": "2652261", "revid": "1571097", "url": "https://it.wikipedia.org/wiki?curid=2652261", "title": ".23", "text": ".23 \u00e8 il quinto album del cantautore pop italiano Alex Britti, pubblicato il 6 novembre 2009 dall'etichetta discografica Universal. Il primo singolo estratto, che ha anticipato l'uscita dell'album, \u00e8 il brano \"Piove\", mentre il secondo \u00e8 stato \"Buona fortuna\".\nIl disco.\nL'album \u00e8 stato inciso durante l'estate 2009 a Milano. Tra i musicisti che hanno partecipato al disco ci sono vere e proprie star internazionali come il bassista Darryl Jones (Miles Davis, Neil Young, Sting, Patti LaBelle, Joe Cocker, B.B. King, Rod Stewart, Joan Armatrading, Eric Clapton, The Rolling Stones), il batterista Paco Sery (gi\u00e0 nel Joe Zawinul Syndacate, musicista celebrato da Jaco Pastorius e Wayne Shorter), il sassofonista Bob Franceschini (tra gli altri, con Mike Stern) e l'arpista Cecilia Chailly (affermata solista e gi\u00e0 al fianco, tra gli altri, di Fabrizio De Andr\u00e9, Mina, Ludovico Einaudi). All'album ha partecipato inoltre uno dei nomi italiani pi\u00f9 illustri del momento, quello del violinista e arrangiatore Davide Rossi, gi\u00e0 al fianco di Brian Eno, Robert Fripp, The Verve, Goldfrapp, R\u00f6yksopp e Coldplay.\nIn realt\u00e0 il brano \".23\" non dura 5:55, ma 2:55. Seguono 10 secondi di silenzio dal termine di quest'ultimo brano, dopodich\u00e9 inizia la ghost track \"T.Blues\" (3:05 - 5:55)."}
{"id": "2652262", "revid": "62004", "url": "https://it.wikipedia.org/wiki?curid=2652262", "title": "Sergej Sergeevi\u010d \u010cikalkin", "text": ""}
{"id": "2652264", "revid": "1305772", "url": "https://it.wikipedia.org/wiki?curid=2652264", "title": "Microsoft Touch Pack per Windows 7", "text": "Microsoft Touch Pack per Windows 7 \u00e8 un pacchetto di giochi e programmi creato da Microsoft come aggiunta al sistema operativo Windows 7. I programmi presenti nel pacchetto sono pensati per essere utilizzati con le dita, sfruttando in particolar modo le funzionalit\u00e0 \"multitocco\" presenti su alcuni PC e Tablet PC dotati di certificazione Windows Touch.\nDisponibilit\u00e0.\nIl Touch Pack non \u00e8 disponibile per il download a tutti gli utenti ma viene preinstallato su alcuni PC e Tablet PC certificati Windows Touch e dotati di sistema operativo Windows 7 preinstallato. Al momento attuale \u00e8 disponibile solo in lingua inglese.\nI programmi presenti.\nSono sei i programmi presenti nel Touch Pack, tre dei quali ripresi dal progetto Microsoft Surface:"}
{"id": "2652265", "revid": "62004", "url": "https://it.wikipedia.org/wiki?curid=2652265", "title": "Andrej Konstantinovi\u010d Voroncevi\u010d", "text": ""}
{"id": "2652267", "revid": "62004", "url": "https://it.wikipedia.org/wiki?curid=2652267", "title": "Viktor D\u017eonovi\u010d Kejru", "text": ""}
{"id": "2652271", "revid": "339392", "url": "https://it.wikipedia.org/wiki?curid=2652271", "title": "Insensibilit\u00e0 agli androgeni", "text": ""}
{"id": "2652272", "revid": "110157", "url": "https://it.wikipedia.org/wiki?curid=2652272", "title": "Mooreton", "text": "Mooreton \u00e8 un centro abitato (\"city\") degli Stati Uniti d'America, situato nella Contea di Richland, nello Stato del Dakota del Nord. Nel censimento del 2000 la popolazione era di 204 abitanti. La citt\u00e0 \u00e8 stata fondata nel 1884. Appartiene all'area micropolitana di Wahpeton.\nGeografia fisica.\nSecondo i rilevamenti dell'United States Census Bureau, la localit\u00e0 di Mooreton si estende su una superficie di 0,70\u00a0km\u00b2, tutti occupati da terre.\nPopolazione.\nSecondo il censimento del 2000, a Mooreton vivevano 204 persone, ed erano presenti 49 gruppi familiari. La densit\u00e0 di popolazione era di 297 ab./km\u00b2. Nel territorio comunale si trovavano 95 unit\u00e0 edificate. Per quanto riguarda la composizione etnica degli abitanti, il 98,04% era bianco e l'1,96% era nativo. La popolazione di ogni razza ispanica corrispondeva allo 0,49% degli abitanti.\nPer quanto riguarda la suddivisione della popolazione in fasce d'et\u00e0, il 25,5% era al di sotto dei 18, il 9,3% fra i 18 e i 24, il 31,9% fra i 25 e i 44, il 15,7% fra i 45 e i 64, mentre infine il 17,6% era al di sopra dei 65 anni di et\u00e0. L'et\u00e0 media della popolazione era di 35 anni. Per ogni 100 donne residenti vivevano 100,0 maschi."}
{"id": "2652275", "revid": "1573940", "url": "https://it.wikipedia.org/wiki?curid=2652275", "title": "Shahrest\u0101n di Shaft", "text": "Lo shahrest\u0101n di Shaft (farsi \u0634\u0647\u0631\u0633\u062a\u0627\u0646 \u0634\u0641\u062a) \u00e8 uno dei 16 \"shahrest\u0101n\" della provincia di Gilan, in Iran. Il capoluogo \u00e8 Shaft. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2652276", "revid": "1543377", "url": "https://it.wikipedia.org/wiki?curid=2652276", "title": "Zhan shen", "text": "Zhan shen (caratteri cinesi: \u6230\u795e; titolo internazionale Mars) \u00e8 una serie televisiva taiwanese del 2004 con protagonisti Vic Zhou e Barbie Hsu. \u00c8 andata in onda sulla rete CTS dal 31 luglio al 23 ottobre del 2004, ed \u00e8 tratta dallo sh\u014djo manga di Fuyumi Souryo \"Mars\".\nTrama.\nHan Qi Luo (Barbie Xu) \u00e8 una studentessa d'arte estremamente timida che frequenta la stessa scuola di Chen Ling (Vic Zhou), un popolare play boy. I due si incontrano un giorno per caso, quando lui le chiede indicazioni per raggiungere l'ospedale e lei gli disegna inavvertitamente una mappa su uno dei suoi bozzetti. Il bozzetto rappresentava l'immagine di una madre che tiene in braccio un bambino.Un nuovo incontro tra i due avviene quando Qi Luo viene molestata sessualmente da un professore, e Chen Ling accorre in suo aiuto. I due iniziando cos\u00ec a conoscersi e a fare amicizia, ma entrambi hanno un passato nascosto che deve essere dominato, per fare in modo di potersi accettare ed amare liberamente."}
{"id": "2652277", "revid": "110157", "url": "https://it.wikipedia.org/wiki?curid=2652277", "title": "Antilegame", "text": "In chimica, un antilegame \u00e8 un tipo di legame chimico dato dalla sovrapposizione di due orbitali molecolari semipieni.\nUn orbitale di legame molecolare diventa un \"orbitale antilegato\" quando la densit\u00e0 di elettroni tra i due nuclei \u00e8 minore di quella che ci sarebbe se i due nuclei fossero separati. Gli orbitali antilegati sono etichettati con l'asterisco (*) nei diagrammi degli orbitali molecolari; essi derivano dalla sovrapposizione fuori fase delle funzioni d'onda e sono caratterizzati da una maggiore energia rispetto agli orbitali legati. Nel caso della molecola biatomica dell'idrogeno (H2) ogni atomo contribuisce all'orbitale con un solo elettrone, perci\u00f2 solo l'orbitale \"\u03c3\" \u00e8 occupato e la molecola \u00e8 pi\u00f9 stabile dei due atomi separati che la compongono.\nNel corso delle reazioni chimiche l'antilegame pi\u00f9 basso in energia di una molecola (LUMO) assume un ruolo fondamentale. Esso interagisce con l'HOMO di un'altra specie chimica distruggendo il legame precedente e formandone uno nuovo. La forma dell'antilegame pu\u00f2 anche determinare la traiettoria dell'attacco nucleofilo, come nel caso dell'angolo di B\u00fcrgi-Dunitz."}
{"id": "2652278", "revid": "78480", "url": "https://it.wikipedia.org/wiki?curid=2652278", "title": "Provincia di Girgenti", "text": ""}
{"id": "2652280", "revid": "235890", "url": "https://it.wikipedia.org/wiki?curid=2652280", "title": "Anti-legame", "text": ""}
{"id": "2652282", "revid": "62004", "url": "https://it.wikipedia.org/wiki?curid=2652282", "title": "Evgenij Vladimirovi\u010d Kisurin", "text": ""}
{"id": "2652283", "revid": "423521", "url": "https://it.wikipedia.org/wiki?curid=2652283", "title": "FC Nitra", "text": ""}
{"id": "2652285", "revid": "1305772", "url": "https://it.wikipedia.org/wiki?curid=2652285", "title": "Wahpeton", "text": "Wahpeton pu\u00f2 riferirsi a due localit\u00e0 degli Stati Uniti:"}
{"id": "2652288", "revid": "1305772", "url": "https://it.wikipedia.org/wiki?curid=2652288", "title": "Shahrest\u0101n di Siahkal", "text": "Lo shahrest\u0101n di Siahkal (farsi \u0634\u0647\u0631\u0633\u062a\u0627\u0646 \u0633\u06cc\u0627\u0647\u06a9\u0644) \u00e8 uno dei 16 \"shahrest\u0101n\" della provincia di Gilan, in Iran. Il capoluogo \u00e8 Siahkal. Lo shahrest\u0101n \u00e8 suddiviso in 2 circoscrizioni (\"bakhsh\"): \nMolti scavi archeologici nell'area della circoscrizione e della citt\u00e0 di Deylaman hanno portato alla luce reperti del tardo II millennio a.C."}
{"id": "2652290", "revid": "423521", "url": "https://it.wikipedia.org/wiki?curid=2652290", "title": "FK Senica", "text": ""}
{"id": "2652291", "revid": "423521", "url": "https://it.wikipedia.org/wiki?curid=2652291", "title": "FK Inter Bratislava", "text": ""}
{"id": "2652296", "revid": "443151", "url": "https://it.wikipedia.org/wiki?curid=2652296", "title": "Tablet pc", "text": ""}
{"id": "2652298", "revid": "423521", "url": "https://it.wikipedia.org/wiki?curid=2652298", "title": "FC Spartak Trnava", "text": ""}
{"id": "2652299", "revid": "2184720", "url": "https://it.wikipedia.org/wiki?curid=2652299", "title": "Lampadario", "text": "Il lampadario \u00e8 un apparecchio di illuminazione con una o pi\u00f9 lampade che funge anche come elemento di arredamento di una stanza.\n\u00c8 un apparecchio di illuminazione artificiale di interni e viene per questo collocato sul soffitto in posizione baricentrica, in modo da garantire l'illuminazione diffusa dell'ambiente e una collocazione stabile rispetto alla lampada classica.\nStoria del lampadario.\nI primi lampadari avevano una struttura costituita di regola da uno o pi\u00f9 ordini di candele, normalmente disposti in circolo e sostenuti da bracci a raggi partenti da un motivo centrale sospeso dall'alto. La variazione sui lampadari era rappresentata da questo motivo centrale e dai bracci, secondo i diversi periodi e le localit\u00e0.\nNel Medioevo i lampadari vengono costruiti a foggia di cerchio o di corona, altri a forma di croce disposta orizzontalmente. Lo stile gotico invece preferisce linee pi\u00f9 semplici e strutture con fusto rigido e tanti bracci che si dipartono a uno o pi\u00f9 ordini. Il materiale preferito per la costruzione dei lampadari in queste epoche \u00e8 per l'appunto il ferro e tale predilezione continua fino al Rinascimento, periodo nel quale il lampadario si arricchisce di materiali ornamentali, quali il vetro, la porcellana o pietre dure.\nVarianti.\nUna variante dei lampadari piuttosto particolare \u00e8 quella rappresentata dalle cosiddette appliques, che possono essere definite come lampadari applicati al muro. L'origine di questi tipi di lampadari \u00e8 contemporanea a quella del lampadario centrale sospeso. Le fogge delle appliques sono le pi\u00f9 diverse: vanno da quelle semplici e lineari, rappresentate da una parte fissata al muro che sostiene il piattino che conterr\u00e0 la candela, a quelle con due o pi\u00f9 bracci."}
{"id": "2652300", "revid": "640277", "url": "https://it.wikipedia.org/wiki?curid=2652300", "title": "Orion (osservatori)", "text": "Orion 1 e Orion 2 furono due osservatori astronomici installati su navicelle spaziali con equipaggio umano lanciate dall'URSS negli anni settanta. \nOrion 1.\nL'osservatorio spaziale \"Orion 1\" fu installato sulla stazione spaziale Salyut 1. Fu progettato dall'astronomo armeno Grigor Gurzadyan e fu adoperato nel giugno 1971 dal cosmonauta Viktor Ivanovi\u010d Pacaev, che divenne cos\u00ec il primo uomo ad usare un telescopio fuori dall'atmosfera terrestre. Lo strumento usato era un telescopio riflettore con lo specchio primario di 280\u00a0mm di diametro e la lunghezza focale di 1400\u00a0mm. Con le osservazioni furono ottenute immagini spettroscopiche delle stelle Vega e Beta Centauri. \nOrion 2.\nL'osservatorio \"Orion 2\" fu installato sulla navicella spaziale Sojuz 13. Anche quest'osservatorio fu progettato dall'astronomo Grigor Gurzadyan. Fu adoperato nel dicembre 1973 dal cosmonauta Valentin Lebedev. Lo strumento usato era un telescopio riflettore con uno schema ottico Maksutov-Cassegrain; lo specchio primario aveva un diametro di 300\u00a0mm ed una lunghezza focale di 1000\u00a0mm. Con le osservazioni furono ottenute immagini spettroscopiche nell'ultravioletto di migliaia di stelle fino alla 13\u00aa magnitudine. Venne anche ottenuta la prima immagine spettrografica nell'ultravioletto della nebulosa planetaria IC 2149 che rivel\u00f2 linee spettrali di alluminio e titanio, elementi mai osservati in precedenza su una nebulosa planetaria. "}
{"id": "2652301", "revid": "767487", "url": "https://it.wikipedia.org/wiki?curid=2652301", "title": "La cosa giusta", "text": "La cosa giusta \u00e8 un film del 2009 diretto da Marco Campogiani, interpretato da Paolo Briguglia, Ennio Fantastichini, Ahmed Hafiene, Camilla Filippi, Francesco Rossini, Samya Abbary.\nProdotto dalla Toma cinematografica, con il supporto del Ministero per i Beni e le Attivit\u00e0 Culturali e della Piemonte Film Commission, il film \u00e8 girato tra Torino e Tunisi.\nTrama.\nDue poliziotti sono incaricati di pedinare uno straniero, Khalid Amrazel, liberato dopo aver trascorso molti mesi in carcere, sospettato di appoggiare una cellula di terroristi. \nBen presto la situazione si complica e il rapporto fra i tre cambia radicalmente.\nNote.\nPresentato nella sezione \"Festa mobile\" al Torino Film Festival 2009.\nCollegamenti esterni.\nhttp://www.cinemaitaliano.info/lacosagiusta\nTrailer \nLocandina "}
{"id": "2652302", "revid": "709565", "url": "https://it.wikipedia.org/wiki?curid=2652302", "title": "Tablet", "text": "Il tablet \u00e8 un dispositivo elettronico portatile composto da un touch screen come principale fonte di input e output, che sostituisce completamente o in parte un computer, adatto per lavorare, studiare o giocare."}
{"id": "2652303", "revid": "446353", "url": "https://it.wikipedia.org/wiki?curid=2652303", "title": "Classe TR-1700", "text": "I sottomarini a propulsione elettrica TR-1700 costituiscono una classe di due battelli costruiti dagli stabilimenti Nordseewerke di Emden per la Armada Argentina detti anche classe Santa Cruz, in servizio presso il \"Comando de la Fuerza de Submarinos\" (COFS) nella base di Mar del Plata. Sono i pi\u00f9 grandi sottomarini costruiti in Germania dalla seconda guerra mondiale e tra i pi\u00f9 veloci sottomarini diesel-elettrici.\nCaratteristiche.\nI sottomarini \"Tipo TR-1700\" hanno un dislocamento di 2.116 tonnellate in superficie e 2.264 tonnellate in immersione. L'equipaggio ha 29 effettivi, di cui 8 ufficiali.\nLa propulsione \u00e8 elettrica con otto batterie piombo-acido, da 120 elementi ciascuna, per un totale di 960 elementi, che forniscono la loro energia a un motore elettrico Siemens da 6400 Kw che trasmette il movimento all'asse e all'elica. Per la carica delle batterie vi sono quattro diesel MTU da sedici cilindri dalla potenza di 1200 kW, che muovono a loro volta quattro alternatori da 4000 ampere. La velocit\u00e0 \u00e8 di 25 nodi in immersione e di 15 in superficie o a snorkel ed un'autonomia di 14000 miglia a 8 nodi. La profondit\u00e0 operativa massima \u00e8 di 270 metri e i battelli della classe sono equipaggiati per ospitare a bordo un veicolo DSRV.\nL'armamento \u00e8 costituito da sei tubi lanciasiluri da 533mm per 24 siluri SST-4 o Mk 37 e predisposizione per il rilascio di mine. Il tempo di ricarica automatica di un siluro \u00e8 di 50 secondi.\nL'elettronica \u00e8 costituita dal radar di navigazione Thompson, da un telemetro acustico passivo DUUX 5, da un analizzatore di spettro acustico, periscopio \"Kollmorgen\", sonar di ricerca e attacco Atlas CSI3-4 e sonar PSU-12 passivo. I sistemi elettronici di bordo consentono di ingaggiare cinque bersagli e la guida simultanea di tre siluri.\nStoria.\nL'Argentina pianific\u00f2 all'inizio degli anni settanta un ambizioso programma di ammodernamento della flotta, che prevedeva otto nuovi sottomarini. Nel 1974 era stata avviata in Argentina la costruzione di due sottomarini tipo U-209 su licenza dei cantieri tedeschi Howaldtswerke e il 14 febbraio 1978 vennero presi contatti con i cantieri tedeschi Thyssen Nordseewerke per la costruzione di sei sottomarini TR-1700, quattro dei quali da costruire in Argentina. Per la costruzione di questi battelli venne appositamente costruito in Argentina il cantiere navale \"Domecq Garc\u00eda\", ma le vicende politiche ed economiche dell'Argentina, impedirono la realizzazione dei quattro battelli, due dei quali in avanzato stato di allestimento ed il cantiere alla fine fu chiuso e venne disposta la sua trasformazione in centro commerciale. Nel 2004 \u00e8 stato inaugurato nuovamente e nello stabilimento \u00e8 stato avviato un ciclo completo di lavori di revisione del sottomarino ARA Salta (S-31), uno dei due battelli Tipo U-209. Il 17 agosto 2007 negli stabilimenti \u00e8 stato avviato l'ammodernamento del sottomarino Classe TR-1700 ARA San Juan (S-42), per un ciclo completo di lavori che prevede il cambio di 960 elementi della batteria, la revisione completa dello scafo e la rettifica o la sostituzione dei motori diesel. Lavori simili erano stati effettuati sull'\"ARA Santa Cruz\", presso l'Arsenal de Marinha di Rio de Janeiro in Brasile, tra settembre 1999 e il 2001, al termine dei quali il battello rientr\u00f2 in servizio il 10 luglio 2002.\nNel settembre del 2010 \u00e8 stato rivelato che il ministero della difesa ha intenzione di riprendere lo sviluppo della classe TR-1700 alla conclusione dell'aggiornamento del San Juan, ultimato nel 2011. Lo sviluppo, in collaborazione con la compagnia INVAP e l'agenzia CNEA, aveva in previsione di dotare i sottomarini con il reattore nucleare di fabbricazione argentina CAREM.\nIl 15 novembre 2017 si sono perse le tracce del sottomarino \"ARA San Juan\", con a bordo 44 militari, nei pressi della Patagonia. Subito dopo la scomparsa \u00e8 stato avvertito \"un rumore simile ad un'esplosione\". Le ricerche si sono subito avviate dopo la scomparsa, ricerche che si sono intensificate il 22 novembre, giorno in cui sarebbe dovuta terminare la scorta di ossigeno. Il sommergibile \u00e8 stato poi ritrovato il 17 novembre 2018 a circa 800 metri di profondit\u00e0 nei pressi del luogo della sparizione.\nUnit\u00e0.\n - Comando de la Fuerza de Submarinos (COFS)"}
{"id": "2652304", "revid": "123062498", "url": "https://it.wikipedia.org/wiki?curid=2652304", "title": "Sergio Montanari", "text": "Biografia.\nIn pi\u00f9 di trent'anni di carriera ha lavorato al montaggio di moltissime pellicole del cosiddetto cinema di genere tra fine anni sessanta e fine anni ottanta: tra queste, sette film della serie di Neri Parenti sul ragionier Ugo Fantozzi."}
{"id": "2652307", "revid": "123456971", "url": "https://it.wikipedia.org/wiki?curid=2652307", "title": "Summa technologiae", "text": "Summa technologiae \u00e8 una delle prime raccolte di saggi filosofici dello scrittore polacco Stanis\u0142aw Lem (nel 1964 la prima edizione, nel 1967 la seconda). Il libro mette in risalto le profonde doti intuitive e l'ironia tipica delle opere di Lem. Il titolo, per esempio, \u00e8 un'allusione alla \"Summa Theologiae\" di Tommaso d'Aquino.\nCitando l'autore, l'opera tenta di \"esaminare le spine delle rose non ancora fiorite\u201d \u2013 in altre parole, di occuparsi dei problemi del remoto (anche se in alcuni casi, non cos\u00ec remoto) futuro. La questione primaria affrontata da Lem \u00e8 il problema di una civilizzazione priva di limitazioni, che siano di genere tecnologico o materiale. Inoltre, il libro osserva le conseguenze etiche, morali e filosofiche scaturite dallo sviluppo delle tecnologie future.\nNonostante la data e le inaccuratezze su alcune materie affrontate (matematica, biologia e sociologia, per esempio), Summa sembra non aver perso rilevanza in questi ultimi anni. Sorprendentemente, alcuni dei temi discussi nel libro appaiono pi\u00f9 attuali oggi che 40 anni fa. Ai suoi tempi, la maggior parte dei concetti discussi da Lem appartenevano esclusivamente al reame della fantascienza, mentre oggi, fenomeni come realt\u00e0 virtuale, nanotecnologia, intelligenza artificiale e singolarit\u00e0 tecnologica acquistano importanza sempre di pi\u00f9.\nIl libro \u00e8 stato tradotto integralmente in inglese da Joanna Zylinska nel 2013 mentre non esiste una traduzione italiana. il capitolo I \"Dilemmi\" e frammenti dei capitoli II \"Due Evoluzioni\", IV \"Intellettronica\" e VIII \" Parodia sull'Evoluzione \" sono stati tradotti da Frank Prengel e sono disponibili online\nContenuti.\nIl libro \u00e8 diviso in otto capitoli, ognuno dei quali \u00e8 dedicato a improbabili implicazioni di certi concetti:"}
{"id": "2652309", "revid": "422900", "url": "https://it.wikipedia.org/wiki?curid=2652309", "title": "Van Sant", "text": ""}
{"id": "2652313", "revid": "1573940", "url": "https://it.wikipedia.org/wiki?curid=2652313", "title": "Shahrest\u0101n di Sume'eh Sara", "text": "Lo shahrest\u0101n di Sume'eh Sara (farsi \u0634\u0647\u0631\u0633\u062a\u0627\u0646 \u0635\u0648\u0645\u0639\u0647\u200c\u0633\u0631) \u00e8 uno dei 16 \"shahrest\u0101n\" della provincia di Gilan, in Iran. Il capoluogo \u00e8 Sume'eh Sara (Sowma'eh Sara). Lo shahrest\u0101n \u00e8 suddiviso in 3 circoscrizioni (\"bakhsh\"): "}
{"id": "2652328", "revid": "15756", "url": "https://it.wikipedia.org/wiki?curid=2652328", "title": "Crescita batterica", "text": "La crescita dei microrganismi \u00e8 descritta come un incremento dei costituenti cellulari che porta all'aumento di dimensioni della cellula batterica, all'aumento numerico della popolazione batterica o entrambe le cose. Se un microrganismo aumenta di dimensioni e non si divide \u00e8 detto cenocitico. In questo caso non si ha aumento numerico della popolazione. Se un microrganismo aumenta di dimensioni e si divide dando origine a due cellule figlie fa aumentare il numero di cellule della popolazione.\nCi sono vari modi per cui l'organismo pu\u00f2 crescere e successivamente dividersi:\nLa curva di crescita.\nQuando un microrganismo colonizza un nuovo ambiente, il suo modo di moltiplicarsi non \u00e8 costante ma dipende dalle caratteristiche dell'ambiente, dalla temperatura e dal tipo di microrganismo.\nRiportando su un grafico cartesiano in ascissa il tempo ed in ordinata il numero di cellule vitali, si ottiene la curva di crescita batterica, che ci d\u00e0 un'indicazione dell'andamento della crescita in una popolazione batterica. La curva pu\u00f2 essere divisa in quattro sezioni:\nCurva di crescita diauxica.\nLa teoria della crescita diauxica venne descritta dal biologo Jacques Monod. Egli esegu\u00ec i suoi studi sulle colture batteriche di \"E. coli\", coltivate in presenza di glucosio e uno zucchero pi\u00f9 complesso, ad esempio il lattosio, osservando che i batteri utilizzano in via preferenziale il glucosio, e solo dopo averlo terminato iniziano a produrre gli enzimi necessari per scindere gli altri zuccheri. L'idea di fondo \u00e8 che il batterio non spreca energia producendo uno specifico enzima quando sono disponibili altri zuccheri semplici come il glucosio. La curva di crescita di un batterio coltivato in queste condizioni viene detta diauxica, ed \u00e8 caratterizzata da una successione di due fasi di crescita esponenziale, separate da una fase di latenza, che occorre al batterio per sintetizzare il secondo enzima.\nParametri per misurare la crescita.\nDurante la fase esponenziale, tutti i microrganismi si dividono in un intervallo di tempo fisso. Il tempo necessario alla riproduzione di una cellula, e di conseguenza al raddoppio della popolazione, viene detto tempo di generazione.\nSe si considera una determinata specie batterica che si divide, per esempio, ogni 20 minuti. Partendo dal tempo 0 avremo un numero di cellule ben definito che chiameremo popolazione al tempo 0 o popolazione iniziale, dopo 20 minuti si former\u00e0 la prima generazione o popolazione al tempo 1 che conterr\u00e0 il doppio delle cellule rispetto alla popolazione al tempo 0. Dopo ulteriori 20 minuti, quindi dopo 40 minuti dal tempo 0, si former\u00e0 la seconda generazione o popolazione al tempo 2 che conterr\u00e0 a sua volta il doppio delle cellule rispetto alla popolazione al tempo 1 e il quadruplo rispetto alla popolazione al tempo 0.Quindi durante la fase di crescita esponenziale dell'esempio ogni venti minuti, la popolazione batterica raddoppia di numero ogni venti minuti. Nella fase di crescita esponenziale, pochissime cellule vanno incontro alla morte e quindi il numero di cellule che muoiono \u00e8 trascurabile rispetto a quelle vive che si dividono e raddoppiano al trascorrere di ogni intervallo di tempo di generazione. \nPer cui il numero di microrganismi di una popolazione in fase di crescita esponenziale \u00e8 dato sempre da formula_1, dove n \u00e8 il numero di generazioni. In genere si conoscono il numero di cellule al tempo t (Nt) e il numero iniziale di cellule o numero di cellule al tempo 0 (N0). Da essi si pu\u00f2 conoscere il numero di generazioni (n).\nInfatti:\nformula_2\nPrendendo il logaritmo in base 10 dei due membri dell'equazione si ottiene:\nformula_3\nda cui:\nformula_4\nLa velocit\u00e0 di crescita (R) \u00e8 data dal rapporto del numero di generazioni (n) e il tempo di incubazione (t):\nformula_5\nIl tempo necessario al raddoppio della popolazione o tempo di generazione (G) \u00e8:\nformula_6 \nda cui si ottiene anche:\nformula_7\nMisurazione della crescita batterica.\nI metodi per determinare la popolazione batterica sono:\nMisurazione del numero di cellule.\nSi pu\u00f2 misurare il numero delle cellule attraverso tre strategie: \nCamera conta cellule.\nLa camera contacellule (camera di Petroff-Hausser) \u00e8 costituita da un vetrino su cui \u00e8 incisa una griglia di quadratini di dimensioni note, griglia che pu\u00f2 contenere un determinato volume di campione. La conta dei batteri viene effettuata al microscopio ottico (per contare le cellule senza utilizzo di coloranti viene utilizzato un microscopio ottico a contrasto di fase). La conta viene effettuata su diversi quadrati per poi effettuare una media dei conteggi. Contando i batteri presenti all'interno delle celle e moltiplicandolo per il volume totale contenuto nella camera si pu\u00f2 avere una stima del numero di batteri presenti nel campione. Questo metodo per\u00f2 sovrastima il numero di batteri in quanto tiene conto di cellule morte e, contemporaneamente, lo sottostima per via della difficolt\u00e0 nel riconoscere le cellule di dimensioni inferiori.\nConta vitale.\nLa conta vitale \u00e8 la determinazione del numero delle cellule vitali, cio\u00e8 capaci di riprodursi e quindi formare colonie.\nIl conteggio delle cellule vitali si pu\u00f2 applicare ai terreni solidi o liquidi. Nei terreni liquidi il campione viene diluito e aggiunto a un terreno liquido limpido, dopo un opportuno periodo di incubazione si procede a verificare la presenza di torbidit\u00e0 nel terreno, aiutandosi con strumenti automatizzati come i turbidimetri. Per quanto riguarda i terreni solidi, il campione viene addizionato all'agar, una sostanza gelificante derivata dalle alghe, e poi incubato nelle piastre di Petri (piastramento per inclusione), oppure aggiunto sulla superficie della piastra gi\u00e0 contenente l'agar (piastramento in superficie). Il piastramento per inclusione, richiede il riscaldamento dell'agar per un limitato periodo, questo trattamento altera o uccide le cellule pi\u00f9 sensibili. Inoltre nel piastramento per inclusione il campione di origine viene diluito, anche pi\u00f9 di una volta, in modo da ottenere sulla piastra delle colonie isolate. Un campione non opportunamente disciolto potrebbe presentare colonie di microrganismi sovrapposte. Ne deriva che il numero dei microrganismi sar\u00e0 sottostimato in quanto, per effetto della sovrapposizione, si avranno meno colonie da contare. Per questo, piuttosto che il numero dei microrganismi si preferisce contare le unit\u00e0 formanti colonie, indicate con la sigla UFC. Un campione troppo diluito invece porterebbe a un numero di colonie troppo basso dal punto di vista statistico. Il numero ideale di colonie che un campione dovrebbe produrre su una piastra \u00e8 compreso fra le 25 e le 250 colonie. Il numero di colonie ottenuto nella piastra va moltiplicato per il fattore di diluizione applicato.\nEsempio: 1 ml di campione originale viene diluito secondo 1:106. Il piastramento del campione ha dato 120 colonie. \nQuindi la conta vitale sar\u00e0:\nformula_8\nL'uso delle membrane filtranti \u00e8 un altro buon metodo per misurare la popolazione batterica. Il campione viene prima filtrato attraverso delle membrane filtranti di cellulosa, che successivamente vengono poste in una piastra con terreno adeguato. Dopo l'incubazione si possono osservare e contare le colonie presenti.\nMisurazione della massa cellulare.\nLe cellule vengono isolate dal campione tramite precipitazione o centrifugazione. A seconda della quantit\u00e0 di acqua eliminata si potr\u00e0 determinare il peso umido o il peso secco e avere una stima della quantit\u00e0 di batteri presenti.\nEffetti dell'ambiente sulla crescita batterica.\nLa crescita dei microrganismi \u00e8 fortemente influenzata dall'ambiente e dai suoi cambiamenti. Di seguito alcuni fattori che ne influenzano la crescita.\nAttivit\u00e0 dell'acqua.\nLe membrane cellulari sono selettivamente permeabili e l'acqua provoca profondi cambiamenti nel suo passaggio dall'ambiente all'interno della cellula e viceversa. Il movimento descritto \u00e8 l'osmosi. Possiamo trovarci di fronte a due situazioni:\npH.\nIl pH influenza notevolmente l'attivit\u00e0 delle proteine e in particolare degli enzimi. In base all'intervallo di pH ottimale si distinguono batteri:\nConcentrazione di O2.\nIn base alle diverse interazioni con l'O2, un microrganismo pu\u00f2 rientrare in una delle seguenti categorie:\nProdotti dell'ossigeno.\nL'ossigeno \u00e8 presente per il 21% nell'atmosfera terrestre sotto forma di ossigeno molecolare O2., una molecola altamente reattiva che tende ad ossidare la maggior parte delle sostanze con cui viene in contatto. L'O2 tende a \"strappare\" elettroni anche a tutti i costituenti cellulari (lipidi, DNA, RNA, proteine ecc.) procurando danni gravissimi alla cellula. Quindi tutti gli organismi che utilizzano O2 possiedono un efficace sistema di difesa da O2 e da tutti i radicali liberi che esso genera costituito dalla produzione di un insieme di sostanze dette antiossidanti.\nTemperatura.\nLa temperatura influenza di molto la velocit\u00e0 delle reazioni chimiche, il metabolismo e di conseguenza anche la crescita dei microrganismi. Aumentando gradatamente la temperatura la velocit\u00e0 delle reazioni aumenta fino a raggiungere un valore massimo. Alzando ulteriormente la temperatura la velocit\u00e0 diminuisce drasticamente perch\u00e9 a elevate temperatura enzimi, proteine di trasporto e altre proteine denaturano e la membrana cellulare viene distrutta. Ponendo in un grafico la velocit\u00e0 di crescita in funzione della temperatura, la curva che ne risulta \u00e8 a forma di campana. Su di essa si possono individuare tre punti, chiamati temperature cardinali. Esse sono: la temperatura minima, ottimale e la massima.\nQueste temperature sono caratteristiche delle specie, le quali si possono identificare in una delle seguenti categorie:\nA temperature basse i microrganismi devono adottare sistemi di protezione al freddo. La membrana dei batteri adattati a questi climi \u00e8 composta da acidi grassi insaturi in modo da farla rimanere semifluida. Inoltre le proteine, gli enzimi ecc. sono adatti a resistere al freddo. Ad alte temperature invece le membrane sono pi\u00f9 ricche di acidi grassi saturi e le proteine sono termostabili, inoltre la struttura secondaria degli acidi nucleici (RNA e DNA) sembra stabilizzata dalla sovrabbondanza di basi guanina e citosina, che, formando tra loro legami tripli, richiedono un maggior quantitativo di energia per essere destrutturati, caratteristica che rende gli acidi nucleici pi\u00f9 resistenti alle alte temperature. L'aggiunta in basi G e C \u00e8 garantita da modificazioni post-trascrizionali.\nRadiazioni.\nAlcuni tipi di radiazioni elettromagnetiche sono estremamente dannose per gli organismi viventi. Esistono vari tipi di radiazioni dannose:\nPressione.\nLa pressione della superficie terrestre \u00e8 1 atm e gli organismi viventi si sono evoluti in funzione di essa e non ne sentono l'effetto. Tuttavia ci sono luoghi sulla Terra in cui la pressione \u00e8 pi\u00f9 alta come ad esempio la profondit\u00e0 degli oceani. I microrganismi reagiscono in maniera diversa alla pressione. Ci sono i batteri barotolleranti che tollerano un aumento di pressione, ci sono batteri non tolleranti e ci sono batteri che crescono meglio a pressione elevata. Questi ultimi sono i cosiddetti barofili."}
{"id": "2652332", "revid": "767487", "url": "https://it.wikipedia.org/wiki?curid=2652332", "title": "Walcott (Dakota del Nord)", "text": "Walcott \u00e8 un centro abitato (\"city\") degli Stati Uniti d'America, situato nella Contea di Richland, nello Stato del Dakota del Nord. Nel censimento del 2000 la popolazione era di 189 abitanti. La citt\u00e0 \u00e8 stata fondata nel 1880. Appartiene all'area micropolitana di Wahpeton.\nGeografia fisica.\nSecondo i rilevamenti dell'United States Census Bureau, la localit\u00e0 di Walcott si estende su una superficie di 2,70\u00a0km\u00b2, tutti occupati da terre.\nPopolazione.\nSecondo il censimento del 2000, a Walcott vivevano 189 persone, ed erano presenti 49 gruppi familiari. La densit\u00e0 di popolazione era di 71 ab./km\u00b2. Nel territorio comunale si trovavano 89 unit\u00e0 edificate. Per quanto riguarda la composizione etnica degli abitanti, il 99,47% era bianco e lo 0,53% apparteneva a due o pi\u00f9 razze. La popolazione di ogni razza ispanica corrispondeva al 2,65% degli abitanti.\nPer quanto riguarda la suddivisione della popolazione in fasce d'et\u00e0, il 27,0% era al di sotto dei 18, il 7,4% fra i 18 e i 24, il 28,0% fra i 25 e i 44, il 23,3% fra i 45 e i 64, mentre infine il 14,3% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 107,7 maschi."}
{"id": "2652333", "revid": "104458", "url": "https://it.wikipedia.org/wiki?curid=2652333", "title": "Antico islandese", "text": ""}
{"id": "2652339", "revid": "62244", "url": "https://it.wikipedia.org/wiki?curid=2652339", "title": "Campionato Sammarinese 1990-1991", "text": "Play-off.\nAi play-off si qualificano le prime quattro squadre del girone e la vincitrice della serie A2."}
{"id": "2652340", "revid": "106660446", "url": "https://it.wikipedia.org/wiki?curid=2652340", "title": "Portalampada", "text": "Il portalampada \u00e8 un dispositivo di connessione utilizzato per l'alimentazione elettrica ed il sostegno meccanico di una lampada. Questi si suddividono in numerose tipologie, i parametri principali sono:\n-Tipo di attacco (identificato da apposita sigla);\n-Tensione nominale;\n-Corrente nominale;\n-Temperatura di esercizio.\nUn portalampada pu\u00f2 essere un componente standardizzato, utilizzato da molteplici produttori per la realizzazione di apparecchi di illuminazione, o costituire parte integrante di un elemento realizzato su misura per una certa applicazione (ad esempio un fanale per auto). La temperatura di esercizio \u00e8 un parametro particolarmente importante per garantire l'integrit\u00e0 e la resistenza all'invecchiamento del componente, in presenza di elevate temperature vengono impiegati materiali ceramici.\nI contatti di alimentazione devono assicurare adeguata resistenza alla corrosione, fenomeno accelerato dalle alte temperature; inoltre devono essere progettati per tener conto degli effetti della dilatazione termica.\nAlcune tipologie di lampade a scarica richiedono, per l'accensione, impulsi a tensione elevata generati da apposito dispositivo (in genere un accenditore); il portalampada utilizzato deve garantire l'isolamento per il massimo valore della tensione impulsiva.\nUso.\nL'uso del portalampade \u00e8 molto ampio e variegato:\nDescrizione.\nIl portalampade pu\u00f2 essere di diverso tipo e si pu\u00f2 differenziare per:"}
{"id": "2652341", "revid": "326822", "url": "https://it.wikipedia.org/wiki?curid=2652341", "title": "Maria Letizia Scifoni", "text": ""}
{"id": "2652344", "revid": "1305772", "url": "https://it.wikipedia.org/wiki?curid=2652344", "title": "Gilman", "text": ""}
{"id": "2652348", "revid": "1784425", "url": "https://it.wikipedia.org/wiki?curid=2652348", "title": "Ilkka Kanerva", "text": "Ministro degli affari esteri del governo finlandese tra il 2007 e il 2008, fu costretto a dimettersi dall'incarico a causa di uno scandalo che coinvolse centinaia di messaggi SMS che invi\u00f2 dal suo cellulare a una ballerina erotica. Kanerva si conged\u00f2 per malattia il 1\u00ba aprile, e il suo mandato si concluse ufficialmente il 4 aprile.\nKanerva \u00e8 membro del Partito di Coalizione Nazionale. Si laure\u00f2 con un Master universitario in scienze politiche alla Universit\u00e0 di Turku, nel 1980, e fu a capo di una organizzazione politica giovanile tra il 1972 e il 1976. Il suo primo mandato nel Parlamento finlandese fu quello del 1975.\nCome ministro degli affari esteri, Kanerva fu anche presidente dell'Organizzazione per la sicurezza e la cooperazione in Europa per il 2008.\nDal 1991 al 2005 fu presidente della federazione finlandese di atletica leggera. "}
{"id": "2652356", "revid": "767487", "url": "https://it.wikipedia.org/wiki?curid=2652356", "title": "Wyndmere", "text": "Wyndmere \u00e8 un centro abitato (\"city\") degli Stati Uniti d'America, situato nella Contea di Richland, nello Stato del Dakota del Nord. Nel censimento del 2000 la popolazione era di 533 abitanti. La citt\u00e0 \u00e8 stata fondata nel 1883. Appartiene all'area micropolitana di Wahpeton.\nGeografia fisica.\nSecondo i rilevamenti dell'United States Census Bureau, la localit\u00e0 di Wyndmere si estende su una superficie di 2,30\u00a0km\u00b2, tutti occupati da terre.\nStoria.\nLa localit\u00e0 fu fondata nel 1883. Prende nome da Windermere, in Inghilterra.\nNel 1927 vi mor\u00ec Hans Langseth, detentore del record per la barba pi\u00f9 lunga del mondo.\nPopolazione.\nSecondo il censimento del 2000, a Wyndmere vivevano 533 persone, ed erano presenti 144 gruppi familiari. La densit\u00e0 di popolazione era di 235 ab./km\u00b2. Nel territorio comunale si trovavano 247 unit\u00e0 edificate. Per quanto riguarda la composizione etnica degli abitanti, il 97,56% era bianco, lo 0,19% era nativo e lo 0,19% proveniva dall'Asia, L'1,31% apparteneva ad altre razze, mentre lo 0,75% apparteneva a due o pi\u00f9. La popolazione di ogni razza ispanica corrispondeva all'1,31% degli abitanti.\nPer quanto riguarda la suddivisione della popolazione in fasce d'et\u00e0, il 28,5% era al di sotto dei 18, il 6,8% fra i 18 e i 24, il 27,6% fra i 25 e i 44, il 19,9% fra i 45 e i 64, mentre infine il 17,3% era al di sopra dei 65 anni di et\u00e0. L'et\u00e0 media della popolazione era di 38 anni. Per ogni 100 donne residenti vivevano 105,0 maschi."}
{"id": "2652366", "revid": "390153", "url": "https://it.wikipedia.org/wiki?curid=2652366", "title": "Galzignano", "text": ""}
{"id": "2652374", "revid": "2018934", "url": "https://it.wikipedia.org/wiki?curid=2652374", "title": "Lorgana", "text": "Il canale Lorgana \u00e8 un canale di bonifica della pianura bolognese e ferrarese.\nNasce nei pressi di Sabbiuno, frazione del comune di Castel Maggiore, col nome di \"scolo Lorgana\"; in effetti nei primi 24,2\u00a0km di percorso il canale Lorgana \u00e8 un vero e proprio scolo, con lo scopo principale di raccoglitore delle acque pi\u00f9 che di bonifica. Il suo corso segue dapprima una direzione verso nord abbastanza regolare, fino ad arrivare a Malalbergo, dove devia bruscamente verso sud-est, e riceve alcuni canalette di scolo come affluenti. Da questo punto cambia nome in \"canale Lorgana\" e diventa un vero e importante canale di bonifica.\nGiunto nei pressi di Mondonuovo, frazione del comune di Baricella, segue parallelamente la strada provinciale n.5 \"San Donato\", che collega Bologna ad Argenta, fino ad arrivare a San Pietro Capofiume, frazione di Molinella, dove riceve il canale Zena; da questo punto in avanti il canale Lorgana scorre parallelamente al canale della Botte quindi al fiume Reno. Arrivato quindi ad Argenta insieme con gli altri due corsi d'acqua, lambisce le Valli di Campotto e si getta unitamente col canale della Botte nel Reno, dopo un percorso totale di circa 53,6\u00a0km."}
{"id": "2652377", "revid": "767487", "url": "https://it.wikipedia.org/wiki?curid=2652377", "title": "Dunseith", "text": "Dunseith \u00e8 un centro abitato (\"city\") degli Stati Uniti d'America, situato nella Contea di Rolette, nello Stato del Dakota del Nord. Nel censimento del 2000 la popolazione era di 739 abitanti. La citt\u00e0 \u00e8 stata fondata nel 1884.\nEconomia.\nDunseith \u00e8 vicina al confine con il Canada, ed \u00e8 proprio la sua posizione a farne un centro importante per gli scambi commerciale. Inoltre \u00e8 uno dei tre varchi doganali aperto tutto il giorno del Dakota del Nord (gli altri sono Pembina e Portal).\nGeografia fisica.\nSecondo i rilevamenti dell'United States Census Bureau, la localit\u00e0 di Dunseith si estende su una superficie di 2,60\u00a0km\u00b2, tutti occupati da terre.\nPopolazione.\nSecondo il censimento del 2000, a Dunseith vivevano 739 persone, ed erano presenti 178 gruppi familiari. La densit\u00e0 di popolazione era di 282 ab./km\u00b2. Nel territorio comunale si trovavano 282 unit\u00e0 edificate. Per quanto riguarda la composizione etnica degli abitanti, il 24,76% era bianco, lo 0,27% era afroamericano, il 71,04% era nativo e lo 0,14% proveniva dall'Asia. Lo 0,14% apparteneva ad altre razze, mentre il 3,65% apparteneva a due o pi\u00f9. La popolazione di ogni razza ispanica corrispondeva allo 0,27% degli abitanti.\nPer quanto riguarda la suddivisione della popolazione in fasce d'et\u00e0, il 35,2% era al di sotto dei 18, l'11,1% fra i 18 e i 24, il 23,8% fra i 25 e i 44, il 14,5% fra i 45 e i 64, mentre infine il 15,4% era al di sopra dei 65 anni di et\u00e0. L'et\u00e0 media della popolazione era di 28 anni. Per ogni 100 donne residenti vivevano 90,5 maschi."}
{"id": "2652382", "revid": "235482", "url": "https://it.wikipedia.org/wiki?curid=2652382", "title": "Polittico di Sant'Agostino", "text": "Il Polittico di Sant'Agostino \u00e8 un'opera, tecnica mista su tavola, di Piero della Francesca, databile al 1454-1469 ed oggi smembrata e parzialmente dispersa. Si conoscono otto pannelli su almeno dieci, senza contare la probabile presenza di una predella o di altri riquadri accessori, dei quali non si ha alcuna traccia.\nStoria.\nIl \"Polittico di Sant'Agostino\" \u00e8 il terzo grande polittico conosciuto di Piero della Francesca, assieme al \"Polittico della Misericordia\" (1444-1464 circa) e il \"Polittico di Sant'Antonio\" (1460-1470 circa).\nIl polittico era destinato alla vecchia chiesa di Sant'Agostino di Sansepolcro (oggi chiesa di Santa Chiara). Il contratto con gli Agostiniani risale al 4 ottobre 1454, con la firma di Angelo di Giovanni di Simone d'Angelo. L'ultimo pagamento \u00e8 datato 14 novembre 1469.\nIl dipinto, spostato probabilmente con il trasferimento degli Agostiniani, dovette finire in una posizione secondaria, per essere poi smembrato, forse gi\u00e0 nel Cinquecento. Nella prima met\u00e0 del XIX secolo le principali tavole del polittico dovevano essere a Milano, come dimostrano sul retro la presenza di timbri in ceralacca che autorizzavano l'esportazione dalla Lombardia austriaca, oltre ad alcuni sigilli di collezionisti milanesi.\nVerso la fine del XIX secolo gli scomparti andarono sul mercato antiquario in lotti separati, che ne decretarono la dispersione in collezioni soprattutto private, poi cedute a musei pubblici o diventate esse stesse istituzioni pubbliche.\nDescrizione.\nIl polittico aveva una forma a scomparti come il \"Polittico della Misericordia\", ma lo sfondo evitava l'arcaico oro, in favore di una balaustra marmorea continua e, nella parte superiore, un cielo azzurro come nell'affresco aretino della \"Maria Maddalena\".\nIl pannello centrale, disperso, era una \"Madonna in trono con Bambino\", della quale si scorgono le estremit\u00e0 laterali di un gradino del trono e forse una sottile striscia del mantello azzurro nei pannelli attigui. Ai lati si trovavano quattro pannelli di santi disposti simmetricamente:\nNel registro superiore, o forse nella predella, si trovavano dei pannelli pi\u00f9 piccoli di santi a mezza figura su fondo oro e, in corrispondenza della \"Madonna\", una \"Crocifissione\". Di questi cinque pannelli si conoscono i quattro seguenti:\nIl contratto ricorda anche la presenza di una cornice.\nStile.\nIn generale le figure del polittico sono caratterizzate da effetti luminosi e da un'attenzione al dettaglio che rivelano l'influenza fiamminga. Tipici di Piero sono poi gli atteggiamenti solenni e composti, improntati a un solido equilibrio geometrico."}
{"id": "2652388", "revid": "1305772", "url": "https://it.wikipedia.org/wiki?curid=2652388", "title": "Gibbs", "text": ""}
{"id": "2652390", "revid": "767487", "url": "https://it.wikipedia.org/wiki?curid=2652390", "title": "Lo sbaglio di essere vivo", "text": "Lo sbaglio di essere vivo \u00e8 un film del 1945 diretto da Carlo Ludovico Bragaglia\nTrama.\nIl giovane Adriano Lari, forse a causa di una congestione, si ritrova in stato di catalessi e viene dichiarato morto. La sera prima del funerale si risveglia e, nonostante l'opposizione della moglie Maria, decide di proseguire con la recita, nascondendo a tutti di essere sopravvissuto per poter riscuotere l'ingente premio assicurativo.\nDue mesi dopo, grazie ai soldi incassati, la coppia si concede una gita fuori porta; ma sullo stesso treno in cui stanno viaggiando, Maria incappa nel signor Guglielmi, suo amico d'infanzia e poi datore di lavoro del marito. Mentre Adriano si nasconde per non svelare la messinscena, il Guglielmi si sente libero di corteggiare Maria, che crede vedova e che ha sempre amato, dichiarando di volerla sposare. Nel tentativo di ricongiungersi ad Adriano, Maria finge di dover scendere alla stazione successiva, ma viene seguita dal Guglielmi, che anzi decide di accompagnarla in corriera al paese montano di Monte Sant'Angelo e di trattenersi nel suo stesso albergo.\nQui, a causa di un equivoco, Guglielmi e Adriano si incontrano: quest'ultimo si presenta come un somigliantissimo fratello del defunto, e in tal modo riesce ad evitare di essere smascherato. Per diversi giorni, Adriano si ritrova nell'imbarazzo di dover dividere la camera d'albergo con l'amante della moglie, che lo mette a parte di confidenze e gli chiede consigli per riuscire a conquistare Maria. Per non svelare la propria identit\u00e0, Adriano non pu\u00f2 contrastare le insistenti avances del Guglielmi e, non avendo documenti da presentare, non riesce a trovare lavoro quando torna in citt\u00e0.\nQuando il Guglielmi li invita a pranzo nella villa della madre, Adriano capisce che la situazione \u00e8 ormai troppo compromessa, e che tutto sommato Maria non \u00e8 dispiaciuta di vivere con il ricco spasimante: cos\u00ec rinuncia ad allontanare l'usurpatore e decide di sparire, per consentire ai due di sposarsi e vivere felici. Con una lettera, Adriano confessa tutta la storia scrivendo di essersi suicidato, e assiste di nascosto alle lacrime poco sincere di Maria.\nNon potendo lavorare, e non avendo posto dove vivere all'infuori della propria tomba, Adriano \u00e8 deciso a farla finita sul serio, ma il guardiano cimiteriale lo fa desistere: il film si conclude con Adriano che accetta l'unica possibilit\u00e0 che gli \u00e8 rimasta, e cio\u00e8 vivere nella casa del custode del cimitero dove si trova la sua tomba.\nLuoghi delle riprese.\nLa localit\u00e0 fittizia di \"Monte Sant'Angelo\", dove si svolge buona parte del film, corrisponde in realt\u00e0 al villaggio sciistico di Pian de' Valli, sul Monte Terminillo (in provincia di Rieti); l'albergo dove i tre alloggiano \u00e8 l'hotel Belvedere-Savoia, dove sono state girate le scene degli interni, mentre l'autobus con cui lo raggiungono \u00e8 un mezzo della SAURA."}
{"id": "2652392", "revid": "610351", "url": "https://it.wikipedia.org/wiki?curid=2652392", "title": "Campionati italiani estivi di nuoto 1987", "text": "I Campionati italiani estivi di nuoto 1987 si sono svolti a Catania, nella piscina playa tra il 2 luglio e il 5 luglio 1987."}
{"id": "2652394", "revid": "599013", "url": "https://it.wikipedia.org/wiki?curid=2652394", "title": "Domingo Ferraris", "text": "Caratteristiche tecniche.\nIn Argentina gioc\u00f2 come ala, sia sulla fascia sinistra (1927-1928) che su quella destra (1929). In Italia ricopr\u00ec il ruolo di mediano.\nCarriera.\nHa esordito in Serie A con la maglia del il 27 ottobre 1929 in -Torino (1-0)."}
{"id": "2652395", "revid": "62004", "url": "https://it.wikipedia.org/wiki?curid=2652395", "title": "Nikita Alekseevi\u010d \u0160abalkin", "text": ""}
{"id": "2652397", "revid": "3831", "url": "https://it.wikipedia.org/wiki?curid=2652397", "title": "Centro per l'arte contemporanea Palazzo Lucarini", "text": ""}
{"id": "2652398", "revid": "486946", "url": "https://it.wikipedia.org/wiki?curid=2652398", "title": "La leggenda delle sette sfere", "text": ""}
{"id": "2652399", "revid": "62004", "url": "https://it.wikipedia.org/wiki?curid=2652399", "title": "Timofey Mozgov", "text": ""}
{"id": "2652402", "revid": "339392", "url": "https://it.wikipedia.org/wiki?curid=2652402", "title": "La bella addormentata a Castel Demonio", "text": ""}
{"id": "2652403", "revid": "486946", "url": "https://it.wikipedia.org/wiki?curid=2652403", "title": "Il cammino dell'eroe", "text": ""}
{"id": "2652404", "revid": "486946", "url": "https://it.wikipedia.org/wiki?curid=2652404", "title": "La vendetta divina", "text": ""}
{"id": "2652405", "revid": "486946", "url": "https://it.wikipedia.org/wiki?curid=2652405", "title": "Il pi\u00f9 forte del mondo", "text": ""}
{"id": "2652407", "revid": "486946", "url": "https://it.wikipedia.org/wiki?curid=2652407", "title": "La grande battaglia per il destino del mondo", "text": ""}
{"id": "2652410", "revid": "339392", "url": "https://it.wikipedia.org/wiki?curid=2652410", "title": "L'invasione di Neo Nameck", "text": ""}
{"id": "2652411", "revid": "1573940", "url": "https://it.wikipedia.org/wiki?curid=2652411", "title": "Shahrest\u0101n di Talesh", "text": "Lo shahrest\u0101n di Talesh (farsi \u0634\u0647\u0631\u0633\u062a\u0627\u0646 \u062a\u0627\u0644\u0634) \u00e8 uno dei 16 \"shahrest\u0101n\" della provincia di Gilan, in Iran. Il capoluogo \u00e8 Hashtpar. Lo shahrest\u0101n \u00e8 suddiviso in 4 circoscrizioni (\"bakhsh\"): "}
{"id": "2652412", "revid": "339392", "url": "https://it.wikipedia.org/wiki?curid=2652412", "title": "Il diabolico guerriero degli inferi", "text": ""}
{"id": "2652414", "revid": "339392", "url": "https://it.wikipedia.org/wiki?curid=2652414", "title": "L'eroe del pianeta Conuts", "text": ""}
{"id": "2652417", "revid": "486946", "url": "https://it.wikipedia.org/wiki?curid=2652417", "title": "Le origini del mito", "text": ""}
{"id": "2652421", "revid": "339392", "url": "https://it.wikipedia.org/wiki?curid=2652421", "title": "La storia di Trunks", "text": ""}
{"id": "2652425", "revid": "149727", "url": "https://it.wikipedia.org/wiki?curid=2652425", "title": "Rh\u00f2", "text": ""}
{"id": "2652441", "revid": "62004", "url": "https://it.wikipedia.org/wiki?curid=2652441", "title": "Sergej Anatol'evi\u010d Babkov", "text": ""}
{"id": "2652442", "revid": "149727", "url": "https://it.wikipedia.org/wiki?curid=2652442", "title": "Saronno con Cassina Colombara", "text": ""}
{"id": "2652447", "revid": "963244", "url": "https://it.wikipedia.org/wiki?curid=2652447", "title": "Eliseo Maria Coroli", "text": "Biografia.\nNato a Castelnovo Val Tidone, piccola frazione di Borgonovo Val Tidone, il 9 febbraio 1900, entr\u00f2 nell'ordine dei Chierici regolari di San Paolo e fu ordinato sacerdote il 15 marzo 1924.\nVenne inviato in Brasile alla fine degli anni trenta, nel Sud, e dal 1930 nell'antica prelatura territoriale di Guam\u00e1, oggi diocesi di Bragan\u00e7a do Par\u00e1. Eletto prelato di Guam\u00e1 il 10 agosto 1940, viene consacrato vescovo il 13 ottobre successivo dal cardinal Benedetto Aloisi Masella.\nIl 5 febbraio 1977 present\u00f2 la rinuncia al governo della prelatura, per raggiunti limiti d'et\u00e0.\nMor\u00ec il 29 luglio 1982 e fu sepolto nella cattedrale di Bragan\u00e7a do Par\u00e1.\nImpegno sociale.\nLavoratore instancabile, fond\u00f2 la congregazione delle Missionarie di Santa Teresa del Bambin Ges\u00f9;, alle quali impose, oltre ai tre canonici, un quarto voto: quello dell'allegria; per questo venne sempre ricordato come \"il vescovo della gioia\". Quest'Ordine ottenne l'approvazione diocesana nel 1976 e quella pontificia nel 1981.\nHa fatto aprire, nel territorio della prelatura, diversi asili, scuole elementari e l'Ospedale Sant'Antonio Maria Zaccaria. Si \u00e8 anche dedicato ai mezzi di comunicazione, fondando \"Radio Educadora\", emittente tesa all'alfabetizzazione della popolazione, soprattutto infantile.\nNel 1996 \u00e8 stata aperta la causa di beatificazione. Da lui prende nome il comune brasiliano di Dom Eliseu.\nSuccessione.\nA Dom Eliseu \u00e8 succeduto, il 21 aprile 1980, Michele Maria Giambelli, B.\nGenealogia episcopale.\nLa genealogia episcopale \u00e8:"}
{"id": "2652451", "revid": "599013", "url": "https://it.wikipedia.org/wiki?curid=2652451", "title": "Tom\u00e1\u0161 Necid", "text": "\u00c8 fratello maggiore di Simona Necidov\u00e1, anche lei calciatrice, centrocampista dello e della nazionale ceca.\nCaratteristiche tecniche.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nGli esordi allo Slavia Praga.\nHa giocato la sua prima partita per la squadra maggiore dello Slavia Praga nel settembre 2006, quando aveva 17 anni, e un mese dopo ha segnato il suo primo gol in campionato.\nNella stagione 2007-2008 ha esordito in Champions League, venendo poi trasferito in prestito allo Jablonec 97 per la seconda met\u00e0 della stagione.\nCon lo Jablonec ha disputato 13 partite su 15 ed \u00e8 stato il capocannoniere della squadra con 5 reti. Quando \u00e8 arrivato Necid la squadra era al penultimo posto, in piena zona retrocessione; infine si \u00e8 piazzata al 12\u00ba posto.\nFinito il periodo di prestito ha fatto ritorno allo Slavia Praga. Con tale squadra ha vinto la Gambrinus Liga 2007-2008, mentre nel 2008 \u00e8 stato premiato come il talento ceco dell'anno.\nCSKA Mosca.\nNel gennaio del 2009 si trasferisce al .\nPrima di fare parte del CSKA Mosca ha giocato 16 partite nella Gambrinus Liga e ha segnato 11 gol.\nHa giocato la sua prima partita con il CSKA il 7 marzo 2009 in Supercoppa di Russia, entrando in campo al 78' e segnando il gol vittoria al 113'.\nPEC Zwolle.\nIl 12 agosto 2014 passa in prestito al PEC Zwolle. Il 2 febbraio 2015 risolve il contratto con il CSKA Mosca e si accorda con il PEC Zwolle a titolo definitivo sino al termine della stagione.\nBursaspor.\nIl 2 luglio 2015 il Bursaspor, squadra turca, ha comunicato che il giocatore ceco ha firmato un contratto quadriennale con il club turco.\nNazionale.\nViene convocato per gli Europei 2016 in Francia."}
{"id": "2652454", "revid": "287204", "url": "https://it.wikipedia.org/wiki?curid=2652454", "title": "Tomas Necid", "text": ""}
{"id": "2652458", "revid": "62004", "url": "https://it.wikipedia.org/wiki?curid=2652458", "title": "Valerij Alekseevi\u010d Tichonenko", "text": ""}
{"id": "2652460", "revid": "6923", "url": "https://it.wikipedia.org/wiki?curid=2652460", "title": "Societ\u00e0 Veneziana Automobili Navali", "text": "La Societ\u00e0 Veneziana Automobili Navali (S.V.A.N.), con sede a Venezia nel sestiere di Castello, fu un'importante azienda produttrice di motoscafi d'altura nel periodo che comprende la prima e la seconda guerra mondiale. La societ\u00e0 venne iniziata dall'ing. Attilio Bisio nella prima met\u00e0 del 1917, anche se in alcune fonti si trova come primo anno di produzione il 1916, e si dedic\u00f2 subito alla produzione di motoscafi militari. Questi motoscafi erano denominati MAS, che era sigla di Motoscafi Armati SVAN, ma con la Beffa di Buccari del 10 febbraio 1918, Gabriele D'Annunzio coni\u00f2 il motto \"Memento Audere Semper\", che di fatto \u00e8 quello associato nella memoria collettiva alla sigla."}
{"id": "2652461", "revid": "538780", "url": "https://it.wikipedia.org/wiki?curid=2652461", "title": "SVAN", "text": ""}
{"id": "2652464", "revid": "2134764", "url": "https://it.wikipedia.org/wiki?curid=2652464", "title": "Tom Hovasse", "text": ""}
{"id": "2652471", "revid": "287204", "url": "https://it.wikipedia.org/wiki?curid=2652471", "title": "Atlanta Hawks 1993-1994", "text": "La stagione 1993-94 degli Atlanta Hawks fu la 45\u00aa nella NBA per la franchigia.\nGli Atlanta Hawks vinsero la \"Central Division\" della \"Eastern Conference\" con un record di 57-25. Nei play-off vinsero il primo turno con i Miami Heat (3-2), perdendo poi la semifinale di conference con gli Indiana Pacers (4-2)."}
{"id": "2652472", "revid": "62004", "url": "https://it.wikipedia.org/wiki?curid=2652472", "title": "Evgenij Jur'evi\u010d Pa\u0161utin", "text": ""}
{"id": "2652475", "revid": "62004", "url": "https://it.wikipedia.org/wiki?curid=2652475", "title": "Zachar Jur'evi\u010d Pa\u0161utin", "text": ""}
{"id": "2652476", "revid": "767487", "url": "https://it.wikipedia.org/wiki?curid=2652476", "title": "Proc\u00f3pio Cardoso", "text": "Caratteristiche tecniche.\nGiocava come difensore centrale e libero.\nCarriera.\nClub.\nHa giocato come difensore in trentuno partite del campionato brasiliano di calcio con la maglia del Cruzeiro. Prima dell'istituzione del Campeonato Brasileiro S\u00e9rie A aveva giocato in diversi altri club come Atl\u00e9tico Mineiro, San Paolo, Fluminense e Palmeiras.\nNazionale.\nHa giocato dieci partite per il .\nAllenatore.\nAllen\u00f2 il Cruzeiro pochi anni dopo il suo ritiro dall'attivit\u00e0 agonistica, nel 1977, ma fu con l'Atl\u00e9tico Mineiro che ottenne i migliori risultati, portando il club alla finale del III Copa Brasil, persa contro il San Paolo; nel 1981 ebbe la sua prima esperienza all'estero, pi\u00f9 precisamente negli Emirati Arabi Uniti, con l'Al-Arabi; in Asia trascorse diversi anni della sua carriera, tra cui due alla guida della Nazionale di calcio del Qatar; quella fu per\u00f2 la sua unica esperienza alla guida di una rappresentativa nazionale. Nel 2005 ha chiuso la carriera da allenatore con il Bahia di Salvador."}
{"id": "2652487", "revid": "599013", "url": "https://it.wikipedia.org/wiki?curid=2652487", "title": "Duane Ferrell", "text": ""}
{"id": "2652488", "revid": "149727", "url": "https://it.wikipedia.org/wiki?curid=2652488", "title": "Cornaredo con San Pietro l\u2019Olmo", "text": ""}
{"id": "2652489", "revid": "486946", "url": "https://it.wikipedia.org/wiki?curid=2652489", "title": "Aleksandr Olegovi\u010d Kaun", "text": ""}
{"id": "2652491", "revid": "62004", "url": "https://it.wikipedia.org/wiki?curid=2652491", "title": "Michail Aleksandrovi\u010d Michajlov", "text": ""}
{"id": "2652492", "revid": "135491", "url": "https://it.wikipedia.org/wiki?curid=2652492", "title": "Sheri Tepper", "text": ""}
{"id": "2652493", "revid": "62004", "url": "https://it.wikipedia.org/wiki?curid=2652493", "title": "Svetlana Olegovna Abrosimova", "text": ""}
{"id": "2652494", "revid": "149727", "url": "https://it.wikipedia.org/wiki?curid=2652494", "title": "Castellazzo di Bollate", "text": ""}
{"id": "2652495", "revid": "62004", "url": "https://it.wikipedia.org/wiki?curid=2652495", "title": "Marina Germanovna Karpunina", "text": ""}
{"id": "2652496", "revid": "62004", "url": "https://it.wikipedia.org/wiki?curid=2652496", "title": "Ilona Kal'juvna Korstin", "text": ""}
{"id": "2652498", "revid": "62004", "url": "https://it.wikipedia.org/wiki?curid=2652498", "title": "Oksana Evgen'evna Rachmatulina", "text": ""}
{"id": "2652499", "revid": "62004", "url": "https://it.wikipedia.org/wiki?curid=2652499", "title": "Marija Aleksandrovna Stepanova", "text": ""}
{"id": "2652502", "revid": "149727", "url": "https://it.wikipedia.org/wiki?curid=2652502", "title": "Barbajana", "text": ""}
{"id": "2652505", "revid": "149727", "url": "https://it.wikipedia.org/wiki?curid=2652505", "title": "Cerro con Cantalupo", "text": ""}
{"id": "2652506", "revid": "149727", "url": "https://it.wikipedia.org/wiki?curid=2652506", "title": "Cornaredo con San Pietro l'Olmo", "text": ""}
{"id": "2652510", "revid": "149727", "url": "https://it.wikipedia.org/wiki?curid=2652510", "title": "Pregnana", "text": ""}
{"id": "2652512", "revid": "62004", "url": "https://it.wikipedia.org/wiki?curid=2652512", "title": "Natal'ja Andreevna Vodop'janova", "text": ""}
{"id": "2652520", "revid": "1543377", "url": "https://it.wikipedia.org/wiki?curid=2652520", "title": "Koknese", "text": "Koknese (in tedesco \"Kokenhusen\"; in polacco \"Kokenhuza\") \u00e8 un comune della Lettonia nel distretto di Aizkraukle. Si trova sulla riva del fiume Daugava dove gli confluisce il fiume Perse a circa 100\u00a0km ad est di Riga con 2.818 abitanti (dati 2015).\nStoria.\nLa prima citazione che troviamo della citt\u00e0 risale al 1205 nelle Cronache di Enrico di Livonia. Koknese fu nel medioevo parte integrante del sistema difensivo della Livonia. Dal 1277 entr\u00f2 a far parte della Lega Anseatica.\nPeriodo tedesco.\nDal 1397 la citt\u00e0 torna sotto il controllo dell'Arcivescovo di Riga e dal 1420 il castello di Koknese diviene residenza estiva di quest'ultimo. Dal 1529 il castello diviene dimora stabile dell'Arcivescovo portando allo sviluppo della costruzione che ospitava 800-900 persone e port\u00f2 il consumo di birra a 3900 barili.\nPeriodo polacco-lituano e russo.\nDurante la guerra del Nord del 1561 il castello venne occupato dalle forze polacco-lituane e rinominato \"Kokenhuzu\". Nel 1577 le truppe russe invasero Koknese ed Ivan IV fece uccidere l'intera guarnigione del castello, saccheggi\u00f2 la citt\u00e0 e port\u00f2 la popolazione in ostaggio in Russia.\nNel 1582 il sovrano della Polonia conferm\u00f2 il diritto di Riga sulla citt\u00e0. Nel 1601 durante la guerra polacco-svedese ci fu la battaglia di Koknese dove i polacchi sconfissero gli svedesi chi avevano occupato il castello l'anno precedente e portarono il Capitano della citt\u00e0 in prigionia in Polonia.\nPrimo periodo svedese.\nNel 1625 le truppe del re svedese Gustavo II Adolfo nelle forze di 12.000 unit\u00e0 assediarono il castello che capitol\u00f2 due giorni dopo l'inizio dell'assedio, dal 1629 la citt\u00e0 venne integrata completamente alla Svezia, scrivendolo persino nella pietra delle mura della fortezza. Nel 1634 era la terza citt\u00e0 della Livonia svedese dopo Riga e Tartu.\nSecondo periodo russo.\nDal 1656 al 1661 la citt\u00e0 fu conquistata dallo Zar Alessio I che la ribattezz\u00f2 Dmitry, in una lettera di un suo consigliere che gli descriveva la nuova conquista lo zar lesse \" la fortezza \u00e8 come una seconda Cremlino\", i russi pensarono di tenere la citt\u00e0 per lungo tempo cos\u00ec vi stabilirono il magazzino centrale russo dei commerci di esportazione.\nSecondo periodo svedese.\nRitornati gli svedesi iniziarono i miglioramenti per la protezione del castello e la costruzione di nuove strade, ma la nascita di nuove realt\u00e0, lo sviluppo di nuovi commerci fu interrotto dalla nascita della citt\u00e0 di Jaunjelgava e dal nuovo potere maturato dal Duca di Curlandia signore di quella citt\u00e0. Nel 1687 fu fondata la prima chiesa luterana e nel 1688 la prima scuola lettone.\nPeriodo sassone.\nNel 1700 la citt\u00e0 fu conquistata dai sassoni che sconfissero gli svedesi in maniera schiacciante, tra il 1709 ed il 1710 un'epidemia di peste travolse la citt\u00e0 lasciando in vita solo un quinto della popolazione.\nTerzo periodo russo.\nNel 1721 inizia il periodo sotto l'Impero Russo, che include Koknese come citt\u00e0 fortificata. Nel 1819 gi\u00e0 si registrarono diverse attivit\u00e0 di commercio ed una discreta emancipazione dei contadini, nel 1861 entra a far parte del progetto ferrovie russe essendo nell'asse Riga-Mosca. Nel 1868 venne fondata la prima societ\u00e0 di canto lettone, nel 1885 divenne famoso il primo scrittore lettone, che a Koknese risiedeva R\u016bdolfs Blaumanis. Nel 1894 l'architetto K.Neiburgers costruisce il famoso palazzo Koknese che venne poi incendiato nel 1905 durante la Prima rivoluzione russa.\nNel 1914 durante la Prima guerra mondiale il palazzo sub\u00ec ulteriori gravi danni tanto che oggi \u00e8 conservato solamente il parco e del palazzo non rimane pi\u00f9 nulla. Nel 1929 venne restaurata la chiesa luterana e nel 1939 inizi\u00f2 le sue funzioni la chiesa cattolica romana.\nLocalit\u00e0.\nIl comune \u00e8 stato istituito nel 2009 ed \u00e8 formato dalle seguenti unit\u00e0 amministrative:"}
{"id": "2652525", "revid": "599013", "url": "https://it.wikipedia.org/wiki?curid=2652525", "title": "Paul Graham (cestista)", "text": ""}
{"id": "2652527", "revid": "283141", "url": "https://it.wikipedia.org/wiki?curid=2652527", "title": "Snoopy Graham", "text": ""}
{"id": "2652528", "revid": "1305772", "url": "https://it.wikipedia.org/wiki?curid=2652528", "title": "Collettore delle Acque Alte", "text": "Il collettore delle Acque Alte \u00e8 un importante canale di bonifica della pianura bolognese, che interessa anche nell'ultimo tratto la provincia di Modena.\nNasce presso Lorenzatico, frazione del comune di San Giovanni in Persiceto, come seguito del canale di scolo Mascellaro (lungo circa 10,4\u00a0km); dapprima si dirige verso ovest per poi deviare bruscamente verso nord, andando a bagnare le pianure persicetane e crevalcoresi, in cui funge anche da canale di raccolta delle acque di scolo dei campi. Dopo un percorso di 23,8\u00a0km entra in provincia di Modena, ove cambia il nome in canale Foscaglia per poi gettarsi nel fiume Panaro nei pressi di Finale Emilia, dopo un percorso di 3,6\u00a0km."}
{"id": "2652529", "revid": "62004", "url": "https://it.wikipedia.org/wiki?curid=2652529", "title": "Vitaly Nosov", "text": ""}
{"id": "2652543", "revid": "62004", "url": "https://it.wikipedia.org/wiki?curid=2652543", "title": "Irina Sokolovskaya", "text": ""}
{"id": "2652546", "revid": "919135", "url": "https://it.wikipedia.org/wiki?curid=2652546", "title": "Integrale di Henstock-Kurzweil", "text": "In analisi matematica, l'integrale di Henstock-Kurzweil \u00e8 una possibile definizione di integrale per una funzione di variabile reale. Il concetto \u00e8 stato introdotto indipendentemente da Ralph Henstock e da Jaroslaw Kurzweil a partire dal 1957.\n\u00c8 noto anche come integrale di gauge o come integrale di Riemann generalizzato, in quanto la sua definizione \u00e8 portata avanti come generalizzazione di quella dell'integrale di Riemann.\nIntroduzione storica.\nAnche dopo la definizione di integrale di Lebesgue, era impossibile affermare la validit\u00e0 generale del secondo teorema fondamentale del calcolo integrale: rimanevano, infatti, alcune funzioni che possedevano primitiva ma che non erano integrabili, neanche su intervalli limitati di formula_1; ci\u00f2 riguardava ovviamente funzioni con comportamento abbastanza \"patologico\", come pu\u00f2 essere una funzione che presenta un asintoto verticale in un punto. Il problema non era trascurabile per le sue implicazioni nello studio delle equazioni differenziali.\nIl primo a interessarsi della questione fu Arnaud Denjoy, che nel 1912 riusc\u00ec a dare una definizione di integrale che soddisfaceva in pieno questo requisito, cio\u00e8 tale che la seguente affermazione fosse vera:\nQuesto risultato generalizza infatti i corrispondenti teoremi riguardanti Riemann e Lebesgue perch\u00e9 l'integrabilit\u00e0 della derivata \u00e8 una tesi, non una ipotesi. La sua definizione era per\u00f2 particolarmente complicata, perch\u00e9 faceva uso della nozione di induzione transfinita per gestire le singolarit\u00e0 che entravano in gioco.\nSolo due anni pi\u00f9 tardi, Oskar Perron diede un'altra definizione che risolveva anche il problema dell'\"integrabilit\u00e0 delle derivate\". Il suo integrale era dato in termini di funzioni maggioranti e funzioni minoranti, con un linguaggio estremamente diverso da quello di Denjoy, eppure \u00e8 stato dimostrato che le due definizioni sono equivalenti: ogni funzione Denjoy-integrabile \u00e8 Perron-integrabile con stesso valore dell'integrale e viceversa.\nNegli anni cinquanta, infine, il britannico Ralph Henstock e il ceco Jaroslaw Kurzweil hanno dato, indipendentemente, una nuova definizione di integrale, che sfrutta una leggera generalizzazione della definizione di Riemann. Anche questa definizione risulta equivalente a quella di Denjoy, ma \u00e8 formulata in un modo nettamente pi\u00f9 familiare e comprensibile delle altre.\nDefinizione.\nLa definizione originale \u00e8 data per funzioni formula_2 definite su intervalli compatti a valori reali. Come per l'integrale di Riemann, si lavora con partizioni dell'intervallo formula_5. A differenza di quest'ultimo, per\u00f2, la scelta dei punti interni ad ogni sottointervallo della partizione non \u00e8 arbitraria, ma deve soddisfare un'ulteriore ipotesi di regolarit\u00e0. Infatti saranno ammissibili per formare una somma di Riemann solo partizioni formula_6 che, insieme con un certo numero di punti di scelta formula_7, soddisfano un criterio detto di \"formula_8-finitezza\", che si enuncia come\ndove formula_8 \u00e8 una funzione strettamente positiva definita su formula_5. La coppia formula_12 punti di scelta-sottointervalli si dice per brevit\u00e0 una \"partizione puntata formula_8-fine\" e la funzione formula_8 una \"gauge\".\nA questo punto si pu\u00f2 dire che:\nIl primo termine della disuguaglianza sopra \u00e8 esattamente la somma di Riemann di formula_22 relativa ai punti formula_23 e agli intervalli formula_24 (formula_25 rappresenta la misura dell'intervallo formula_24). Notiamo infatti che tale definizione \u00e8 quasi uguale a quella di Riemann; le differenze si limitano al sostituire una \"costante\" formula_8 positiva con una \"funzione\" positiva e la condizione \"mesh minore di formula_8\" con quella di \"formula_8-finitezza\".\nQuesta generalizzazione, che potrebbe sembrare leggera, in realt\u00e0 \u00e8 fondamentale, perch\u00e9 corrisponde all'idea di poter definire un formula_8 per ogni punto di formula_5 e quindi alla possibilit\u00e0 di approssimare meglio il comportamento della funzione, in zone dove essa abbia un comportamento pi\u00f9 \"patologico\" perch\u00e9 molto oscillatorio, o perch\u00e9 essa presenta un asintoto, mediante partizioni localmente pi\u00f9 raffinate.\nOsservazione.\nLa definizione si basa sulla propriet\u00e0 di formula_8-finitezza di una partizione puntata, ma l'assenza totale di ipotesi sulla funzione formula_8 potrebbe far nascere dei dubbi riguardo all'esistenza di partizioni formula_8-fini per gauge \"bizzarre\". Fortunatamente un lemma dovuto a Pierre Cousin, addirittura del secolo precedente quindi non collegato alla teoria dell'integrazione, assicura proprio che partizioni formula_8-fini esistano per \"ogni\" funzione positiva formula_8. La dimostrazione di questo risultato non \u00e8 banale, perch\u00e9 coinvolge la completezza dei reali, quindi questo pu\u00f2 caratterizzarsi come un piccolo punto debole della teoria.\nPropriet\u00e0.\nCome \u00e8 stato detto nell'introduzione, questo teorema soddisfa una versione generale del teorema fondamentale del calcolo integrale: se una funzione \u00e8 derivabile, allora la sua derivata \u00e8 integrabile e soddisfa la formula fondamentale del calcolo. Ci sono tuttavia altre propriet\u00e0 interessanti che esso soddisfa: innanzitutto, esso estende l'integrale di Riemann, come \u00e8 facile capire analizzando la somiglianza delle definizioni. Molto meno immediato, ma forse pi\u00f9 importante, \u00e8 che l'integrale di Henstock-Kurzweil estende anche l'integrale di Lebesgue, assicurando cos\u00ec una base di funzioni integrabili molto ampia, che include molte funzioni di grande importanza nelle applicazioni.\nInoltre, valgono come per l'integrale di Lebesgue i teoremi di convergenza monotona e dominata. Una differenza rispetto a quest'ultimo \u00e8 per\u00f2 che l'integrabilit\u00e0 di una funzione non implica quella del suo valore assoluto. Si verifica infatti che, se una funzione \u00e8 integrabile, il suo modulo \u00e8 anch'esso integrabile se e solo se la sua funzione integrale \u00e8 a variazione limitata. Da questa limitazione deriva un lato in prima analisi negativo della teoria, cio\u00e8 che lo spazio funzionale delle funzioni integrabili su un determinato dominio \u00e8 s\u00ec uno spazio vettoriale, ma non \u00e8 stata trovata una norma che lo renda di Banach. Particolarmente usata su formula_5 risulta la \"norma di Alexiewicz\"\nTale funzione soddisfa le propriet\u00e0 di una norma quando vengono identificate due funzioni uguali quasi ovunque (altrimenti \u00e8 una seminorma), come nella teoria di Lebesgue.\nIntegrazione su intervalli illimitati.\nLa costruzione di Henstock e Kurzweil risolve anche un altro lato negativo dell'integrale di Riemann, cio\u00e8 il problema dell'integrazione impropria: dando infatti una appropriata definizione di gauge su un intervallo illimitato, si verifica il seguente risultato:\n\u00c8 da sottolineare che la precedente formula, che nell'integrale di Riemann era una definizione, in questa teoria \u00e8 una tesi. Questo teorema (che si pu\u00f2 adattare anche per l'altra tipologia di integrale improprio) \u00e8 dovuto a Heinrich Hake."}
{"id": "2652547", "revid": "21880", "url": "https://it.wikipedia.org/wiki?curid=2652547", "title": "Orchis tridentata", "text": ""}
{"id": "2652550", "revid": "44627", "url": "https://it.wikipedia.org/wiki?curid=2652550", "title": "Integrale di gauge", "text": ""}
{"id": "2652551", "revid": "22356", "url": "https://it.wikipedia.org/wiki?curid=2652551", "title": "Vetustovermis", "text": ""}
{"id": "2652552", "revid": "44627", "url": "https://it.wikipedia.org/wiki?curid=2652552", "title": "Integrale di Riemann generalizzato", "text": ""}
{"id": "2652556", "revid": "62004", "url": "https://it.wikipedia.org/wiki?curid=2652556", "title": "Tatiana \u0160\u010degoleva", "text": ""}
{"id": "2652562", "revid": "62004", "url": "https://it.wikipedia.org/wiki?curid=2652562", "title": "Olga Arte\u0161ina", "text": ""}
{"id": "2652567", "revid": "287204", "url": "https://it.wikipedia.org/wiki?curid=2652567", "title": "Procopio Cardoso", "text": ""}
{"id": "2652569", "revid": "181059", "url": "https://it.wikipedia.org/wiki?curid=2652569", "title": "Grano delle mummie", "text": ""}
{"id": "2652570", "revid": "62004", "url": "https://it.wikipedia.org/wiki?curid=2652570", "title": "Igor Kudelin", "text": ""}
{"id": "2652571", "revid": "922800", "url": "https://it.wikipedia.org/wiki?curid=2652571", "title": "Athletic Club 1974-1975", "text": "La pagina racchiude la rosa dell'Athletic Club nella stagione 1974-75\nRosa.\n \n \nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2652572", "revid": "287204", "url": "https://it.wikipedia.org/wiki?curid=2652572", "title": "Atlanta Hawks 1992-1993", "text": "La stagione 1992-93 degli Atlanta Hawks fu la 44\u00aa nella NBA per la franchigia.\nGli Atlanta Hawks arrivarono quarti nella \"Central Division\" della \"Eastern Conference\" con un record di 43-39. Nei play-off persero al primo turno con i Chicago Bulls (3-0)."}
{"id": "2652575", "revid": "339392", "url": "https://it.wikipedia.org/wiki?curid=2652575", "title": "FSAE Italy", "text": ""}
{"id": "2652580", "revid": "1305772", "url": "https://it.wikipedia.org/wiki?curid=2652580", "title": "John Ormento", "text": "Ormento \u00e8 stato uno dei capi del traffico di eroina, a New York e nel resto degli Stati Uniti tra gli anni cinquanta e sessanta.\nI primi anni.\nGiovanni Ormento nasce il 1\u00ba agosto del 1912, a New York. All'inizio degli anni trenta venne fatto \"uomo d'onore\", nella famiglia Gagliano, guidata all'epoca dal boss Tommaso Gagliano, nello stesso periodo si sposa con una ragazza di nome Carmela Mildred Forte, da cui avr\u00e0 due figli, Connie e Thomas. Quest'ultimo spos\u00f2 Patricia Livolsi, figlia del potente boss Frank Livolsi.\nOrmento scala rapidamente i ranghi all'interno della cosca, e alla met\u00e0 degli anni quaranta venne promosso \"capodecina\", divenendo cos\u00ec uno degli uomini pi\u00f9 potenti dell'organizzazione. Proprio in quegli anni Ormento, diverr\u00e0 uno dei capi dell'organizzazione che contrabbandava eroina, in tutti gli Stati Uniti, proveniente dalla Sicilia e composta da \"uomini d'onore\" di diverse famiglie mafiose.\nLocalit\u00e0 frequentate.\nOrmento risiedeva con la sua famiglia al 118 di Audrey drive, a Lido Beach Long Island, (New York). Secondo le informative della polizia, Ormento era solito frequentare l'area di East Harlem, e vari night club della citt\u00e0, assieme ad altri suoi associati mafiosi, e Detroit dove tra l'altro era stato presente ai matrimoni dei figli di William Tocco.\nStoria criminale.\nI primi arresti di Ormento risalivano al 1937, ed includevano 3 condanne per violazione della legge federale sui narcotici. Nel 1960 riceve una condanna a 5 anni di prigione, ed al pagamento di 10.000 dollari di multa, per i reati di cospirazione ed ostruzione alla giustizia.\nModus operandi.\nFu presente alla famosa Riunione di Apalachin nel 1957. Da una nota ufficiale del Federal Narcotics Bureau si legge che: \"\u00c8 stato un importante membro della Mafia, ed uno dei capi e leader del celebre gruppo mafioso denominato \"107 street mob\", ovvero la banda della 107\u00aa strada di New York, un potente sodalizio mafioso che \u00e8 stato per molti anni, responsabile di una grossa parte del contrabbando e della distribuzione di narcotici in America\" .\nAffari legali.\nAveva interessi al \"O e S Trucking Company\", e al \"Long Island Garment Trucking Company\", tutte societ\u00e0 con sede legale a New York.\nGli ultimi anni.\nOrmento inizi\u00f2 a ritirarsi gradualmente dagli affari mafiosi all'inizio degli anni settanta. Giovanni Ormento mor\u00ec di cause naturali nel 1974.\nMafiosi associati.\nOrmento aveva rapporti di affari, di alleanza e di collaborazione con i seguenti mafiosi:"}
{"id": "2652584", "revid": "984922", "url": "https://it.wikipedia.org/wiki?curid=2652584", "title": "Canale di Medicina", "text": "Il canale di Medicina \u00e8 un piccolo canale di bonifica della pianura bolognese che prende il nome dalla cittadina che bagna, Medicina appunto.\nNasce presso Castel San Pietro Terme, ad un'altitudine di circa 65\u00a0m, distaccandosi dal torrente Sillaro. Dirigendosi sempre verso nord, attraversa Medicina, quindi prosegue il suo corso in pianura; dopo un percorso di poco pi\u00f9 di 19\u00a0km, versa le sue acque nel canale \"Garda basso\" il quale, di l\u00ec a pochissimi chilometri, si congiunger\u00e0 col canale \"Garda alto\" dando vita al canale di bonifica Garda."}
{"id": "2652585", "revid": "73843", "url": "https://it.wikipedia.org/wiki?curid=2652585", "title": "Montare", "text": "Montare (dall'inglese \"to mount\"), in informatica, indica quel processo logico di preparazione di un file system (di un dispositivo esterno di memorizzazione o di una partizione del disco rigido) teso a renderlo accessibile al sistema operativo della macchina in uso, tipicamente leggendo dalla memoria certi indici delle strutture dati precedentemente letti dal dispositivo di memoria di massa. \nIl termine richiama un periodo nella storia dell'informatica quando un operatore doveva fisicamente inserire (montare) un nastro magnetico o un disco fisso su un perno prima di usarlo. Ad oggi il processo di montaggio \u00e8 ben distinto ovvero segue quello di collegamento fisico del dispositivo su cui il file system \u00e8 presente.\nDescrizione.\nIn termini pratici e non specialistici, l'effetto del montare una partizione o un volume \u00e8 quello di essere identificati attraverso una lettera del file system e di conseguenza di renderli visibili e selezionabili in uno strumento qualsiasi di \"esplora risorse\".\nD'altra parte i sistemi operativi o talune applicazioni configurano volutamente alcune partizioni perch\u00e9 siano non montate, per ragioni di sicurezza e pulizia di consultazione delle risorse.\nDispositivi montabili.\nTra i dispositivi \"montabili\", oltre ad altre eventuali partizioni del disco rigido interno, abbiamo dispositivi esterni di memorizzazione quali penne USB, hard-disk esterni, floppy-disk, CD-Rom.\nTutte le altre periferiche esterne del computer non si dicono montate, in quanto non sono supporti di memorizzazione che ospitano un file system, ma vengono dette semplicemente \"collegate\" (via cavo o wireless), riconosciute ed operative o meno dal sistema operativo attraverso i rispettivi driver.\nNei sistemi operativi.\nUnix e Unix-like.\nNei sistemi Unix-like, il punto di montaggio o punto di mount \u00e8 il posto nella struttura di directory del sistema operativo dove appare il file system montato. Per esempio, molte moderne distribuzioni Linux montano automaticamente un CD drive come /media/cdrom, in modo che il contenuto del CD drive appaia nella cartella /media/cdrom.\nNormalmente solo l'utente amministratore root pu\u00f2 montare un nuovo file system usando il comando mount, ma esiste la possibilit\u00e0 di estendere questa possibilit\u00e0 per permettere ai normali utenti di montare dei media rimovibili, utilizzando pacchetti appositi come pmount.\nMicrosoft Windows.\nL'equivalente di montare in Microsoft Windows \u00e8 noto come \"mapping a drive\". In questi sistemi, tutti i file e le cartelle disponibili al sistema operativo e i suoi utenti si trovano in posizioni relative alla cartella radice (\\), sia se quelle cartelle sono sulla stessa macchina che non lo siano.\nAnche il file system NTFS 3 di Microsoft supporta i Volume Mount Point mediante l'uso di NFTS reparse point, ci\u00f2 permette di montare volumi, oltre che normali lettere (per esempio: C:, E:), in arbitrarie posizioni internamente al file system."}
{"id": "2652590", "revid": "689854", "url": "https://it.wikipedia.org/wiki?curid=2652590", "title": "Semantica at most once", "text": "Una comunicazione punto-a-punto di tipo client/server, viene caratterizzata da una semantica detta \"at most once\", quando avviene in modo bidirezionale, il pi\u00f9 affidabile possibile e con messaggi (byte) consegnati in sequenza al pi\u00f9 una sola volta (modalit\u00e0 FIFO).\nUnico obiettivo \u00e8 quindi garantire che i byte arrivino ordinati e non duplicati (non possono\narrivare byte successivi, senza che arrivino i precedenti).\nIn caso di errore, non vi \u00e8 nessuna conoscenza sulle cause della mancata consegna (v. best effort)."}
{"id": "2652592", "revid": "339392", "url": "https://it.wikipedia.org/wiki?curid=2652592", "title": "Exa Cinema", "text": ""}
{"id": "2652603", "revid": "1632387", "url": "https://it.wikipedia.org/wiki?curid=2652603", "title": "Ghosts (Rage)", "text": "Ghosts \u00e8 l'undicesimo album in studio del gruppo musicale power metal tedesco Rage, pubblicato nel 1999 dalla GUN Records.\nIl disco.\nNella discografia dei Rage, \"Ghosts\" rappresenta il secondo capitolo della cosiddetta trilogia del periodo orchestrale, che include il precedente \"XIII\" e il successivo \"Welcome to the Other Side\". Infatti la produzione e gli arrangiamenti tendono a integrare il genere musicale suonato dai Rage, il Power metal, con suoni tipici di un'orchestra. A livello tematico, i brani trattano del viaggio nell'aldil\u00e0 dell'anima di un uomo morto in circostanze misteriose."}
{"id": "2652606", "revid": "111325", "url": "https://it.wikipedia.org/wiki?curid=2652606", "title": "EXA Cinema", "text": ""}
{"id": "2652609", "revid": "27875906", "url": "https://it.wikipedia.org/wiki?curid=2652609", "title": "Basswood", "text": ""}
{"id": "2652610", "revid": "599013", "url": "https://it.wikipedia.org/wiki?curid=2652610", "title": "Andre Spencer", "text": ""}
{"id": "2652612", "revid": "729019", "url": "https://it.wikipedia.org/wiki?curid=2652612", "title": "Renato di Savoia-Villars", "text": "Biografia.\nEra figlio naturale di Filippo II, duca di Savoia e della sua amante Libera Portone. Visse a lungo alla corte di Francia regnante Francesco I, che lo nomin\u00f2 nel 1519 gran maestro di Francia.\nSegu\u00ec Francesco I nella sesta guerra d'Italia (1521-1526) contro l'imperatore Carlo V, distinguendosi nella battaglia della Bicocca (27 aprile 1522), ma nella battaglia di Pavia (24 febbraio 1525) riport\u00f2 ferite mortali. Dal 1515 era Governatore e gran Siniscalco di Provenza.\nRenato di Savoia spos\u00f2 il 10 febbraio 1498 Anna Lascaris di Tenda (1487 \u2013 1554) dando inizio alla linea dinastica dei Savoia-Villars.\nMor\u00ec nella battaglia di Pavia del 1525.\nMatrimonio e discendenza.\nDa Anna Lascaris di Tenda Renato ebbe cinque figli:"}
{"id": "2652616", "revid": "287204", "url": "https://it.wikipedia.org/wiki?curid=2652616", "title": "Atlanta Hawks 1991-1992", "text": "La stagione 1991-92 degli Atlanta Hawks fu la 43\u00aa nella NBA per la franchigia.\nGli Atlanta Hawks arrivarono quinti nella \"Central Division\" della \"Eastern Conference\" con un record di 38-44, non qualificandosi per i play-off."}
{"id": "2652621", "revid": "293377", "url": "https://it.wikipedia.org/wiki?curid=2652621", "title": "Robert Smith", "text": ""}
{"id": "2652622", "revid": "599013", "url": "https://it.wikipedia.org/wiki?curid=2652622", "title": "Cappella di Sao Frutuoso de Montelios", "text": ""}
{"id": "2652624", "revid": "767487", "url": "https://it.wikipedia.org/wiki?curid=2652624", "title": "Mateo F\u00e9lix Zubiaga", "text": "Carriera.\nClub.\nCresciuto nella cantera dell'Athletic Bilbao, esordisce con il Bilbao Athletic nella stagione 1964-1965. Nel corso della stessa stagione viene promosso in prima squadra, debuttando in Primera Divisi\u00f3n spagnola il 21 febbraio 1965 nella partita Athletic-Deportivo La Coruna (0-0). Milita per sette stagioni con i \"rojiblancos\", con cui colleziona 131 presenze (106 in campionato), vincendo una Copa del General\u00ecsimo.\nNel 1975 viene ceduto al Calvo Sotelo, per concludere la carriera due anni pi\u00f9 tardi all'Arenas Getxo."}
{"id": "2652629", "revid": "767487", "url": "https://it.wikipedia.org/wiki?curid=2652629", "title": "Garda (canale)", "text": "Il canale Garda \u00e8 un canale di bonifica della bassa pianura bolognese e ferrarese.\nNasce in un'estrema propaggine del comune bolognese di Medicina dall'unione di due canali: il canale \"Garda basso\" (lungo 21,1\u00a0km), che raccoglie, tra l'altro, il canale di Medicina, e il canale \"Garda alto\" (lungo 15,6\u00a0km), nato per\u00f2 col nome di \"Allacciante Garda\" (lungo 6,5\u00a0km).\nI due canali per un tratto scorrono parallelamente e molto vicini l'uno all'altro per poi congiungersi all'entrata della provincia di Ferrara. Il canale Garda cos\u00ec scorre verso est parallelamente al canale Menata, attraversando Campotto, una frazione del comune di Argenta, e le sue valli, per poi confluire, dopo un percorso di 5\u00a0km, nel torrente Idice."}
{"id": "2652632", "revid": "287204", "url": "https://it.wikipedia.org/wiki?curid=2652632", "title": "Cappella di S\u00e3o Frutuoso de Montelios", "text": ""}
{"id": "2652637", "revid": "1305772", "url": "https://it.wikipedia.org/wiki?curid=2652637", "title": "International Superstar Soccer 2000", "text": "International Superstar Soccer (in Giappone Jykkyou J-League 1999: Perfect Striker 2), spesso abbreviato in ISS 2000, \u00e8 un videogioco di calcio sviluppato da KCEO e pubblicato da Konami per Nintendo 64, Game Boy Color e PlayStation nel luglio 1999.\nModalit\u00e0 di gioco.\nWorld League: una lega dove ci possono essere 32 o 64 squadre, sia andata che ritorno e si possono anche scegliere le squadre che partecipano al campionato. Lo sfondo del gioco diventa viola.\nPre-Season Match: praticamente un'amichevole: si possono scegliere le squadre, la difficolt\u00e0, le condizioni dei giocatori e del meteo, lo stadio. Lo sfondo del gioco diventa azzurro.\nMini League: \u00e8 un campionato corto: per arrivarci bisogna andare nella schermata di Pre-Season Match.\nInternational Cup: la coppa del mondo; le fasi sono 3: la qualificazione, la qualificazione alla fase finale, la fase finale. La schermata diventa verde al suo inizio.\nEuro Cup: la coppa d'Europa, molto simile, per quanto riguarda le fasi, alla International Cup. Viene identificata col colore rosso.\nTraining: un allenamento con una squadra a scelta: punizioni, corner, libero e difesa. Il suo colore \u00e8 il giallo.\nScenario: si sceglie la difficolt\u00e0 e tutte le opzioni. Poi, al suo men\u00f9, ci saranno diverse partite disputate in parte: queste dovranno essere vinte. La sua schermata \u00e8 grigia-azzurra."}
{"id": "2652638", "revid": "287204", "url": "https://it.wikipedia.org/wiki?curid=2652638", "title": "Phyllotopsis nidulans", "text": "\"Phyllotopsis nidulans\" (Pers.) Singer, Revue Mycol., Paris 1: 76 (1936).\nPhyllotopsis nidulans, \u00e8 un fungo di dimensioni contenute ma assai vistoso per il suo colore.\nDescrizione della specie.\nCappello.\nDi forma pleurotoide ondulato ed irregolare, di colore giallo finemente ornamentato da vistosa peluria bianca, 3\u20138\u00a0cm. margine involuto nei giovani esemplari.\nLamelle.\nLamelle mediamente fitte, adnato-decorrenti, di colore giallo aranciato, intervallate da lamellule.\nGambo.\nAssente o decentrato-breve, con portamento pleurotoide.\nCarne.\nGiallo aranciato pallido.\nSpore.\nColore rosa pallido-salmone, \u03bc 5-8 x 2-4; lisce, non amiloidi, lunghe-ellittiche.\nHabitat.\nSaprofita su legni duri o di conifera, autunno inverno.\nCommestibilit\u00e0.\nIgnota. L'assaggio \u00e8 comunque sconsigliato dal suo odore repellente.\nSpecie simili.\nFungo di facile riconoscibilit\u00e0, potrebbe essere confuso da un osservatore assai sprovveduto con un Pleurotus, nient'altro che per la sua forma.\nLa Tapinella panuoides un po' simile per forma e dai colori meno vivaci, ha lamelle anastomizzate e separabili, e spore in massa brune.\nEtimologia.\n\"Nidulans\" dal latino = nidificante, per la forma dei giovani esemplari."}
{"id": "2652640", "revid": "599013", "url": "https://it.wikipedia.org/wiki?curid=2652640", "title": "Jos\u00e9 Mar\u00eda Igartua", "text": "Carriera.\nCresciuto nella cantera dell'Athletic Bilbao, esordisce con la prima squadra nella stagione 1968-1969, debuttando in Primera Divisi\u00f3n spagnola il 22 settembre 1968 nella partita Athletic-Elche (1-1). Milita per sette stagioni con i \"rojiblancos\", con cui colleziona 161 presenze (118 in campionato), vincendo due Coppe del General\u00ecsimo. Nel 1975 viene ceduto al Celta Vigo, per concludere la carriera nel 1981 dopo quattro stagioni all'Alav\u00e9s."}
{"id": "2652641", "revid": "400694", "url": "https://it.wikipedia.org/wiki?curid=2652641", "title": "Nicola Fumo (scultore)", "text": ""}
{"id": "2652644", "revid": "1305772", "url": "https://it.wikipedia.org/wiki?curid=2652644", "title": "Mylo", "text": ""}
{"id": "2652652", "revid": "767487", "url": "https://it.wikipedia.org/wiki?curid=2652652", "title": "Mylo (Dakota del Nord)", "text": "Mylo \u00e8 un centro abitato (\"city\") degli Stati Uniti d'America, situato nella Contea di Rolette, nello Stato del Dakota del Nord. Nel censimento del 2000 la popolazione era di 19 abitanti. La citt\u00e0 \u00e8 stata fondata nel 1905.\nGeografia fisica.\nSecondo i rilevamenti dell'United States Census Bureau, la localit\u00e0 di Mylo si estende su una superficie di 2,60\u00a0km\u00b2, tutti occupati da terre.\nPopolazione.\nSecondo il censimento del 2000, a Mylo vivevano 19 persone, ed erano presenti 7 gruppi familiari. La densit\u00e0 di popolazione era di 8 ab./km\u00b2. Nel territorio comunale si trovavano 14 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 10,5% era al di sotto dei 18, il 5,3% fra i 18 e i 24, il 15,8% fra i 25 e i 44, il 31,6% fra i 45 e i 64, mentre infine il 36,8% era al di sopra dei 65 anni di et\u00e0. L'et\u00e0 media della popolazione era di 60 anni. Per ogni 100 donne residenti vivevano 137,5 maschi."}
{"id": "2652659", "revid": "767487", "url": "https://it.wikipedia.org/wiki?curid=2652659", "title": "V\u00edctor Marro", "text": "Carriera.\nCresciuto nel Balmaseda, nella stagione 1965-1966 viene acquistato dall'Athletic Bilbao, che lo fa esordire con la squadra riserve. Dalla stagione 1971-1972 viene promosso in prima squadra, debuttando in Primera Divisi\u00f3n spagnola il 3 ottobre 1971 nella partita Athletic-Celta Vigo 4-0. Milita quindi per quattro stagioni con i \"rojiblancos\" nelle quali \u00e8 spesso relegato al ruolo di \"vice\" di Iribar.\nNel 1975 viene ceduto al Valencia, e dopo due stagioni passa all'Osasuna, con cui termina la carriera nel 1981."}
{"id": "2652660", "revid": "767487", "url": "https://it.wikipedia.org/wiki?curid=2652660", "title": "Rolette", "text": "Rolette \u00e8 un centro abitato (\"city\") degli Stati Uniti d'America, situato nella Contea di Rolette, nello Stato del Dakota del Nord. Nel censimento del 2000 la popolazione era di 538 abitanti. La citt\u00e0 \u00e8 stata fondata nel 1905.\nGeografia fisica.\nSecondo i rilevamenti dell'United States Census Bureau, la localit\u00e0 di Rolette si estende su una superficie di 2,60\u00a0km\u00b2, tutti occupati da terre.\nPopolazione.\nSecondo il censimento del 2000, a Rolette vivevano 538 persone, ed erano presenti 140 gruppi familiari. La densit\u00e0 di popolazione era di 207 ab./km\u00b2. Nel territorio comunale si trovavano 286 unit\u00e0 edificate. Per quanto riguarda la composizione etnica degli abitanti, il 75,46% era bianco, il 21,00% era nativo e il 3,53% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 20,6% era al di sotto dei 18, il 6,9% fra i 18 e i 24, il 20,8% fra i 25 e i 44, il 22,7% fra i 45 e i 64, mentre infine il 29,0% era al di sopra dei 65 anni di et\u00e0. L'et\u00e0 media della popolazione era di 46 anni. Per ogni 100 donne residenti vivevano 94,2 maschi."}
{"id": "2652667", "revid": "131358", "url": "https://it.wikipedia.org/wiki?curid=2652667", "title": "Dinastia angioina", "text": ""}
{"id": "2652668", "revid": "124928724", "url": "https://it.wikipedia.org/wiki?curid=2652668", "title": "Campionato Sammarinese 1991-1992", "text": "Play-off.\nAi play-off si qualificano le prime quattro squadre del girone e la vincitrice della serie A2."}
{"id": "2652672", "revid": "212348", "url": "https://it.wikipedia.org/wiki?curid=2652672", "title": "Eucaliptolo", "text": "L'eucaliptolo \u00e8 una sostanza organica naturale che si presenta a temperatura ambiente come liquido incolore. Chimicamente \u00e8 un etere ciclico e un monoterpenoide\nQuesta molecola, si ritrova nel vacuolo delle cellule delle piante di eucalipto, \nSi estrae dalle foglie di eucalipto."}
{"id": "2652674", "revid": "599013", "url": "https://it.wikipedia.org/wiki?curid=2652674", "title": "K\u014dnstantinos Charalampid\u012bs (calciatore)", "text": "Carriera.\nClub.\nFormatosi nelle giovanili dell'APOEL Nicosia, nel 1997 viene convocato in prima squadra.\nCon la squadra cipriota in otto anni colleziona 101 presenze e 25 reti, vincendo 2 campionati, 1 Coppa di Cipro e 2 Supercoppe.\nA met\u00e0 della stagione 2004-2005, firma un contratto di due anni e mezzo con il Panathinaikos, collezionando 43 presenze ed una sola rete. Nel gennaio 2006 passa con la formula del prestito al , dove milita per 6 mesi, scendendo in campo 16 volte e segnando una rete. Durante la stagione 2006-2007 il Panathinaikos fa sapere che non rinnover\u00e0 il suo contratto, in scadenza al termine della stagione.\nNell'estate del 2007 Charalampid\u012bs effettua un provino per la squadra inglese del Cardiff, ma in seguito firmer\u00e0 un contratto con il Jena, club tedesco militante allora nella Zweite Liga. A gennaio 2008, dopo aver totalizzato 12 presenze e una rete, rescinde il contratto di comune accordo con la societ\u00e0.\nPoco dopo viene contattato dalla squadra in cui \u00e8 cresciuto, l'APOEL Nicosia, che gli offre la possibilit\u00e0 di tornare a giocare in patria. Charalampid\u012bs firma il 27 gennaio 2008 un contratto quadriennale con la societ\u00e0 cipriota.\nNazionale.\nCharalampid\u012bs ha esordito in nazionale maggiore nel 2003.\nHa segnato una doppietta nell'incontro Cipro-Irlanda dell'ottobre 2006, terminato 5-2, valido per la qualificazione agli Europei del 2008.\nStatistiche.\nPresenze e reti nei club.\n\"Statistiche aggiornate al 18 aprile 2018.\""}
{"id": "2652676", "revid": "287204", "url": "https://it.wikipedia.org/wiki?curid=2652676", "title": "Saint John", "text": "Saint John \u00e8 un toponimo in lingua inglese, equivalente di San Giovanni. Pu\u00f2 riferirsi a:"}
{"id": "2652677", "revid": "125056896", "url": "https://it.wikipedia.org/wiki?curid=2652677", "title": "St. John", "text": ""}
{"id": "2652684", "revid": "729019", "url": "https://it.wikipedia.org/wiki?curid=2652684", "title": "Universit\u00e0 di Valencia", "text": "L'Universit\u00e0 di Valencia (in valenciano Universitat de Val\u00e8ncia), fondata nell'anno 1499 come \"Estudi General\" (Studio Generale), \u00e8 l'universit\u00e0 pi\u00f9 antica della Comunit\u00e0 Valenciana e quindi con pi\u00f9 lunga tradizione della Spagna.\n\u00c8 organizzata intorno a tre campus situati in via Blasco Iba\u00f1ez, in via di Tarongers e a Burjassot. C'\u00e8 anche la scuola universitaria di magistero, ed altri centri come il d'Ontinyent e di Gandia."}
{"id": "2652687", "revid": "767487", "url": "https://it.wikipedia.org/wiki?curid=2652687", "title": "St. John (Dakota del Nord)", "text": "St. John \u00e8 un centro abitato (\"city\") degli Stati Uniti d'America, situato nella Contea di Rolette, nello Stato del Dakota del Nord. Nel censimento del 2000 la popolazione era di 358 abitanti. La citt\u00e0 \u00e8 stata fondata nel 1888.\nGeografia fisica.\nSecondo i rilevamenti dell'United States Census Bureau, la localit\u00e0 di St. John si estende su una superficie di 0,80\u00a0km\u00b2, tutti occupati da terre.\nPopolazione.\nSecondo il censimento del 2000, a St. John vivevano 358 persone, ed erano presenti 91 gruppi familiari. La densit\u00e0 di popolazione era di 470 ab./km\u00b2. Nel territorio comunale si trovavano 154 unit\u00e0 edificate. Per quanto riguarda la composizione etnica degli abitanti, il 37,99% era bianco, il 55,59% era nativo e il 6,42% apparteneva a due o pi\u00f9 razze. La popolazione di ogni razza ispanica corrispondeva allo 0,84% degli abitanti.\nPer quanto riguarda la suddivisione della popolazione in fasce d'et\u00e0, il 31,6% era al di sotto dei 18, il 9,8% fra i 18 e i 24, il 25,7% fra i 25 e i 44, il 20,9% fra i 45 e i 64, mentre infine il 12,0% era al di sopra dei 65 anni di et\u00e0. L'et\u00e0 media della popolazione era di 33 anni. Per ogni 100 donne residenti vivevano 86,5 maschi."}
{"id": "2652688", "revid": "290948", "url": "https://it.wikipedia.org/wiki?curid=2652688", "title": "Sole obrizzo", "text": ""}
{"id": "2652689", "revid": "287204", "url": "https://it.wikipedia.org/wiki?curid=2652689", "title": "Campionato Sammarinese 1992-1993", "text": "Play-off.\nAi play-off si qualificano le prime quattro squadre del girone e la vincitrice della serie A2."}
{"id": "2652694", "revid": "438678", "url": "https://it.wikipedia.org/wiki?curid=2652694", "title": "Vtiger CRM", "text": "vTiger CRM \u00e8 un software Customer Relationship Management distribuito in versione commerciale oncloud attraverso la piattaforma Vtiger OnDemand, e attraverso codice opensource nella versione vTiger Opensource. Nato nel 2004 da un team di sviluppo indiano come fork di SugarCRM con l'intenzione di estendere il concetto stesso di CRM sviluppato Sugar Inc., soprattutto nell'ambito della gestione catalogo, documentazione, interfaccia e integrazione telefonia, quest'ultima grazie al supporto nativo della piattaforma Asterisk.\nL'ultima versione stabile distribuita in open source \u00e8 la 7.1.0.\nCaratteristiche.\nvtiger CRM \u00e8 un software molto vasto ed \u00e8 composto dai seguenti moduli:\nQuesti moduli permettono la gestione di un tradizionale ciclo di vendita completo di informazioni dettagliate dove il principale obiettivo, secondo logica CRM, \u00e8 la collezione storica delle relazioni intercorse tra i vari elementi del sistema all'entit\u00e0 Cliente/Contatto.\nAmbiente operativo.\nvTiger opensource opera nativamente su architettura LAMP/WAMP attraverso uno stack di applicazioni PHP opensource e proprietarie,tra cui: ADOdb, SOAP, log4php, Bootstrap, jquery, Smarty, Oauth, Google API, html purifier, vtlib. La sua interfaccia \u00e8 di tipo web-based, basata sul framework Boostrap, per il suo utilizzo \u00e8 sufficiente un qualsiasi browser web."}
{"id": "2652703", "revid": "2153076", "url": "https://it.wikipedia.org/wiki?curid=2652703", "title": "The Fall (Norah Jones)", "text": "The Fall \u00e8 il quarto album in studio della cantante-cantautrice statunitense Norah Jones, uscito nel 2009 per la Blue Note Records. Il disco debutt\u00f2 al terzo posto della classifica americana Billboard 200, vendendo nella prima settimana 180.000 copie: il risultato pi\u00f9 basso per Norah Jones dopo il successo di \"Come Away with Me\"\nCaratteristiche dell'album.\nIl sito ufficiale della Jones afferma, con \"The Fall\", di intraprendere una nuova direzione, sperimentando suoni diversi, una struttura pi\u00f9 ritmica e nuovi collaboratori. Primo tra tutti, il produttore e ingegnere Jacquire King che lavor\u00f2 precedentemente con Kings of Leon, Tom Waits e altri. Oltre a lui, si uniscono alla Jones vari collaboratori nella scrittura delle canzoni tra cui Ryan Adams e il fedele Jesse Harris. Ultimo passo del rinnovamento: un gruppo di nuovi musicisti. \u00c8 la fine per la \"Handsome Band\": il gruppo che aveva sostenuto la Jones nei primi tre dischi si scioglie alla fine del 2007. Ora, si aggiungono i batteristi Joey Waronker (Beck, R.E.M.) e James Gadson (Bill Withers), il tastierista James Poyser (Erykah Badu, Al Green), i chitarristi Marc Ribot (Tom Waits, Elvis Costello), Smokey Hormel (Johnny Cash, Joe Strummer)\nTracce.\nLa versione iTunes dell'album contiene inoltre la bonus track \"Can't Stop\", mentre la versione giapponese contiene, oltre a essa, un'ulteriore canzone dal titolo \"Her red shoes\".\nSingoli.\nIl 12 ottobre 2009 \u00e8 stato estratto il primo singolo radiofonico tratto dall'album, la opening track \"Chasing Pirates\". Il 26 dello stesso mese viene pubblicato anche il video della canzone. Altri singoli tratti dall'album saranno \"Stuck\" e \"Back to Manhattan\"."}
{"id": "2652704", "revid": "228587", "url": "https://it.wikipedia.org/wiki?curid=2652704", "title": "Cayuga", "text": ""}
{"id": "2652705", "revid": "287204", "url": "https://it.wikipedia.org/wiki?curid=2652705", "title": "Campionato Sammarinese 1993-1994", "text": "Play-off.\nAi play-off si qualificano le prime quattro squadre del girone e la vincitrice della serie A2."}
{"id": "2652708", "revid": "767487", "url": "https://it.wikipedia.org/wiki?curid=2652708", "title": "Mayerling (film 1936)", "text": "Mayerling \u00e8 un film del 1936 diretto da Anatole Litvak, tratto da un romanzo di Claude Anet basato sui fatti di Mayerling.\nIl film, che venne presentato in concorso alla 4\u00aa Mostra del Cinema di Venezia, \u00e8 l'ultimo film europeo del regista, prima del trasferimento a Hollywood.\nTrama.\nIl principe Rodolfo d'Asburgo nonostante il fidanzamento con la principessa Stefania del Belgio cede al fascino della bella Maria Vetsera. Il loro amore sincero avr\u00e0 per\u00f2 un esito tragico.\nRiconoscimenti.\nNel 1937 il National Board of Review of Motion Pictures l'ha inserito tra i migliori film stranieri dell'anno.\nCritica.\nIl \"Dizionario Mereghetti\" definisce il film \u00abun drammone decorativo\u00bb, portato al successo da \u00abdue interpreti dolci ed esangui\u00bb.\nPer il \"Dizionario Morandini\" il film \u00abconvenzionale, decorativo [...] racconta in chiave di languido ed elegante romanticismo un tragico ed enigmatico episodio storico\u00bb."}
{"id": "2652711", "revid": "33689", "url": "https://it.wikipedia.org/wiki?curid=2652711", "title": "Awilda", "text": " Pare sia vissuta nel V secolo, ma la sua reale esistenza \u00e8 dubbia. Potrebbe infatti essere una variante della leggenda di Alf e Alfhild.\nBiografia.\nAwilda era la figlia di un re scandinavo (goto, secondo \"The Pirates Own Book\"). Quando suo padre organizz\u00f2 il suo matrimonio con il principe ereditario di Danimarca, Alf, lei si ribell\u00f2 e, insieme ad altre donne, si travest\u00ec da marinaio e part\u00ec con una nave nel Mar Baltico. Durante la navigazione, l'equipaggio formato da sole donne, incontr\u00f2 una nave pirata sulla quale era da poco morto il capitano. Quattro giorni dopo, dopo aver mostrato il suo valore, Awilda divenne capitano della nave. \nLa sua ciurma divenne nota e temuta in tutta la Scandinavia. Allora il re di Danimarca invi\u00f2 i suoi uomini migliori per combattere contro di loro, guidati dal figlio Alf. Quando Awilda lo vide, fu cos\u00ec impressionata dal suo coraggio, che ferm\u00f2 la battaglia e dopo essersi fatta riconoscere, accett\u00f2 di sposarlo."}
{"id": "2652712", "revid": "767487", "url": "https://it.wikipedia.org/wiki?curid=2652712", "title": "Cayuga (Dakota del Nord)", "text": "Cayuga \u00e8 un centro abitato (\"city\") degli Stati Uniti d'America, situato nella Contea di Sargent, nello Stato del Dakota del Nord. Nel censimento del 2000 la popolazione era di 61 abitanti. La citt\u00e0 \u00e8 stata fondata nel 1887.\nGeografia fisica.\nSecondo i rilevamenti dell'United States Census Bureau, la localit\u00e0 di Cayuga si estende su una superficie di 2,60\u00a0km\u00b2, tutti occupati da terre.\nPopolazione.\nSecondo il censimento del 2000, a Cayuga vivevano 61 persone, ed erano presenti 13 gruppi familiari. La densit\u00e0 di popolazione era di 24 ab./km\u00b2. Nel territorio comunale si trovavano 32 unit\u00e0 edificate. Per quanto riguarda la composizione etnica degli abitanti, il 96,72% era bianco e il 3,28% apparteneva a due o pi\u00f9 etnie.\nPer quanto riguarda la suddivisione della popolazione in fasce d'et\u00e0, il 29,5% era al di sotto dei 18, il 6,6% fra i 18 e i 24, il 26,2% fra i 25 e i 44, il 19,7% fra i 45 e i 64, mentre infine il 18,0% era al di sopra dei 65 anni di et\u00e0. L'et\u00e0 media della popolazione era di 46 anni. Per ogni 100 donne residenti vivevano 96,8 maschi."}
{"id": "2652715", "revid": "729019", "url": "https://it.wikipedia.org/wiki?curid=2652715", "title": "Kolesov RD-36-35", "text": "Lo RD-36-35 \u00e8 stato un motore turbogetto originariamente sviluppato sotto la direzione di P\u00ebtr Alekseevi\u010d Kolesov per il decollo verticale dello Yakovlev Yak-36. Il progetto si concentr\u00f2 su un motore semplice e con un basso peso specifico. La produzione di serie fu avviata nel 1972.\nIl compressore aveva sei stadi, il cui primo supersonico. La camera di combustione era di tipo anulare e la turbina era monostadio."}
{"id": "2652716", "revid": "110157", "url": "https://it.wikipedia.org/wiki?curid=2652716", "title": "Cogswell", "text": "Cogswell \u00e8 un centro abitato (\"city\") degli Stati Uniti d'America, situato nella Contea di Sargent, nello Stato del Dakota del Nord. Nel censimento del 2000 la popolazione era di 165 abitanti. La citt\u00e0 \u00e8 stata fondata nel 1890.\nGeografia fisica.\nSecondo i rilevamenti dell'United States Census Bureau, la localit\u00e0 di Cogswell si estende su una superficie di 0,90\u00a0km\u00b2, tutti occupati da terre.\nPopolazione.\nSecondo il censimento del 2000, a Cogswell vivevano 165 persone, ed erano presenti 49 gruppi familiari. La densit\u00e0 di popolazione era di 192 ab./km\u00b2. Nel territorio comunale si trovavano 81 unit\u00e0 edificate. Per quanto riguarda la composizione etnica degli abitanti, il 99,39% era bianco e lo 0,61% apparteneva a due o pi\u00f9 razze. La popolazione di ogni razza ispanica corrispondeva all'1,82% degli abitanti.\nPer quanto riguarda la suddivisione della popolazione in fasce d'et\u00e0, il 26,1% era al di sotto dei 18, il 6,7% fra i 18 e i 24, il 29,1% fra i 25 e i 44, il 23,0% fra i 45 e i 64, mentre infine il 15,2% era al di sopra dei 65 anni di et\u00e0. L'et\u00e0 media della popolazione era di 39 anni. Per ogni 100 donne residenti vivevano 103,7 maschi."}
{"id": "2652718", "revid": "793215", "url": "https://it.wikipedia.org/wiki?curid=2652718", "title": "Zoho Office", "text": "Zoho Office \u00e8 un'applicazione web per l'ufficio contenente programmi di videoscrittura, fogli di calcolo, presentazioni, basi di dati, taccuino, wiki, CRM, gestione progettuale e altre applicazioni sviluppate dalla Zoho Corporation (precedentemente AdventNet Inc.),\nuna societ\u00e0 indiana.\nFu lanciata nel 2005 con il programma di videoscrittura su internet.\nSuccessivamente sono stati integrati tutti gli altri applicativi.\nLe applicazioni sono utilizzabili gratuitamente, ma per un uso pi\u00f9 professionale e con pi\u00f9 caratteristiche bisogna fare un abbonamento.\nDall'ottobre 2009, Zoho ha integrato alcune delle sue applicazioni con Google Apps\nQuesto consente agli utenti di iscriversi ad entrambi gli applicativi sotto un unico nome utente e password.\nQuesta sembra una mossa insolita, giacch\u00e9 Zoho e Google sono due imprese separate e in competizione."}
{"id": "2652719", "revid": "1318658", "url": "https://it.wikipedia.org/wiki?curid=2652719", "title": "Louis Lemoine", "text": "Si schiera con i giacobini e partecipa all'assedio di Lione e allo sbarco a Quiberon che pose fine alla seconda guerra di Vandea, prima di supportare il colpo di Stato antirealista del 18 fruttidoro.\nAl culmine della sua carriera, combatte nella campagna d'Italia durante la quale Napoleone Bonaparte attacc\u00f2 l'esercito austriaco nella pianura padana.\nPosto al comando di 1500 uomini venne inviato dalla Francia per sostenere la Repubblica Romana e sconfisse in modo insperato il contingente inviato dal Regno di Napoli per restaurare l'autorit\u00e0 papale nella battaglia di Terni, cogliendo un clamoroso successo.\nPrivo di artiglieria, invece di arroccarsi nella impossibile difesa della citt\u00e0, lanci\u00f2 un attacco a sorpresa contro la colonna napoletana forte di 4.000 uomini, sbaragliandoli a catturandone il comandante, il colonnello Sanfilippo.\nIl rientro notturno delle truppe francesi, in una Terni illuminata e parata a festa, venne accolto dalla popolazione acclamante e grata per aver portato lo scontro fuori dalle mura cittadine., ma il successo fu di breve durata: dopo qualche mese, il 14 agosto 1799, l'arrivo delle truppe austro-russe del generale Gerlanitz, pose fine alla breve esperienza giacobina di Terni.\n\u00c8 sepolto nel cimitero di P\u00e8re-Lachaise (40\u00e8me division), vicino al suo amico Jean-Pierre Augereau, tenente generale delle armate francesi, barone dell'impero e fratello del maresciallo di Francia Augereau."}
{"id": "2652720", "revid": "36426", "url": "https://it.wikipedia.org/wiki?curid=2652720", "title": "Sigismondo Pandolfo Malatesta in preghiera davanti a San Sigismondo", "text": ""}
{"id": "2652723", "revid": "339392", "url": "https://it.wikipedia.org/wiki?curid=2652723", "title": "Citt\u00e0 svedese", "text": ""}
{"id": "2652736", "revid": "1272592", "url": "https://it.wikipedia.org/wiki?curid=2652736", "title": "Sanfilippo", "text": ""}
{"id": "2652743", "revid": "36426", "url": "https://it.wikipedia.org/wiki?curid=2652743", "title": "Trittico delle Tentazioni di Sant'Antonio (Bosch)", "text": ""}
{"id": "2652747", "revid": "585241", "url": "https://it.wikipedia.org/wiki?curid=2652747", "title": "Mora selvatica", "text": ""}
{"id": "2652748", "revid": "3831", "url": "https://it.wikipedia.org/wiki?curid=2652748", "title": "Seminario Arcivescovile di Milano", "text": ""}
{"id": "2652756", "revid": "610351", "url": "https://it.wikipedia.org/wiki?curid=2652756", "title": "Campionati italiani estivi di nuoto 1928", "text": "I Campionati italiani estivi di nuoto 1928 si sono svolti a Roma, nella piscina da 50 metri dello stadio tra il 1\u00ba e il 2 settembre 1928."}
{"id": "2652757", "revid": "104458", "url": "https://it.wikipedia.org/wiki?curid=2652757", "title": "Stadion Lachen", "text": "Lo Stadion Lachen \u00e8 uno stadio di calcio di Thun, costruito nel 1898.\nLo stadio, di pianta rettangolare e con copertura su tutte le tribune, \u00e8 stato la casa del Fussballclub Thun 1898.\nVi giocano gli incontri casalinghi i Thun Tigers, squadra di football americano.\nNel 2008 \u00e8 stato proposto di abbatterlo e ricostruirgli sopra un nuovo stadio, ma la proposta ha incontrato il parere contrario del comune di Thun e dei tifosi."}
{"id": "2652770", "revid": "599013", "url": "https://it.wikipedia.org/wiki?curid=2652770", "title": "Smirnoff", "text": ""}
{"id": "2652773", "revid": "287204", "url": "https://it.wikipedia.org/wiki?curid=2652773", "title": "Sottoprefettura di Oshima", "text": "La \u00e8 una sottoprefettura della prefettura di Hokkaid\u014d, Giappone. Ha un'area di 3.936,08 chilometri quadrati e una popolazione di 456.300 abitanti al 2005. \u00c8 stata fondata nel 1897."}
{"id": "2652775", "revid": "3831", "url": "https://it.wikipedia.org/wiki?curid=2652775", "title": "Universit\u00e0 Pontificie", "text": ""}
{"id": "2652785", "revid": "3831", "url": "https://it.wikipedia.org/wiki?curid=2652785", "title": "Pontificia Facolt\u00e0 Teologica dell'Italia Meridionale", "text": ""}
{"id": "2652786", "revid": "287204", "url": "https://it.wikipedia.org/wiki?curid=2652786", "title": "Sottoprefettura di Rumoi", "text": "La \u00e8 una sottoprefettura della prefettura di Hokkaid\u014d, Giappone. Ha un'area di 4.019,97 chilometri quadrati e una popolazione di 61.488 abitanti al 2005. \u00c8 stata fondata nel 1897."}
{"id": "2652787", "revid": "767487", "url": "https://it.wikipedia.org/wiki?curid=2652787", "title": "Wilfred Bartrop", "text": "Biografia.\nWilfred Bartrop nasce alla fine degli anni '80 dell'Ottocento a Worksop, nel Nottinghamshire. Il suo anno di nascita \u00e8 controverso: infatti in alcuni documenti \u00e8 riportato il 1887, mentre altre fonti riportano il 1889, probabilmente lo stesso Bartrop nella sua carriera calcistica si era ringiovanito togliendosi due anni. Le ragioni di questo possibile ringiovanimento sono sconosciute.\nCarriera.\nNel giugno del 1908 all'et\u00e0 di 20 anni firma un contratto con il Worksop Town, la squadra della sua citt\u00e0 natale.\nL'anno successivo si trasferisce al Barnsley, squadra militante in Second Division. Nel 1910 raggiunge la finale di FA Cup che il Barnsley perde al replay contro il Newcastle. Anche nel 1912 arriva in finale di FA Cup, che stavolta vince contro il West Bromwich.\nNegli anni in cui vi gioca Bartrop il Barnsley disputa sempre la Second Division ottenendo come miglior risultato il quarto posto nel 1912-1913.\nIn totale Bartrop disputa con il Barnsley 156 partite di campionato con 15 reti e 23 di FA Cup con 2 reti.\nConsiderato uno dei migliori giocatori della squadra, con il dribbling e il fiuto per il gol come punti di forza viene seguito dai migliori club dell'epoca fino a che nel 1914 non si trasferisce al Liverpool in First Division.\nLa stagione di Bartrop al Liverpool tuttavia \u00e8 negativa: la squadra termina il campionato al tredicesimo posto e Bartrop scende in campo solo tre volte, contro Oldham, Bolton e Bradford Park Avenue.\nDopo la fine della stagione 1915 la Lega \u00e8 costretta ad interrompere i campionati a causa dello scoppio della Prima guerra mondiale, costringendo Bartrop al ritiro.\nDopo il ritiro.\nNel 1915 Bartrop fa ritorno a Worksop dove lavora in un'industria mineraria. Poi entra nella Royal Artillery Field con la quale combatte nel fronte occidentale.\nDurante la Prima guerra mondiale, viene ucciso, il 7 novembre 1918, mentre era in servizio a Warcoing, in Belgio, lasciando cos\u00ec la moglie, Ruby, con la quale aveva vissuto a Worksop.\n\u00c8 sepolto nel cimitero di Pecq.\nBibliografia.\nLa sua biografia \u00e8 intitolata \"Swifter than the Arrow: Wilfred Bartrop, football and war\"."}
{"id": "2652789", "revid": "393899", "url": "https://it.wikipedia.org/wiki?curid=2652789", "title": "Google Workspace", "text": "Google Workspace (in precedenza \"G Suite\", \"Google Apps for Work\" e \"Google Apps for Business\") \u00e8 una suite di software e strumenti di produttivit\u00e0 per il cloud computing e per la collaborazione, offerta in abbonamento da Google.\nInclude le diffuse applicazioni web di Google tra cui Gmail, Hangouts, Calendar e Currents per la comunicazione; Drive per l'archiviazione; Documenti, Keep, Moduli e Sites per la produttivit\u00e0 e la collaborazione; e, a seconda del piano, un pannello di amministrazione per la gestione del vault, degli utenti e dei servizi. \nNonostante questi prodotti siano disponibili gratuitamente per le persone per uso domestico, Workspace offre vantaggi specifici per le organizzazioni quali indirizzi email personalizzati in base al dominio (@tuaazienda.it), 30 GB di spazio minimo di memorizzazione per documenti ed email ad utente, nonch\u00e9 assistenza telefonica e tramite email 24/24.\nIn quanto soluzione di cloud computing, offre un approccio diverso rispetto ai software di produttivit\u00e0 personale per l'ufficio in commercio, offrendo l'hosting delle informazioni dei clienti nella rete di data center sicuri di Google, o su server tradizionali gestiti internamente e fisicamente nelle sedi aziendali.\nSecondo Google, pi\u00f9 di 5 milioni di organizzazioni nel mondo utilizzano Google Apps, tra cui il 60% delle aziende della classifica Fortune 500.\nProdotti.\nGoogle Workspace \u00e8 la suite integrata di Google per uso professionale (imprese, enti, lavoratori autonomi, associazioni, organizzazioni in generale), composta da applicazioni di tipo \"office\" ovvero software di produttivit\u00e0 personale. Pertanto, include funzioni di configurazione e modellazione per l'impiego della soluzione (Google Admin). Come detto sopra, le stesse applicazioni possono essere utilizzate anche in ambito domestico ovvero per uso non professionale: in questo caso, la soluzione perde la qualifica \"Workspace\".\nLa gamma di prodotti e servizi di Google Workspace comprende Gmail, Google Calendar, Google Drive, Hangouts, Documenti, Fogli, Presentazioni, Moduli, Sites, Currents e Vault. Tranne Google Apps Vault, l'intera gamma \u00e8 inclusa nel piano di base, al costo di 4 euro per utente al mese o 40 euro per utente all'anno. Drive for Work \u00e8 un pacchetto premium, include Google Apps Vault, spazio di memorizzazione illimitato ed \u00e8 disponibile al costo di 8 euro per utente al mese.\nSe utilizzi un codice promozionale di Google Workspace puoi ottenere il 10% di sconto nel primo anno.\nGmail.\nGmail \u00e8 stato presentato con un lancio limitato il 1\u00ba aprile 2004 ed \u00e8 attualmente il servizio di email Web pi\u00f9 conosciuto al mondo. Il servizio \u00e8 stato aperto a tutti gli utenti consumer nel 2007. A partire da giugno 2012, 425 milioni di persone utilizzano Gmail, secondo Google.\nLa versione consumer gratuita di Gmail \u00e8 supportata da annunci di testo relativi al contenuto dei messaggi email degli utenti. Tra le funzionalit\u00e0 pi\u00f9 apprezzate si trovano 15 GB di memorizzazione gratuita, gestione per conversazioni, efficaci funzioni di ricerca e un'interfaccia in stile applicazione.\nSebbene simile alla versione gratuita, Gmail in Google Apps for Work offre funzionalit\u00e0 aggiuntive progettate per gli utenti aziendali.\nAlcune delle funzionalit\u00e0 includono:\nDrive.\nIl servizio di memorizzazione e sincronizzazione file di Google \u00e8 stato introdotto sul mercato il 24 aprile 2012, almeno sei anni dalla diffusione delle prime voci sul prodotto. L'annuncio ufficiale di Google descriveva Google Drive come \"un posto dove poter creare, condividere, collaborare e conservare tutto il contenuto\".\nCon Google Drive, gli utenti possono caricare qualsiasi tipo di file sul cloud, condividerli con altri utenti e accedervi da qualsiasi computer, tablet o smartphone. Gli utenti possono sincronizzare facilmente file tra computer e il cloud con un'applicazione desktop per Mac e PC. L'applicazione crea una cartella speciale sul computer e consente di sincronizzare tutte le modifiche apportate ai file su Drive, sul Web e sui dispositivi. La versione consumer di Google Drive include 15 GB di memorizzazione condivisi tra Gmail, Drive e Google+ Foto.\nSe offerto come parte di Google Apps for Work, Google Drive viene fornito con funzionalit\u00e0 aggiuntive progettate per l'utilizzo aziendale. Le funzionalit\u00e0 includono:\nIn talune situazioni l'organizzazione deve passare ai piani di storage previsti in Google One.\nDocumenti, Fogli, Presentazioni e Moduli.\nGoogle Apps include editor online per la creazione di documenti di testo o formati documentali, fogli elettronici, presentazioni e sondaggi. Il gruppo di strumenti \u00e8 stato introdotto sul mercato inizialmente l'11 ottobre 2006, come Google Docs &amp; Spreadsheets.\n\u00c8 possibile utilizzare Google Documenti, Fogli, Presentazioni e Moduli in qualsiasi web browser o su qualsiasi dispositivo portatile abilitato per il Web. \u00c8 possibile condividere, commentare e revisionare in collaborazione in tempo reale documenti, fogli elettronici, presentazioni e sondaggi. Le funzionalit\u00e0 aggiuntive includono cronologia delle revisioni illimitata che consente di conservare al sicuro tutte le modifiche in una postazione con accesso offline che consente agli utenti di lavorare sui documenti senza connessione a Internet.\nIl 25 giugno 2014, Google ha introdotto la modifica nativa per file di Microsoft Office in Google Documenti, Fogli e Presentazioni. Similmente alle osservazioni di altri articoli, un giornalista di Mashable ha scritto, \"Google sta chiaramente presentando le sue applicazioni come una soluzione pi\u00f9 economica per le societ\u00e0 con la necessit\u00e0 di modificare occasionalmente i file di Office\".\nSites.\nIntrodotto il 28 febbraio 2008, Google Sites consente agli utenti di creare e modificare pagine Web anche in caso di scarsa familiarit\u00e0 con il codice HTML o il web design. Gli utenti possono realizzare siti partendo da zero o utilizzare dei modelli, caricare contenuto come foto e video e controllare le autorizzazioni di accesso, selezionando chi pu\u00f2 visualizzare e modificare ciascuna pagina.\nGoogle Sites \u00e8 stato lanciato come parte della suite a pagamento Google Apps, ma presto \u00e8 stato reso disponibile anche agli utenti consumer. I clienti aziendali utilizzano Google Sites per realizzare siti per i progetti, intranet aziendali e siti per il pubblico.\nCalendar.\nProgettato per essere integrato a Gmail, si tratta di un servizio di calendario online di Google lanciato per gli utenti consumer il 13 aprile 2006. Utilizza lo standard iCal per interagire con altre applicazioni di calendario.\nIl calendario online di Google \u00e8 un calendario online integrato e condivisibile, progettato per i team. Le aziende possono creare calendari specifici per i team e condividerli con tutto il resto della societ\u00e0. \u00c8 possibile delegare calendari a un altro utente affidandogli la gestione di calendari o eventi specifici. Gli utenti possono inoltre utilizzare Google Calendar per verificare la disponibilit\u00e0 di sale riunioni o risorse condivise e aggiungerle agli eventi.\nTra le utili funzionalit\u00e0 di Google Calendar sono incluse:\nHangouts.\nIl 15 maggio 2013 Google ha annunciato che un nuovo strumento di testo, voce e chat video avrebbe sostituito i servizi di Google Talk, Google Voice e Google+ Hangouts. Conosciuto come Google Hangouts, consente fino a 10 utenti nella versione consumer e fino a 15 utenti nella versione professionale di unirsi a conversazioni tramite computer o dispositivi portatili. I partecipanti possono condividere le proprie schermate e visualizzare o collaborare sul contenuto. Il servizio Hangouts On Air consente agli utenti di eseguire lo streaming e la registrazione automatica di trasmissioni in diretta su Google+, YouTube e i propri siti Web.\nLa versione di Hangouts inclusa con Google Apps for Work supporta fino a 15 partecipanti e consente agli amministratori di scegliere se limitare l'utilizzo di Hangouts ai soli utenti dello stesso dominio, limitando l'accesso di partecipanti esterni.\nL'applicazione Hangouts conserva i messaggi memorizzati online nel cloud di Google e offre un'opzione per disattivare la cronologia se l'utente desidera rendere privati i propri messaggi. Inoltre, l'integrazione di Google+ consente agli utenti di salvare le proprie foto con altri utenti in un album privato e condiviso su Google+.\nIl 30 luglio 2014 Google ha annunciato che tutti i clienti di Google Apps avranno accesso a Hangouts, inclusi quelli non dotati di un profilo di Google+. Google ha inoltre collaborato per l'integrazione con altri fornitori di chat video come Blue Jeans Network e Intercall. \nGoogle ha inoltre annunciato che Hangouts rientra negli stessi Termini di servizio di altri prodotti di Google Apps for Work come Gmail e Drive. Ai clienti di Apps for Work inoltre vengono offerti assistenza telefonica 24/7 per Hangouts, 99,9% di uptime garantito e certificazioni ISO 27001 e SOC 2.\nIl 19 dicembre 2014 Google ha annunciato tramite un post su Google+ che era stata ripristinata una delle funzionalit\u00e0 pi\u00f9 richieste di Hangouts in Gmail, la possibilit\u00e0 per gli amministratori dell'applicazione di decidere se mantenere i messaggi di stato visibili solo internamente.\nNel 2020 il servizio viene quasi totalmente sostituito da Google Meet e, soprattutto, da Google Chat, passaggio accelerato dalla pandemia di Covid19 in corso, e il limite degli utenti viene portato a 100 utenti. Hangouts \u00e8 destinato a rimanere per l'utilizzo non professionale.\nGoogle+.\nGoogle+ \u00e8 stato il servizio di social network di Google, lanciato il 28 giugno 2011 in fase sperimentale e solo su invito. Gli osservatori lo hanno definito il pi\u00f9 recente tentativo di sfida di Google rivolta al gigante dei social network Facebook. Nonostante Google+ abbia da allora superato Twitter diventando il secondo social network pi\u00f9 utilizzato dopo Facebook, \u00e8 stato criticato per aver deluso gli utenti e non essere riuscito a generare traffico di rinvio.\nIl 27 ottobre 2011 Google ha annunciato che Google+ era disponibile per gli utenti che utilizzavano Google Apps all'universit\u00e0, per lavoro e per uso domestico.\nIl 29 agosto 2012 Google ha annunciato che, in seguito ai commenti dei clienti aziendali che avevano partecipato a un programma pilota, le funzionalit\u00e0 di Google+ erano state adattate alle organizzazioni. Tali funzionalit\u00e0 includevano la condivisione privata tra organizzazioni e i controlli amministrativi che consentivano di limitare la visibilit\u00e0 di profili e post.\nIl 5 novembre 2013 Google ha aggiunto un ulteriore livello di sicurezza per le comunit\u00e0 con restrizioni a cui potevano unirsi solo gli utenti appartenenti a una determinata organizzazione. Gli amministratori possono impostare in maniera predefinita le comunit\u00e0 con restrizioni e scegliere quali utenti al di fuori dell'organizzazione possono unirsi.\nGoogle+, in quanto rete aziendale, ha ricevuto recensioni miste che spaziavano dalle funzionalit\u00e0 che consentono alle piccole aziende di essere notate online, alla confusione degli utenti riguardo al marchio, fino a essere considerato un protagonista importante nella strategia di social marketing per aziende. Molti articoli online sottolineano che la presenza di Google+ consente di promuovere le aziende grazie ai posizionamenti dei risultati di ricerca di Google, siccome i post e le condivisioni di Google+ sono indicizzati immediatamente da Google.\nNel 2019 la sezione gratuita del social network \u00e8 stata chiusa, rimanendo attiva solamente per i clienti G Suite.\nNel 2020 tutti gli utenti G Suite vengono gradualmente migrati da Google+ per G Suite a Google Currents.\nGoogle Apps Vault.\nGoogle Apps Vault \u00e8 un servizio di eDiscovery e archiviazione disponibile esclusivamente ai clienti di Google Apps ed \u00e8 stato annunciato il 28 marzo 2012. Vault consente ai clienti di trovare e conservare messaggi email che possono essere utili per degli eventuali contenziosi. Inoltre aiuta i clienti a gestire i dati aziendali per motivi di continuit\u00e0, conformit\u00e0 e aderenza alle normative. A partire dal 25 giugno 2014, i clienti di Vault possono inoltre ricercare, visualizzare l'anteprima ed esportare file di Google Drive.\nGoogle Apps Vault \u00e8 incluso con Drive for Work e offre spazio di memorizzazione illimitato, disponibile al costo di 10 dollari per utente al mese.\nA febbraio 2020, Google Apps Vault \u00e8 un'opzione inclusa da G Suite (ex Google Apps) senza costi addizionali per i profili Business ed Enterprise, permettendo di archiviare i dati nel luogo (nell'applicazione) nel quale sono stato nativamente generati oppure di esportarli e reimportarli successivamente su Gmail, Drive e Hangouts Chat. Non \u00e8 prevista una certificazione della data e dei dati di connessione, mentre viene fornita un API per l'archiviazione sostitutiva su sistemi di terze parti, purch\u00e9 siano partner certificati di Google, quali Veritas oppure ZDiscovery.\nPrezzi.\nQuando i clienti potenziali si registrano a Google Apps for Work, ottengono una prova gratuita di 30 giorni per un numero massimo di 10 utenti. Al termine della prova, \u00e8 possibile scegliere tra un piano annuale al costo di 40 euro per utente all'anno o un piano flessibile al costo di 4 euro per utente al mese o 48 euro all'anno. La fatturazione di entrambi i piani pu\u00f2 avvenire su base mensile o annuale.\nI clienti possono aggiungere spazio di memorizzazione illimitato e Google Apps Vault per un costo mensile totale di 8 euro per utente. Per le organizzazioni con meno di cinque utenti, tale opzione limita lo spazio di memorizzazione a 1 TB per utente.\nGoogle Apps Device Policy.\nGoogle Apps Device Policy \u00e8 un'app (presente sullo store di Google) che implementa il controllo della sicurezza di un dispositivo mobile, che utilizza un account aziendale Workspace, da parte del server che eroga la suite Workspace. Tramite questo agente, l'amministratore del dominio pu\u00f2 implementare una serie di regole di protezione e l'addetto pu\u00f2 monitorarne l'impiego oltre che eseguire delle operazioni di sicurezza sul dispositivo.\nLe regole sono:\nCondizione essenziale \u00e8 che sul dispositivo sia configurato un profilo di lavoro, associato all'account aziendale, registrato mediante Android Device Policy che \u00e8 il servizio (attuato mediante app) di Android che si occupa di configurare regole di sicurezza base di abilitazione del controllo da remoto.\nSicurezza.\nGoogle garantisce di non trattenere i dati dei clienti. I dati sono memorizzati nei data center di Google e l'accesso \u00e8 limitato a dipendenti e personale selezionati. Google non condivide i dati con altre entit\u00e0, li mantiene fino a quando richiesto dai clienti, che hanno la facolt\u00e0 di ritirare i dati in caso di migrazione da Google Apps.\nGoogle Apps offre sicurezza e conformit\u00e0 classe Enterprise, inclusa una certificazione SSAE 16 / ISAE 3402 Tipo II, SOC 2-audit, ISO 27001, segue i principi di riservatezza Safe Harbor e consente di supportare requisiti specifici di settore come l'HIPAA (Health Insurance Portability and Accountability Act). Google afferma di aver incorporato strumenti anti-spam in Google Apps con un controllo antivirus integrato e un controllo dei documenti prima che gli utenti possano scaricare qualsiasi messaggio.\nGoogle assicura che tutti i file caricati su Google Drive sono crittografati e che ogni email inviata o ricevuta dagli utenti \u00e8 crittografata durante i trasferimenti interni tra data center. In un post del blog, Google for Work ha affermato di fornire un importante impegno contrattuale per proteggere le informazioni dei clienti e di non mostrare pubblicit\u00e0 o rilevare informazioni dei clienti per la pubblicit\u00e0.\nUso.\nGoogle sostiene che pi\u00f9 di 5 milioni di organizzazioni stiano utilizzando gli strumenti di Google Apps, nella versione gratuita o a pagamento. Secondo Amit Singh, il presidente di Google for Work, il 60% delle aziende dell'elenco Fortune 500 sta utilizzando i servizi di Google for Work. La gamma di clienti spazia tra i settori a livello globale e include Uber, AllSaints, BuzzFeed, Design Within Reach, Virgin, PwC e altri. Molti clienti che utilizzano Apps appaiono nella pagina clienti di Apps.\nRivenditori e sponsor di Google.\nGoogle vanta un ecosistema di rivenditori che aiuta i clienti potenziali a diventare operativi sulle Google Apps. La directory dei partner aiuta gli utenti a trovare il partner ideale. Il 10 marzo 2014 Google ha lanciato in alcuni Paesi un programma di referral che offre agli sponsor 15 dollari per ciascun utente registrato. Il programma inizialmente \u00e8 stato implementato per tutti gli utenti negli Stati Uniti e nel Canada. Le clausole del programma di presentazione affermano che gli utenti possono presentare un numero illimitato di clienti, ma che il riconoscimento viene corrisposto per i primi 100 utenti di ciascun cliente presentato.\nIl 4 dicembre 2014 Google ha presentato il Google for Work and Education Partner Program che aiuta i partner nella vendita, nella manutenzione e nell'innovazione della suite di prodotti e piattaforme di Google for Work and Education.\nGoogle Suite Marketplace.\nGoogle Apps Marketplace \u00e8 stato lanciato nel 2010 ed \u00e8 un negozio online con applicazioni cloud destinate alle aziende che accrescono la funzionalit\u00e0 di Google Apps. Dal 2014 si chiama \"Google Suite Marketplace\" per via della creazione di una suite unica per tutte esigenze (allora denominata appunto\"G Suite\") e consente agli amministratori di sfogliare, acquistare e distribuire applicazioni cloud integrate destinate alle aziende o alle scuole.\nGli sviluppatori possono anche creare e vendere applicazioni e servizi in Marketplace. Il 6 marzo 2014 Google ha informato che i clienti di Google Apps avevano effettuato oltre 200 milioni di installazioni dal negozio online a partire dal lancio di Marketplace nel 2010.\nIl 17 settembre 2014 Google ha informato con un post del blog che i dipendenti potevano installare applicazioni di terze parti dal Marketplace senza coinvolgere gli amministratori.\nRecensioni online.\nGoogle Apps ha ricevuto molte recensioni positive online con una media di 4-5 stelle su un massimo di 5 stelle. Nelle recensioni Google Apps \u00e8 stato apprezzato per il prezzo concorrenziale, l'offerta di una suite completa, la facile installazione e la buona funzionalit\u00e0 su pi\u00f9 dispositivi. Alcune recensioni negative hanno sottolineato che a Google Apps, Presentazioni e Google Documenti mancano alcune funzionalit\u00e0 necessarie a produrre documenti pari ai documenti realizzati con Powerpoint e Word di Microsoft Office.\nConcorrenza.\nIl principale concorrente della suite di \"Google Workspace\" \u00e8 Microsoft Office 365, un'offerta per aziende basata sul cloud di Microsoft che offre prodotti simili. I recensori online non sono unanimi nel definire quale sia la migliore offerta. Nelle recensioni si legge che le valutazioni di Google Apps e Microsoft 365 sono simili, ma che le funzionalit\u00e0 sono molto diverse.\nLe differenze principali consistono nei piani tariffari, nello spazio di memorizzazione e nel numero di funzionalit\u00e0. Microsoft 365 offre un numero di funzionalit\u00e0 maggiore rispetto a \"Google Workspace\", tuttavia molte di queste funzionalit\u00e0 spesso non vengono utilizzate. Google non fornisce cifre sul fatturato o sugli utenti e rende in tal modo difficile ai recensori il confronto tra il successo di \"G Suite\" e Microsoft Office. Dall'ottobre 2014, Microsoft vanta 7 milioni di clienti per Office 365 e nell'ultimo trimestre ha riscontrato una crescita del 25%.\nAttualmente non son presenti startup in concorrenza con la suite di Google Apps perch\u00e9 il costo necessario a competere su un prodotto, come l'email, \u00e8 troppo elevato e l'opportunit\u00e0 di fatturato \u00e8 ridotta.\nCon Drive for Work e le applicazioni con spazio di memorizzazione illimitato e Vault, \"Google Workspace\" ha attratto nuovi concorrenti: Box, Dropbox e OneDrive.\nProdotti correlati.\n\"Google Workspace\" fa parte di un'estesa gamma di prodotti aziendali di Google. Alcuni prodotti: Google Cloud, Google Search for Work, Google Maps for Work, Google Chrome for Work.\nProdotti inclusi.\nSono inclusi nell'offerta, e attivabili dal pannello di amministrazione per tutti o parte degli utenti, tutti i prodotti Google per l'utenza domestica, tra cui:"}
{"id": "2652790", "revid": "1075510", "url": "https://it.wikipedia.org/wiki?curid=2652790", "title": "Robert Smith (matematico)", "text": "\u00c8 nato probabilmente a Lea, vicino Gainsborough. \u00c8 entrato nel Trinity College nel 1708, diventandone \"senior fellow\" nel 1739 e \"Master\" nel 1742. Ha ricoperto la carica di Professore Plumiano di astronomia e filosofia sperimentale dal 1716 al 1760.\nHa pubblicato i libri \"A Compleat System of Opticks\" nel 1738 \"Harmonics, or, The Philosophy of Musical Sounds\" nel 1749.\nCome matematico, \u00e8 rimasto noto per l'equazione di Smith-Helmholtz. Alla sua memoria era dedicato il premio Smith dell'Universit\u00e0 di Cambridge, nato da una donazione all'universit\u00e0 di 3500 sterline in azioni della South Sea Company."}
{"id": "2652793", "revid": "1318658", "url": "https://it.wikipedia.org/wiki?curid=2652793", "title": "Jeanne Hersch", "text": "Biografia.\nD'origine polacca (da parte materna) e lituana (da parte paterna), la sua famiglia ebraica si trasfer\u00ec a Ginevra prima della sua nascita. Il padre, Liebmann, fu professore di demografia e statistica all'Universit\u00e0 di Ginevra, la madre, Liba Lichtenbaum, era medico. Jeanne Hersch, dopo aver studiato a Ginevra, and\u00f2 a specializzarsi a Heidelberg e a Friburgo, dove ascolt\u00f2 le lezioni di Heidegger, per poi continuare gli studi a Parigi.\nLa sua tesi di laurea (1931), su \"Les images dans l'oeuvre de Bergson\" (\"Le immagini nell'opera di Bergson\"), la mise in contatto con il filosofo francese, che ne rimase molto colpito; ma il suo vero maestro fu Karl Jaspers, di cui fu assistente e traduttrice in francese. Nel 1936, aveva gi\u00e0 scritto la sua prima opera d'una certa estensione e importanza, \"L'illusione filosofica\", che usc\u00ec in tedesco venti anni dopo, con una lusinghiera introduzione di Jaspers. Un'altra opera fondamentale del periodo \u00e8 \"L'\u00eatre et la forme\" (\"Essere e forma\"), del 1946.\nDopo aver insegnato qualche tempo negli Stati Uniti (quando le leggi razziali le impedivano di insegnare nell'Europa nazi-fascista), torn\u00f2 a Ginevra, dove insegn\u00f2 dal 1947 al 1977, trenta lunghi anni di formazione per centinaia di studenti che hanno studiato nella citt\u00e0 dotta di Rousseau e Calvino. Bisogna ricordare anche e almeno \"Id\u00e9ologies et r\u00e9alit\u00e9s\" (\"Ideologie e realt\u00e0\"), del 1956. Nel 1966 viene chiamata dall'UNESCO a dirigere la divisione di filosofia e a raccogliere le voci di pensatori e scrittori in \"Le droit d'\u00eatre un homme\" (\"Il diritto d'essere un uomo\", 1968), altro testo fondamentale, sia pure come curatela.\nNel 1970 fu la rappresentante della Svizzera nel Consiglio esecutivo dell'Unesco. \u00c8 stata anche scrittrice di racconti (raccolti in \"La nascita di Eva\") e di un romanzo (\"Primo amore\"). Nel 1987 le \u00e8 stata assegnata la Medaglia Albert Einstein. \u00c8 sepolta al Cimeti\u00e8re des Rois a Plainpalais, a Ginevra.\nIl pensiero.\nNell'ambito contemporaneo della filosofia, Jeanne Hersch fu una delle pensatrici principali della filosofia svizzera novecentesca, il cui pensiero si \u00e8 sviluppato inizialmente sulla base della speculazione di Henri Bergson, da cui ha tratto principalmente la nozione di libert\u00e0, e successivamente allacciandosi (proprio sulla base della suddetta nozione peculiare) alla filosofia del pensatore tedesco Karl Jaspers, di cui fu allieva, e di cui estese il pensiero, conducendolo alla cosiddetta filosofia dell'incarnazione (nucleo teoretico che \u00e8 centrale anche in altri pensatori del Novecento, tra i quali Gabriel Marcel, di cui la Hersch fu peraltro conoscente, se non amica); classificando storicamente la sua figura, Jeanne Hersch rientra nel pensiero esistenzialista del Novecento. Tutta la sua filosofia \u00e8 incentrata sulla nozione di libert\u00e0, di cui d\u00e0 un risvolto sia morale che teoretico, sostenendo che l'essenza trascendente della libert\u00e0 lega indissolubilmente la natura etica dell'uomo alla sua dinamica esistenziale."}
{"id": "2652794", "revid": "92723", "url": "https://it.wikipedia.org/wiki?curid=2652794", "title": "Gaudet Mater Ecclesia", "text": "Gaudet Mater Ecclesia (in lingua italiana \"Gioisce la madre Chiesa\") \u00e8 il titolo in latino di un celebre discorso di papa Giovanni XXIII.\nEsso venne pronunciato nella Basilica di San Pietro l'11 ottobre 1962 per l'apertura del Concilio Vaticano II, al termine di una celebrazione solenne alla presenza di tutti i padri conciliari.\nIn esso il papa defin\u00ec quali fossero gli scopi dei lavori dell'assise conciliare:\nEgli spieg\u00f2 quindi come in quei tempi la Chiesa, nel combattere gli errori, preferisse \u00abusare la medicina della misericordia invece di imbracciare le armi del rigore\u00bb.\nNel discorso egli respinse quelli che defin\u00ec \"profeti di sventura\":"}
{"id": "2652796", "revid": "122848287", "url": "https://it.wikipedia.org/wiki?curid=2652796", "title": "Bucchia", "text": "La famiglia Bucchia (nelle fonti anche in varie altre forme, fra le quali \"Bucchich, Buchia\", \"Buche\", \"Buchi\", \"Buchie\", \"de Bucha\", \"de Buchia\", \"de Bucho\", \"de Bu\u00e7a\", \"Boce\" o \"Buca\", in croato e in montenegrino \"Bu\u010da\", \"Bu\u010di\u0107\" o \"Bu\u0107in\") fu una delle pi\u00f9 importanti famiglie nobili di Cattaro. Un ramo dei Bucchia fu ammesso nel patriziato della Repubblica di Ragusa, un altro ramo invece s'impiant\u00f2 a Sebenico.\nStoria.\nI Bucchia furono fra le famiglie pi\u00f9 ricche e potenti di Cattaro, fondendosi nel tempo con la famiglia Drago e dando luogo ad una delle casate pi\u00f9 importanti della regione: quella dei \"Drago-Bucchia\".\nIl cognome sembra derivare dal nome proprio medievale \"Buchius\" o \"Bucchius\", attestato sia in Dalmazia che in varie localit\u00e0 italiane. Il primo Bucchia a risultare negli archivi \u00e8 un \"Jacobus Boce\", presente a Cattaro nel 1186.\nUn ramo dei Bucchia si spost\u00f2 nel 1449 a Sebenico, mentre un altro ramo s'era gi\u00e0 spostato nel XIV secolo a Ragusa. Questi ultimi, fra il 1440 e il 1640 contarono 30 membri del Maggior Consiglio, pari al 1,36% sul totale. In questi duecento anni, ottennero anche 27 cariche senatoriali (1,36%), 5 volte la qualifica di Rettore della Repubblica (0,21%), 5 membri del Minor Consiglio (0,23%), ma non furono mai Guardiani della Giustizia.\n\"Storia recente\".\nIl ramo cattarino si estinse nel XVII secolo, quello raguseo nel XIX secolo con la morte di Secondo Bucchia nel 1807. Il ramo di Sebenico, trapiantatosi poi sull'isola di Hvar, tutt'oggi sopravvive in Italia, in particolare a Milano e Parma, rispettivamente presso le famiglie \"Bucchich\" e \"Peracchia - Bucchich\" "}
{"id": "2652799", "revid": "731511", "url": "https://it.wikipedia.org/wiki?curid=2652799", "title": "Abby Hoffman", "text": "Biografia.\nHockey.\nNata a Toronto, impar\u00f2 a pattinare quando aveva tre anni. All'et\u00e0 di nove anni il desiderio della Hoffman era quello di giocare in una squadra di pallacanestro: non gli fu possibile realizzarlo in quanto nella zona di Toronto non erano presenti squadre femminili di quella disciplina. Si iscrisse quindi ai campionati maschili dopo essersi tagliata i capelli corti e registrandosi ufficialmente come ragazzo, con nome Ab Hoffman. In seguito fu scoperta e le fu negato il permesso di giocare. I suoi genitori fecero quindi ricorso alla Corte Suprema dell'Ontario ed il suo caso fin\u00ec sulle pagine del \"Time Magazine\" e del \"Newsweek\".\nLa Hoffman tent\u00f2 quindi con l'hockey su ghiaccio, iscrivendosi sempre come ragazzo al campionato Junior A dell'Ontario, nella squadra del St. Catharines. Ebbe come ruolo il difensore. Fu selezionata per l'all star team e, dovendo presentare un certificato di nascita, fu nuovamente scoperto il suo vero genere; il suo caso fece scalpore anche a livello internazionale.\nAtletica leggera.\nDopo le sue esperienze con l'hockey, la Hoffman prov\u00f2 a darsi al nuoto prima di scoprire che l'atletica leggera era la sua vera passione, in special modo la disciplina degli 800 metri piani.\nGareggi\u00f2 in quattro Olimpiadi: 1964, 1968, 1972 e 1976. Partecip\u00f2 inoltre a quattro Giochi panamericani e due Giochi del Commonwealth. Ne Giochi Olimpici del 1976 fu portabandiera del Canada.\nVinse la medaglia d'oro nel 1966 nelle 880 yarde nei Giochi del Commonwealth e nel 1971 negli 800 metri ai Giochi Panamericani. Nel 1967 e nel 1975 vinse la medaglia di bronzo ai Giochi Panamericani negli 800 e nei 1500 metri.\nAttivit\u00e0 extra-atletiche.\nDal 1981 al 1991 la Hoffman fu il primo direttore generale donna dello \"Sport Canada\", un'agenzia federale dello sport del governo canadese. Inoltre, nel 1981 fu la prima donna canadese eletta nel comitato esecutivo del Comitato Olimpico canadese. Dal 1980 al 1982 scrisse articoli sul fitness per la rivista canadese Chatelaine.\nNel 1982 lei e Maureen McTeer il primo campionato canadese femminile di hockey su ghiaccio, noto come Esso Women's Nationals (sponsorizzato appunto dalla societ\u00e0 petrolifera Esso). La \"Abby Hoffman Cup\" \u00e8 stata denominata cos\u00ec in suo onore.\nNel 1995 \u00e8 stata un membro del consiglio dell'Associazione Internazionale delle Federazioni di Atletica. Nel 2003 \u00e8 stata nominata senior advisor di Health Canada e nel 2012 \u00e8 tuttora coordinatore esecutivo della gestione della stessa societ\u00e0.\nAbby Hoffman \u00e8 sorella di Paul Hoffman, geologo studioso della teoria della \"terra-palla di neve\".\nOnorificenze.\nNel 1982, Hoffman \u00e8 stata fatta Ufficiale dell'Ordine del Canada. Nel 2004 \u00e8 stata introdotta nella Hall of Fame dello Sport del Canada."}
{"id": "2652800", "revid": "144796", "url": "https://it.wikipedia.org/wiki?curid=2652800", "title": "Lajos Batthy\u00e1ny (politico 1696)", "text": "Biografia.\nLajos Ern\u0151 Batthy\u00e1ny era il figlio primogenito del conte Adam II Batthy\u00e1ny (1662-1703) e di sua moglie, Eleon\u00f3ra Strattmann, e fratello del generale K\u00e1roly Batthy\u00e1ny.\nDal 1732 al 1746 egli fu Cancelliere nel Regno d'Ungheria, giocando un ruolo significativo nel 1741 all'assemblea nazionale, sostenendo la politica dell'Imperatrice Maria Teresa d'Austria, divenuta anche Regina d'Ungheria. Nel 1751 il parlamento nazionale lo elesse Palatino d'Ungheria.\nTra il 1754 ed il 1755 a Bicske fece costruire un grandioso palazzo che constava di 24 camere, il tutto su due piani. Verso la fine della sua vita, divenne impopolare a causa di alcune sue riforme che aumentarono le imposte e resero pi\u00f9 dure le condizioni dei servi della gleba.\nAlla sua morte nel 1765, a Nagykanizsa venne fondato un liceo con il suo nome, al quale egli leg\u00f2 10.000 fiorini come contributo."}
{"id": "2652807", "revid": "1186766", "url": "https://it.wikipedia.org/wiki?curid=2652807", "title": "Sugar Environment", "text": "Sugar \u00e8 un desktop environment libero progettato con l'obiettivo di essere usato dai bambini per l'apprendimento.\nSviluppato originariamente come parte del progetto One Laptop Per Child (OLPC), il progetto \u00e8 mantenuto dalla Sugar Labs, uno spin-off no-profit di OLPC che ha incominciato a lavorare dal maggio 2008.\n\u00c8 scritto in Python ed \u00e8 distribuito sotto licenza GNU General Public License.\nDistribuzioni che supportano Sugar DE.\nNel 2005 il pacchetto \u00e8 stato rimosso dalla versione stabile di Debian (Debian 8 \"jessie\") per problemi di collaborazione con i rilasci di Sugar Labs. Il pacchetto Debian rimane per la versione instabile (\"sid\") e di testing (\"stretch\")."}
{"id": "2652811", "revid": "965226", "url": "https://it.wikipedia.org/wiki?curid=2652811", "title": "Federica Guidi", "text": "\u00c8 stata Ministra dello sviluppo economico nel governo Renzi dal 22 febbraio 2014 al 5 aprile 2016.\nBiografia.\nFiglia di Guidalberto Guidi, gi\u00e0 vicepresidente di Confindustria e membro di numerosi consigli di amministrazione di importanti industrie italiane, tra cui FIAT e Ferrari, Federica Guidi si \u00e8 laureata in giurisprudenza, lavorando successivamente per due anni come analista finanziaria.\nLasciata la carriera finanziaria, nel 1996 \u00e8 entrata nell'azienda di famiglia, la Ducati Energia, della quale \u00e8 diventata successivamente amministratore delegato. Dal 2002 al 2005, \u00e8 stata presidente regionale dei Giovani imprenditori dell'Emilia-Romagna e vicepresidente degli imprenditori della regione.\nDal 2005 al 2008, ha affiancato Matteo Colaninno come vicepresidente dei Giovani imprenditori di Confindustria, e al termine di questo periodo, sotto la presidenza di Emma Marcegaglia, ne \u00e8 diventata presidente. Tra i suoi vice vi era anche Gianluca Gemelli, poi divenuto suo compagno. Successivamente, seguendo le orme del padre, \u00e8 diventata vicepresidente di Confindustria.\n\u00c8 membro del Gruppo della Regione Europea della Commissione Trilaterale.\nMinistro dello sviluppo economico.\nDal 22 febbraio 2014 al 5 aprile 2016 \u00e8 stata Ministra dello sviluppo economico nel Governo Renzi.\nDopo la sua nomina, per evitare potenziali conflitti di interessi, ha rinunciato a tutti gli incarichi operativi nelle imprese controllate dalla famiglia, che partecipano ad appalti pubblici ed intrattengono importanti relazioni commerciali con le aziende di propriet\u00e0 statale. Tuttavia i senatori del Movimento 5 Stelle presentano nei suoi confronti una mozione di sfiducia, ma l'aula del Senato ne respinge la calendarizzazione. \nDa ministra ha lavorato per l'intesa sindacale nel caso Whirlpool e per l'ILVA di Taranto, oltre che nel rilanciare le relazioni commerciali Italia-Iran dopo l'accordo sul nucleare. Guidi ha anche firmato il \"DDL Concorrenza\".\nInchieste.\nIl 31 marzo 2016, tra gli atti di una inchiesta della procura di Potenza sullo smaltimento di rifiuti nell'impianto Eni di Viggiano, in Val d'Agri (arrestate sei persone), sono inserite alcune intercettazioni telefoniche del dicembre 2014. In una di queste la ministra informava il compagno, Gianluca Gemelli, indagato nella stessa inchiesta, che nella legge di stabilit\u00e0 che sarebbe stata votata da l\u00ec a poco sarebbe stato inserito un emendamento che avrebbe potuto favorire gli interessi imprenditoriali del fidanzato ottenendo sub appalti per oltre due milioni di euro, riferendo inoltre al compagno che anche la ministra Maria Elena Boschi era d'accordo sull'inserimento dell'emendamento. La Guidi, mai formalmente indagata, annuncia il giorno stesso le dimissioni dall'incarico di ministro, che sono accettate il 5 aprile. In seguito alle dimissioni, il dicastero dello sviluppo economico \u00e8 stato affidato \"ad interim\" al presidente del Consiglio Matteo Renzi fino alla nomina a ministro di Carlo Calenda, avvenuta il 10 maggio. Dopo le dimissioni interrompe la relazione con Gemelli."}
{"id": "2652816", "revid": "599013", "url": "https://it.wikipedia.org/wiki?curid=2652816", "title": "Robert Smith (giocatore di football americano)", "text": "Dopo aver frequentato l'Universit\u00e0 statale dell'Ohio e giocato con gli Ohio State Buckeyes (che ha poi accusato apertamente di non lasciarlo concentrare sugli studi), ha passato tutta la sua carriera da professionista nei Minnesota Vikings: \u00e8 stato scelto nel primo giro (21\u00ba scelta) del draft NFL 1993 e ci \u00e8 rimasto fino al 2000, quando si \u00e8 ritirato ancora nel picco della forma; proprio in quell'anno era stato il giocatore con il maggior numero di yard corse della lega (1.521). Fino al 2012 \u00e8 rimasto il primatista dei Vikings per yard corse in carriera, quando fu superato da Adrian Peterson.\nDopo il ritiro ha fondato la Robert Smith Foundation, che offre supporto agli ospedali per bambini e alla ricerca per il cancro, e si \u00e8 dedicato amatorialmente all'astronomia."}
{"id": "2652823", "revid": "22229", "url": "https://it.wikipedia.org/wiki?curid=2652823", "title": "Teoconservatorismo", "text": ""}
{"id": "2652828", "revid": "22356", "url": "https://it.wikipedia.org/wiki?curid=2652828", "title": "Pitoni", "text": ""}
{"id": "2652829", "revid": "610351", "url": "https://it.wikipedia.org/wiki?curid=2652829", "title": "Campionati italiani estivi di nuoto 1919", "text": "I XVII Campionati italiani di nuoto si sono svolti a Como, dove \u00e8 stato allestito un campo a lago da 100 metri, tra il 15 agosto e il 17 agosto 1919. Sono state disputate solo gare maschili.\nPodi.\nSino al 1931 venivano usati cronometri precisi al quinto di secondo (0,2 sec.); i tempi sono stati riportati usando i decimi di secondo, ne segue che le cifre dei decimi appaiano sempre pari"}
{"id": "2652834", "revid": "550667", "url": "https://it.wikipedia.org/wiki?curid=2652834", "title": "Nicola Cusano", "text": "Uno dei primi sostenitori tedeschi dell'umanesimo rinascimentale, forn\u00ec contributi spirituali e politici alla storia europea. Un notevole esempio della sua opera sono i suoi scritti mistici o spirituali sull '\"ignoranza dotta\", cos\u00ec come la sua partecipazione alle lotte di potere tra Roma e gli stati tedeschi del Sacro Romano Impero.\nLegato pontificio in Germania dal 1446, fu nominato cardinale per i suoi meriti da papa Niccol\u00f2 V nel 1448 e principe-vescovo di Bressanone due anni dopo. Nel 1459 divenne vicario generale nello Stato Pontificio.\nBiografia.\nLa nascita e gli studi.\nNacque nel 1401 a Kues (nome latinizzato in \"Cusa\"), ora Bernkastel-Kues, in Germania presso Treviri, sul fiume Mosella, con il nome di \"Nikolaus Krebs\" o \"Kryffs\" (in latino \"Cancer\", che significa Cancro) da una ricca famiglia di battellieri, mercanti di vino e armatori, figlio di Johann Kryffs Schiffer e Catherina Roemer, quest'ultima di origini ebraiche; ebbe due sorelle, Clara e Margherita, ed un fratello, Johann. Nel 1413, a Deventer studi\u00f2, sotto la protezione del conti Manderscheid presso i Fratelli della vita comune, legati al movimento di spiritualit\u00e0 Devotio moderna; frequent\u00f2 la facolt\u00e0 di lettere dell'Universit\u00e0 di Heidelberg nel 1416, complet\u00f2 gli studi a Padova (sotto la guida di Prosdocimo Conti) dove si laure\u00f2 in diritto nel 1423, si perfezion\u00f2 a Colonia studiando Alberto Magno, Platone e Raimondo Lullo e divenne dottore in filosofia. Intraprese anche studi sulla cultura islamica e su Averro\u00e8 grazie ad Ugo Benci, famoso grecista senese.\nA Padova ricevette il titolo accademico di \"Doctor Decretorum\" dal professore Gasparino Barzizza e venne a conoscenza della dottrina giuridica di Bartolomeo Zabarella. Strinse amicizia con gli umanisti Vittorino da Feltre e Francesco Filelfo, i matematici Prosdocimo de Beldemandis e Paolo dal Pozzo Toscanelli, il cardinale Domenico Capranica ed Enea Silvio Piccolomini, futuro papa Pio II. Nel 1427 divenne segretario di Otto von Ziegenhain, arcivescovo di Treviri. And\u00f2 a Parigi nel 1428 con Eimerico da Campo per studiare e tradurre le opere di Cicerone, Tacito e Plauto. A Costanza e a Lovanio fu anche professore in teologia e diritto canonico e con l'amico Niccol\u00f2 Niccoli ricerc\u00f2 nei monasteri tedeschi codici latini e greci. Nel 1429 si trasfer\u00ec per breve tempo a Roma: ud\u00ec una predicazione di Bernardino da Siena, conobbe papa Martino V; divenne inoltre segretario del cardinale Giordano Orsini e del vescovo di Pavia Francesco Piccolpasso; inoltre fu allievo di Giuliano Cesarini, che poi divenne cardinale e presidente del Concilio di Basilea insieme a Louis Aleman, al quale Cusano avrebbe in seguito dedicato la sua opera pi\u00f9 importante, il \"De Docta Ignorantia\".\nGli uffici ecclesiastici ricoperti.\nOttenne molti uffici ecclesiastici: la chiesa parrocchiale di Sant'Andrea in Altrich (1425-29), il canonicato di San Simeone a Treviri (1426-28), la chiesa di San Gengolfo (1427), il decanato di Nostra Signora ad Oberwesel (1427-31), il decanato e poi il canonicato dell'abbazia di San Fiorino a Coblenza (1427-45), il canonicato della basilica di San Castore a Coblenza (1430-52), il vicariato della basilica di San Paolino a Treviri (1430-38), il canonicato di san Martino ad Oberwesel (1433), il decanato di M\u00fcnstermaifeld (1435-45), la parrocchia di Bernkastel-Kues (1436-41), la prevostura di Magdeburgo (1437-39), il canonicato di Liegi (1436-61), il prevosto della chiesa degli Apostoli a Colonia (1441), l'altare di san Giovanni in M\u00fcnstermaifeld (1442), il suddiaconato papale (1443), la chiesa parrocchiale di Schindel (1443-64), il canonicato ad Utrecht (1443-46), l'arcidiaconato di Brabante (1445-59), il decanato di Oldenzaal (1446-53), la chiesa parrocchiale di St. Wendel (1446), la basilica di San Pietro in Vincoli a Roma (1449-64), la diocesi di Bressanone (1450-64), la prevostura di M\u00fcnstermaifeld (1455-64), l'abbazia dei santi Severo e Martino ad Orvieto (1463-64), la prevostura di san Maurizio a Hildesheim (1463).\nGli anni del concilio di Basilea.\nNel 1433 fu invitato da papa Eugenio IV, tramite intercessione di Ambrogio Traversari, al Concilio di Basilea, nel quale ebbe un ruolo fondamentale; per l'occasione scrisse il \"De concordantia catholica\": in questo scritto sostenne la necessit\u00e0 dell'unit\u00e0 della Chiesa Cattolica e la concordanza di tutte le fedi cristiane. Nello stesso anno, in occasione dell'incoronazione di Sigismondo ad imperatore, lo statuto dell'Ordine del Drago venne ratificato da Papa Eugenio IV e Cusano ne divenne membro. Sempre nel 1433, strinse una forte amicizia con Alfonso di Braganza, infatti quando costui torn\u00f2 in Portogallo, Cusano lo accompagn\u00f2 e fu nominato suo confessore. Venne inviato nel 1434 come legato al Concilio alla Dieta di Ratisbona insieme a Johannes Nider, dove si impegn\u00f2 per l'unione degli hussiti con la Chiesa di Boemia. Nello stesso anno, durante il Concilio, attacc\u00f2 Nils Ragvaldsson poich\u00e9 sosteneva che il monarca svedese, Eric di Pomerania, fosse il successore dei re goti, e che la delegazione svedese, per questo, dovesse essere presa maggiormente in considerazione. Negli anni 1433-1435, Francesco Sforza fu al comando dell'esercito milanese contro lo Stato della Chiesa, ma quando prese Ancona, cambi\u00f2 posizione, ottenendo il titolo di vicario della citt\u00e0 direttamente da papa Eugenio IV, anche se i cardinali Cusano e Ludovico Scarampi Mezzarota, insieme ad altri ecclesiastici, contrastarono la sua investitura.\nAmbasciatore a Costantinopoli ed in Germania.\nIl primo periodo della sua vita si concluse il 17 maggio 1437 quando Eugenio IV, su consiglio del cardinale Branda Castiglioni, lo invi\u00f2 come Legato a Costantinopoli insieme ai vescovi Ant\u00e3o Martins de Chaves di Porto, Cristoforo Garatoni di Crotone, Pierre de Versailles di Digne ed al cardinale Francesco Condulmer, con l'intento di intessere colloqui in vista di una riunificazione delle Chiese d'Oriente e d'Occidente. La legazione fu coronata da un enorme successo, tanto che Cusano rientr\u00f2 accompagnato dall'Imperatore Giovanni VIII di Bisanzio, dal patriarca di Costantinopoli Giuseppe II, dai cardinali Isidoro di Kiev e Basilio Bessarione e dal filosofo Giorgio Gemisto Pletone e sbarcarono l'8 febbraio 1438 a Venezia. Insieme si recarono a Ferrara, dove Eugenio IV aveva spostato la sede del concilio.\nI conciliaristi restati a Basilea tentarono, spalleggiati dalle Universit\u00e0, di schierare la Chiesa contro il Papa, proclamando decaduto Eugenio IV ed eleggendo in sua vece un antipapa, il Duca di Savoia Amedeo VIII sotto il nome di Felice V: si era giunti al piccolo scisma d'Occidente.. Inoltre il 17 marzo 1438 i principi elettori, eleggendo Alberto II d'Asburgo, avevano dichiarato, col beneplacito dell'imperatore, la loro neutralit\u00e0 tra Eugenio IV e il concilio di Basilea. Perci\u00f2 Eugenio IV, per ottenere il loro appoggio, schier\u00f2 in campo i migliori uomini, tra i quali Niccol\u00f2 Albergati, Tommaso Parentucelli, Juan de Carvajal e il Cusano, che, per il suo impegno, fu chiamato da papa Pio II 'Hercules Eugeniorum'. Da Ferrara Cusano and\u00f2 alla Dieta di Norimberga, durante la quale si scontr\u00f2 con Thomas de Courcelle, pseudocardinale creato dall'antipapa Felice V.\nSu pressione di Cosimo il Vecchio, nel 1439 il concilio venne trasferito a Firenze. Il capostipite dei Medici presiedette alla riunificazione (effimera) fra la chiesa latina, rappresentata da Papa Eugenio IV, e quella bizantina, rappresentata dall'Imperatore Giovanni VIII Paleologo e dal patriarca Giuseppe. La riunificazione sarebbe dovuta avvenire sul piano dogmatico e disciplinare, ma si sarebbero dovute mantenere le differenze sul piano liturgico.. Cusano partecip\u00f2 anche all'assedio di Foligno nel 1439 (dove comand\u00f2 le truppe papali con il cardinale e condottiero Giovanni Maria Vitelleschi e con Ranuccio Farnese il Vecchio), alla Dieta di Magonza nel 1441 (durante la quale espulse Ludovico di Teck, patriarca di Aquileia, perch\u00e9 favorevole alle tesi dei conciliaristi) alla Dieta di Francoforte 1442 (durante la quale si oppose alle tesi del Concilio esposte dallo pseudocardinale Niccol\u00f2 Tedeschi) ed alla Dieta di Aschaffenburg nel 1447 insieme ad Enea Silvio Piccolomini, durante la quale i principi tedeschi riconobbero l'autorit\u00e0 di papa Eugenio IV e sfiduciarono l'antipapa Felice V.\nCusano appoggi\u00f2 il tentativo, proposto da Eugenio IV, di indire una crociata nel 1444 contro i musulmani, capeggiata da Giorgio Castriota Scanderbeg, appoggiato dal re di Napoli Alfonso V d'Aragona. Nel \"De pace fidei\" (La pace della fede), immagina una riunione al vertice nel cielo di rappresentanti di tutte le nazioni e le religioni. Cusano in questo trattato attacc\u00f2 gravemente Jan Hus e tutta la Boemia. La conferenza di Basilea convenne che non vi pu\u00f2 essere una \"religio in varietate rituum\", cio\u00e8 una sola fede che si manifesta in diversi riti. La finestra di dialogo, peraltro, presuppone la maggiore precisione del cristianesimo rispetto ad altre religioni.\nQuando Eugenio IV mor\u00ec, Cusano fu nominato camerlengo, perci\u00f2 gli fu precluso il papato, e divenne Papa Niccol\u00f2 V, suo amico di lunga data. Papa Niccol\u00f2 V nel 1448 lo nomin\u00f2 cardinale della Basilica di San Pietro in Vincoli, titolo cardinalizio che conserver\u00e0 fino al 1464, anno della sua morte. Nel 1450 venne inviato insieme a Enea Silvio Piccolomini (all'epoca vescovo di Trieste) come ambasciatore dall'imperatore Federico III d'Asburgo per negoziare il matrimonio di questi con la principessa Eleonora d'Aviz. Nel 1452 in visita al ghetto di Francoforte ordin\u00f2 che tutti i maschi ebrei dovessero indossare degli anelli gialli sulle maniche delle giacche, e tutte le ebree dovessero portare un velo blu; tuttavia questa legge fu osservata solo per un breve periodo. In questo stesso anno, il 12 dicembre, assistette nella basilica di Santa Sofia all'unione simbolica della Chiesa d'Oriente con la Chiesa d'Occidente alla presenza di Costantino XI Paleologo.\nPartecip\u00f2 anche al Concordato di Vienna, dove regolament\u00f2 insieme a Federico III d'Asburgo gli affari ecclesiastici del regno e le relazioni tra i patrizi e la Curia romana. Mentre soggiornava a Lubecca conobbe anche Adolfo VIII di Schaumburg; Cusano lo ospit\u00f2 pi\u00f9 volte in Italia.\nL'interessamento all'astronomia.\nDal 1444 Cusano si era inoltre appassionato all'astronomia, alla quale dedic\u00f2 i suoi studi insieme a Georg von Peuerbach. In questo periodo ebbe modo di conoscere un collaboratore di Peurbach, Regiomontano, il quale, venuto a sua volta a conoscenza degli scritti di Cusano, assertori di una visione eliocentrica dell'Universo, intrattenne con lui un vivo dibattito essendo egli rimasto un geocentrico, seguace di Tolomeo.\nCusano sosteneva, proprio contro Tolomeo e Aristotele, che la Terra non \u00e8 immobile, ma ruota intorno al proprio asse e che non \u00e8 possibile determinare il centro dell'universo, essendo questo infinito; che le stelle sono simili al Sole, che intorno ad esse possono ruotare dei pianeti e che alcuni pianeti possono essere abitati; produsse quindi delle teorie molto simili a quelle dell'astronomia a noi contemporanea. Si trattava, in effetti, di una visione dell'universo appartenente alla tradizione neoplatonica e che era stata sostenuta anche nel Medioevo, dai testi di Ermete Trismegisto ad Alano di Lilla (XII secolo). Cusano si occup\u00f2 inoltre di una possibile riforma del calendario e apport\u00f2 miglioramenti alle Tavole alfonsine. Oltre a Giordano Bruno (seguace della dottrina cusaniana sulla cosmologia dell'infinito), presero spunto da lui anche Agrippa von Nettesheim, Charles de Bovelles, Erasmo da Rotterdam, Leonardo da Vinci, Niccol\u00f2 Copernico, Giovanni Keplero, Galileo Galilei, Gottfried Leibniz, Georg Hegel, Carl Friedrich Gauss, Friedrich Schelling e Albert Einstein.\nIl Cusanusstift.\nIl 3 dicembre 1458 fond\u00f2 nella citt\u00e0 natale il Cusanusstift (Ospedale di San Nicola), un ospedale di carit\u00e0 in stile gotico, per 33 persone (in memoria degli anni di Cristo), di cui 6 nobili, 6 sacerdoti e 21 persone comuni. Nel Cusanusstift vi sono ancora una cantina celeberrima nel Tirolo e una delle pi\u00f9 ricche biblioteche europee, la Biblioteca dell'Ospedale di san Nicola a Bernkastel-Kues, dove sono custodite tutte le opere del cardinale Cusano ed altri 1841 manoscritti (tra cui 132 incunaboli, 153 titoli del XVI secolo, 323 del XVII, 550 dei XVIII e 683 del XIX), divisi in argomenti (308 titoli di teologia pastorale, omiletica e catechesi; 226 di letteratura ascetica e mistica; 128 Borse di studio ed esegesi biblica, tra cui 33 del Nuovo Testamento; 118 di diritto ecclesiastico; 68 di liturgie e breviari della Santa Messa; 64 di letteratura dogmatica; 31 di patristica, tra cui 20 edizioni di testi dei Padri della Chiesa; 12 di scolastica; 21 di consigli e sinodi, in particolare del Concilio di Trento; 13 di biografie ed agiografie; 244 di storia; 91 di letteratura, inclusi i classici antichi in 41 edizioni del XVI e XVII secolo, il resto appartenente alla narrativa, letteratura e grammatica; 34 di storia dell'Arte; 30 di filosofia dell'educazione e psicologia; 57 di scienze, geografia e cosmologia; 55 opere di consultazione e dizionari di lingua). Il chiostro e la cappella del monastero (dove \u00e8 custodito il cuore del cardinale) sono dei punti culminanti dell'Ospedale di san Nicola, santo patrono dei marinai e della famiglia Cusano.\nIl principato di Bressanone e il conflitto con Sigismondo d'Austria.\nIl 23 marzo 1450 Cusano fu eletto Vescovo-principe di Bressanone da Niccol\u00f2 V; Sigismondo d'Austria quindi si autoproclam\u00f2 duca di Bressanone e fece costruire all'esterno della cittadina un castello tuttora esistente, posseduto dai suoi discendenti. Cusano si batt\u00e9 aspramente contro il duca Sigismondo, che tentava di eliminare dalle sue terre la figura del Vescovo-conte, cui spettava il possesso della Valle Isarco, della Val Pusteria e dell'Engadina. Sigismondo intanto aveva nominato Principe-Vescovo di Bressanone Leonhard Wismair, ma il 25 marzo 1450 giunse da Roma la notizia della nomina di Cusano perci\u00f2 ci fu un accordo a Salisburgo e il Duca riconobbe la carica a Cusano, su pressione del Papa. Dopo qualche anno per\u00f2, Cusano entr\u00f2 in conflitto con i nobili tirolesi, fedeli a Sigismondo, capeggiati dal conte Georg K\u00fcnigl e fomentati da una guida spirituale, tale Verena von Stuben, badessa del monastero benedettino di Castel Badia presso Brunico, che fu scomunicata dal Cusano, dopo che il suo esercito sconfisse i nobili in una battaglia a Marebbe, il 5 aprile 1458.\nIl 14 luglio 1457 per\u00f2 Cusano fu costretto a ritirarsi da Bressanone dopo alcuni tentativi di agguato, diverse minacce di morte e tentativi di avvelenamento e si rifugi\u00f2 al Castello di Andraz fino al 1458, quando si scontr\u00f2 con Gregor Heimburg, che era appoggiato dal Duca Sigismondo. Cusano mand\u00f2 ad uccidere i contadini vassalli del monastero di Castel Badia (legato alla chiesa di Trento) perch\u00e9 pagavano i contributi e sub\u00ec perci\u00f2 l'imprigionamento nel 1460 da parte di Sigismondo, ma venne assolto e scrisse al papa Papa Pio II (gi\u00e0 tutore di Sigismondo) che invia la scomunica contro il conte tirolese; Cusano riusc\u00ec a fuggire al Castello di Brunico dove fu assediato da Sigismondo con 4000 fanti e 1000 cavalieri, e fu libero solo dopo che ebbe firmato un trattato di resa contro la sua volont\u00e0; il 27 aprile 1460 si rec\u00f2 a cavallo nella Valle d'Ampezzo e poi fugg\u00ec verso lo Stato della Chiesa, fermandosi ad Orvieto.\nGli ultimi anni.\nRecatosi a Valladolid nel 1453 Cusano capeggi\u00f2 il consiglio convocato per il processo di stregoneria intentato contro \u00c1lvaro de Luna, il quale fu trovato colpevole, condannato a morte e giustiziato, il 2 giugno del 1453. Nel 1454 fu inviato da Niccol\u00f2 V presso Ludwig von Erlichshausen, Gran Maestro dell'Ordine Teutonico, e presso Casimiro IV di Polonia, sostenitore dei ribelli prussiani nella guerra dei tredici anni, per intavolare trattative di pace e rivolgere gli eserciti contro i Turchi. Nel 1459 Pio II, recatosi al Convegno di Mantova, lo nomin\u00f2 Legato pontificio e Vicario generale \"in temporalibus\" di Roma, dove fu un membro della Curia ed elabor\u00f2 insieme con il vescovo Domenico Dominici un piano di riforma della Chiesa che per\u00f2 rimase inattuato, infatti espresse la sua amarezza dicendo \"Non mi piace nulla, tutto ci\u00f2 che viene spinto alla curia, \u00e8 in rovina, nessuno fa il suo dovere. Quando sono al Concistoro per parlare di riforma, mi sento ridicolo\".\nIn questo periodo scrisse \"De Cribratione Alchorani\", una consapevole benigna interpretazione di brani del Corano, precedette la lettera di Pio II al sultano Maometto II e ne costitu\u00ec un presupposto culturale. Partecip\u00f2 ai negoziati per porre fine alla Guerra dei Cent'anni tra la Francia e l'Inghilterra e agli accordi di Wiener Neustadt che gli avrebbero consentito di tornare a Bressanone. Nel 1461 si ammal\u00f2 gravemente di gotta ma fu curato da un famoso medico dell'epoca, Pierleone Leoni. Nel 1464 fu incaricato insieme a Berardo Eroli di giudicare la questione boema relativa all'eresia del re Giorgio di Boemia, e alla sua competenza in questo campo fecero ricorso anche dei privati. Mentre insieme a Niccol\u00f2 Forteguerri si dedicava alla preparazione di una crociata indetta da papa Pio II contro i Turchi che avevano invaso Costantinopoli nel 1453, mor\u00ec nel 1464 a Todi 3 giorni prima della morte di papa Pio II e poco prima della capitolazione di Sigismondo d'Austria. Attualmente il cardinale Cusano \u00e8 sepolto nella basilica di San Pietro in Vincoli a Roma in una tomba marmorea realizzata da Andrea Bregno, ma il suo cuore fu portato a Bernkastel-Kues, in Renania, suo borgo natale.\nDottrina.\n\"La dotta ignoranza\" di fronte a Dio.\nLa gnoseologia di Nicola Cusano fonda la possibilit\u00e0 umana di conoscenza sulla proporzione fra noto e ignoto. \nCi\u00f2 viene esposto chiaramente nella sua opera del 1440 \"De docta ignorantia\", appunto \u00abla dotta ignoranza\u00bb, titolo che nell\"'Apologia doctae ignorantiae\" del 1449 afferma di aver ripreso da un passo della Lettera 130 (\"a Proba\") di sant'Agostino.\nCon tale espressione s'intende che quanto non si conosce, lo si pu\u00f2 conoscere solo mettendolo in relazione con ci\u00f2 che gi\u00e0 si conosce, ma questo diventa possibile solo quando la cosa ignota, che non si conosce, abbia un minimo a che fare con ci\u00f2 che gi\u00e0 si conosce. La posizione della \u00abdotta ignoranza\u00bb \u00e8 l'unica che si pu\u00f2 prendere di fronte a Dio, quale Essere perfetto e infinito, inattingibile alla possibilit\u00e0 di conoscenza di esseri imperfetti e finiti, quali sono gli umani. Per questo si pu\u00f2 parlare di teologia negativa, in quanto Cusano afferma che sapiente non \u00e8 colui che possiede la verit\u00e0, ma colui che conosce la propria ignoranza, ed \u00e8 quindi consapevole dei propri limiti; non si pu\u00f2 infatti essere consci della propria ignoranza senza avere gi\u00e0 parzialmente o inconsciamente intravisto cos'\u00e8 che non si sa; viceversa, l'ignorante assoluto non ha neppure coscienza della propria ignoranza. Cusano si riallaccia alla tradizione del Platonismo cristiano, in particolare a quella di Pseudo-Dionigi l'Areopagita, ma rielabora a suo modo tali antichi concetti. Dio, per Cusano, \u00e8 al di l\u00e0 di tutto, e dunque, tutto ci\u00f2 che di Lui affermiamo non \u00e8 pi\u00f9 vero di ci\u00f2 che di Lui neghiamo.\nCusano in un certo senso riprende Socrate nell'affermare che \u00e8 essenziale \u00ab\"sapere di non sapere\"\u00bb, e tale \u00e8 per gli uomini l'unica maniera possibile per pensare a Dio. Questo \"sapere di non sapere\", per\u00f2, non \u00e8 una semplice ignoranza, ma \u00e8 la pi\u00f9 alta sapienza per l'uomo, che riconoscendo la sua totale insipienza, ma impegnandosi nel tentare in ogni caso, mediante congetture, di approssimarsi a Dio, pu\u00f2 trasformare la sua ignoranza in \"dotta ignoranza\". La vera conoscenza di Dio, e dunque la vera nobilt\u00e0 intellettuale, \u00e8 avvicinarsi indefinitamente a Dio, cio\u00e8 alla Verit\u00e0, non per gradi, poich\u00e9 sarebbe impossibile dar dei gradi all'infinito, ma in un perpetuo ed unico sforzo che dalla totale ignoranza ci porta alla totale conoscenza (cio\u00e8 Dio). Infatti, egli scrive:\n Per spiegare meglio questo concetto, Cusano fa l'esempio geometrico del poligono inscritto in un cerchio: Dunque, per Cusano l'uomo non potr\u00e0 mai conoscere Dio finch\u00e9 \u00e8 parte del finito, e dunque finch\u00e9 \u00e8 in questa vita, ma nell'infinito pu\u00f2 \"risolversi in identit\u00e0\" col cerchio, cio\u00e8 con l'Infinito stesso (Dio); questo potr\u00e0, per\u00f2, solo se moltiplica per l'infinito di Dio il suo finito.\nCusano pone cos\u00ec un chiaro limite alla ragione umana, che non pu\u00f2 andare oltre il finito, e che, dunque, di fronte all'infinito non pu\u00f2 che annullarsi, e in questo diventare infinita. Il concetto di episteme \u00e8 quindi per Cusano assolutamente impossibile, poich\u00e9 non \u00e8 possibile cogliere Dio nella Sua totalit\u00e0 nel durante finito, o anche nella Sua parzialit\u00e0 attraverso dei gradi, che dovrebbero essere infiniti e dunque sempre fuori dal finito che \u00e8 l'uomo.\n\"La congettura\".\nLa congettura, per Cusano, \u00e8 espressione della ragione dell'uomo che coglie Dio in modo incompleto, giacch\u00e9 Dio \u00e8 infinito. Lo sviluppo della congettura cusana sostituisce quello del concetto a cui era approdata la filosofia greca, col quale essa presumeva di cogliere l'Essere necessario, cio\u00e8 quell'Essere che \u00e8 e non pu\u00f2 non essere. Per Cusano, invece, noi cogliamo l'Essere di Dio solo da un particolare punto di vista. Per lui non \u00e8 possibile cogliere il concetto, perch\u00e9 il massimo a cui si pu\u00f2 aspirare \u00e8 la congettura. Questa \u00e8 l'unica forma umana di conoscenza possibile, sebbene sia sempre imperfetta e di per s\u00e9 erronea, a causa della sua indefinita parzialit\u00e0; e tuttavia, nonostante la sua intrinseca e ineluttabile inesattezza, la congettura possiede una sua nobilt\u00e0, ed anzi \u00e8 indispensabile continuare a congetturare, perch\u00e9 la verit\u00e0 non sta nelle varie ed infinite congetture che l'uomo pu\u00f2 formulare, ma sta nella stessa \"tendenza\" alla Verit\u00e0 infinita e pura, che nell'uomo si traduce poi necessariamente in qualche tipo di congettura. La verit\u00e0, in definitiva, non si trova nelle congetture, ma nella tendenza alla verit\u00e0 che \u00e8 stata causa di tali congetture.\n\"Coincidentia oppositorum\".\nL'infinit\u00e0 dell'Essere-Dio porta Cusano a sostenere che nulla si trova al di fuori di Lui, e che dunque anche gli opposti sono in Lui compresenti: Dio viene concepito pertanto come \"coincidentia oppositorum\", cio\u00e8 \u00abunione dei contrari\u00bb. Si tratta di un'espressione dal significato chiaramente metalogico, che eleva la contraddizione a caratteristica divina, e spiega perch\u00e9 sia impossibile conoscere Dio razionalmente.\nIn Lui luce e tenebre, bianco e nero, donna e uomo, sostanza e non sostanza, sono identici. Dio \u00e8 anche al di l\u00e0 del Vero e del Falso, dato che questi in Lui coincidono. Il principio di identit\u00e0 e di non contraddizione valgono cos\u00ec solo per il mondo finito dei nostri concetti, poich\u00e9 l'infinito matematico mostra una logica profondamente diversa da quella del finito, che non accetta la coincidenza degli opposti. Bianco e nero, ad esempio, che sono contrapposti tra loro, hanno in comune l'Idea (in senso platonico) di Colore da cui discendono entrambi, e in cui originariamente sono congiunti.\nPonendo un salto logico tra Dio e il mondo, Cusano tracci\u00f2 una distinzione tra ragione e intelletto: la ragione (\"ratio\") \u00e8 la sfera umana \"aristotelica\", dove vale il principio di non contraddizione, ed \u00e8 comune anche agli animali; l'intelletto invece (\"intellectus\") \u00e8 la sfera \"divina\" dell'uomo, poich\u00e9 esso, portandosi ad una dimensione mistica-intuitiva, ci permette di intuire la comune radice di ci\u00f2 che, ad un livello logico-razionale, appare invece insanabilmente contraddittorio. \nUn esempio.\nUn semplice esempio utilizzato da Cusano pu\u00f2 dare concretamente l'idea della coincidenza degli opposti, nella dimensione dell'infinito propria di Dio. \nSi immagini di avere una circonferenza. Individuato il valore del suo raggio, per la misurazione si applicher\u00e0 la semplice formula \u00a0c\" = 2\u03c0\"r\nProvando ora a dare dei valori concreti, se \"r\" \u00e8 4, la circonferenza misurer\u00e0 8\u03c0. Si potrebbe continuare con ogni altro valore numerico. Cos\u00ec si arriva infine a dare il valore \"r\" = \u221e (infinito). Applicando la formula si trover\u00e0 che \"c\" ha anch'essa il valore di \"infinito\" (qualunque valore non nullo moltiplicato per infinito ha come prodotto infinito), cio\u00e8 lo stesso valore del suo raggio. Cosa c'\u00e8 di pi\u00f9 contrario ed opposto logicamente della circonferenza e del suo raggio? All'infinito, dunque nella dimensione di Dio, gli opposti coincidono, tesi dimostrabile senza nessun problema.\nIl mondo come \"Dio contratto\".\nNella metafisica di Nicola Cusano appare una visione dinamica dell'Essere, ripresa da Plotino, che supera quella statica del pensiero greco precedente. L'essere di Dio in rapporto al mondo viene inteso infatti come assoluta potenza creatrice (\"dynamis\"), una potenza che non \u00e8 imperfezione come quella aristotelica, cio\u00e8 una pura possibilit\u00e0 logica, ma possiede un potere attivo di sviluppo: una perfezione in senso neoplatonico, non immobile, bens\u00ec intesa come movimento e azione, in cui consiste l'infinita energia spirituale dell'Uno. Si tratta di un infinito dotato di una connotazione di superiorit\u00e0 rispetto al finito, secondo peraltro l'ottica tipicamente cristiana.\nPer Cusano di conseguenza, poich\u00e9 il mondo consiste in questo \u00abfarsi\u00bb dinamico di Dio, tutto \u00e8 gi\u00e0 contenuto in Lui. L'ordine fisico del cosmo \u00e8 tutto \u00abimplicito\u00bb in Dio, poich\u00e9 Egli \u00e8 la \"complicatio\" di ogni realt\u00e0, ovvero racchiude la loro coesistenza e \u00abimplicazione\u00bb dentro di s\u00e9, nell'Uno.\nE d'altra parte Egli ne diviene anche l'\"explicatio\", cio\u00e8 l'esplicazione in grande, in quanto si dispiega nelle realt\u00e0 medesime, rimanendo comunque al di l\u00e0 di esse. Per spiegare questo mistero, egli fa l'esempio matematico dell'unit\u00e0, che genera la molteplicit\u00e0 rimanendo sempre s\u00e9 stessa.\nUn'altra nozione chiarificatrice introdotta da Cusano, collegata alle precedenti, \u00e8 quella dell'universo come \u00abDio contratto\u00bb, dove il termine \"contrazione\" \u00e8 acquisito da Duns Scoto, che lo definiva come il determinarsi di una sostanza comune, universale, in una realt\u00e0 singola e specifica. Dio \u00e8 in un certo senso un macrocosmo che si individualizza nel microcosmo umano.\nCusano tuttavia tiene a evitare qualsiasi forma di panteismo, precisando che, essendo appunto i vari aspetti del mondo limitati e opposti fra di loro, in Dio invece sono compresenti: Dio quindi costituisce una realt\u00e0 ontologica \u00ab\"pre\"-supposta\u00bb (\"voraus gesetzt\"), situata al di l\u00e0 del mondo, cio\u00e8 assolutamente trascendente. Cusano Lo definisce \"Non-aliud\", \u00abnon-altro\u00bb (\"Nichtandere\"), in quanto non \u00e8 diverso dalla singola creatura, mentre questa pu\u00f2 essere definita solo in negativo come \"altro\" rispetto alle differenti altre creature e in quanto \u00abnon \u00e8\u00bb neppure Dio stesso, ma solo una sua esplicazione.\nTale duplice visione sar\u00e0 poi ripresa da Giordano Bruno che concepir\u00e0 Dio sia come \"Mens super omnia\" (\u00abMente al di sopra di tutto\u00bb), sia come \"Mens insita omnibus\" (\u00abMente all'interno di tutto\u00bb), accentuandone tuttavia la portata immanente.\nLa cosmologia.\nProprio perch\u00e9 l'universo \u00e8 assimilato a un Dio contratto, Cusano pu\u00f2 sostenere che Egli ne \u00e8 il centro ubiquo, essendone allo stesso tempo anche circonferenza.\nLa metafora di un cerchio che ha il suo centro ovunque e la periferia in nessun luogo, dalle lontane origini ermetiche e utilizzata anche da Bonaventura, sembra contenere in germe il principio fondamentale della cosmologia moderna, che traduce l'ubiquit\u00e0 di Dio nell'equivalenza formale di tutti gli osservatori.\nAnticipando la rivoluzione eliocentrica con la sua concezione filosofico-cosmologica, Cusano avversa pertanto quella aristotelica dell'universo, affermando che la Terra non pu\u00f2 occuparne il centro, essendo l'universo illimitato in quanto dispiegamento divino. \nL'universo cusaniano \u00e8 quindi in un certo senso \"astrocentrico\", popolato da stelle simili al Sole. Egli sosteneva di conseguenza l'esistenza di innumerevoli forme di vita presenti su tutti gli altri corpi celesti, secondo l'ottica animistica che assimilava l'universo a un organismo vivente, in cui vige armonia tra le sue parti: \nEternit\u00e0 e creazione.\nSulla scia delle considerazioni di Sant'Agostino di Ippona, Cusano ritiene capziosa la questione di \"quando Dio ha creato il mondo\" in quanto il tempo \u00e8 successivo all'atto creativo e dunque la creazione ha un inizio coincidente con l'eternit\u00e0 dello stesso Creatore: \nGenealogia episcopale.\nLa genealogia episcopale \u00e8:"}
{"id": "2652835", "revid": "767487", "url": "https://it.wikipedia.org/wiki?curid=2652835", "title": "Girolamo Cavazzoni", "text": "Biografia.\nFiglio di Marco Antonio Cavazzoni, anch'egli compositore, di lui si sa estremamente poco. Secondo la sua dedica a Pietro Bembo, riportata nel \"Libro primo\" (1542), venne alla luce mentre il padre era al servizio dello stesso cardinale; in base alla biografia di quest'ultimo, potrebbe essere nato tanto a Urbino (tra il 1506 e il 1512) quanto a Roma (dal 1513 al 1521).\nDifficile identificarlo con un Hieronimo che fu organista del duomo di Mantova tra il 1521 e il 1556. Sappiamo per\u00f2 che visse in quella citt\u00e0 almeno dal 1565, in qualit\u00e0 di organista della basilica ducale di Santa Barbara. In quell'anno invi\u00f2 due lettere al duca Guglielmo Gonzaga, in merito a Graziadio Antegnati che attendeva alla costruzione dell'organo della stessa chiesa, e sembra essere in rapporti assai stretti con il sovrano. Cinque anni pi\u00f9 tardi all'Antegnati subentrava il figlio Costanzo che divenne allievo del Cavazzoni.\nL'ultima notizia sul suo conto ci \u00e8 fornita nel 1577 dal musicista cremonese Camillo Maineri, che lo menziona in una lista di organisti delle citt\u00e0 vicine: Hieronymo da Urbino risulta il pi\u00f9 pagato, con uno stipendio 80 scudi annui.\nCavazzoni \u00e8 ricordato per i due libri d'intavolatura d'organo: \"Intavolatura cioe Recercari Canzoni Himni Magnificati... Libro Primo\" (Venezia, 1543), dedicato al cardinal Bembo e contenente quattro ricercari, due canzoni, quattro inni (\"Christe Redemptor omnium\", \"AdcoenaniAgni providi\", \"Lucis Creator optime\", \"Ave maris Stella\") e due Magnificat; il secondo libro si intitola \"Intabulatura d'organo, cioe Misse Himni Magnificat... Libro Secondo\", pubblicato poco dopo e dedicato al cardinale, arcivescovo di Ravenna, Benedetto Accolti, comprendente tre messe (\"Missa Apostolorum\", \"Missa Dominicalis\", \"Missa de Beata Virgine\", otto inni (\"Veni Creator\", \"Exultet coelum laudibus\", \"Pange lingua\", \"Iste confessor\", \"Iesu nostra redemptio\", \"Iesu corona virginum\", \"Deus tuorum militum\", \"Hostis Herodes impie\") e due Magnificat. \nSecondo le ricerche storiche del Riemann, Cavazzoni fu un precursore nella scrittura in intavolatura, quindi in sistemi a pi\u00f9 righe, sei o sette per la precisione. Per il Tagliapietra, invece, le maggiori qualit\u00e0 del compositore si possono attribuire al suo approfondimento della struttura del \"Ricercare\" e nella insistita espressivit\u00e0 contrappuntistica.\nQueste sue peculiarit\u00e0 lo hanno inserito di diritto nel novero dei pi\u00f9 importanti musicisti del primo Cinquecento."}
{"id": "2652837", "revid": "580197", "url": "https://it.wikipedia.org/wiki?curid=2652837", "title": "Valeria Kleiner", "text": "Carriera.\nClub.\nKleiner inizia la sua carriera nel TSV Oberreitnau. In seguito gioca nel FC Wangen e poi nel VfB Friedrichshafen. Nel 2007 passa al e il 19 agosto debutta in Frauen-Bundesliga nella partita contro il . Nella stagione 2007/08 \u00e8 stata la giocatrice pi\u00f9 giovane del Friburgo in Frauen-Bundesliga.\nNel marzo 2010, Valeria Kleiner ha firmato un contratto biennale con l'. Si unir\u00e0 alla sua nuova squadra dalla stagione 2010/2011.\nL'8 agosto 2013 si trasferisce dal Francoforte al Bayern Monaco per rilanciare la sua carriera dopo il brutto infortunio al ginocchio che la ha tenuta ferma per molti mesi.\nIl 31 agosto 2014, dopo un lungo periodo di riabilitazione, torna titolare nella massima divisione femminile tedesca debuttando con la sua nuova squadra, il Bayer Leverkusen.\nNazionale.\nIl 31 ottobre del 2006 debutta nella Nazionale tedesca Under-17 contro le pari et\u00e0 della Francia. \nNel maggio del 2008 ne diventa il capitano e la sua nazionale vince gli Europei femminili U-17 a Nyon. Viene anche selezionata nella Top 11 del torneo dall'UEFA.\nNel novembre del 2008 fa parte della Nazionale tedesca Under-19 che riesce a conquistare il terzo posto nel Mondiale U-19 disputato in Nuova Zelanda, battendo l'Inghilterra per 3-0. Nel 2010, a seguito dell'Europeo U-19 svoltosi in Macedonia, viene ancora una volta inserita dall'UEFA nella lista delle dieci giocatrici di maggior talento del torneo.\nNel giugno del 2010 Valeria Kleiner viene selezionata dalla selezionatrice della Nazionale tedesca Under-20 Maren Meinert per il mondiale femminile di calcio U-20 del quale la Germania \u00e8 paese ospitante.\nStatistiche.\nNazionali Giovanili: 56 Presenze, 7 Reti"}
{"id": "2652838", "revid": "1632387", "url": "https://it.wikipedia.org/wiki?curid=2652838", "title": "I Killed the Prom Queen", "text": "Gli I Killed the Prom Queen sono un gruppo musicale metalcore e screamo australiano formatosi ad Adelaide nel 2000.\nLa band si sciolse nel 2007, quando il chitarrista Jona Weinhofen si un\u00ec alla band metalcore americana Bleeding Through. Vi fu poi una breve reunion nel 2008, in occasione del Say Goodbye Tour. Gli I Killed the Prom Queen suonarono per l'ultima volta insieme l'8 giugno del 2008 a Brisbane, nel Queensland, in Australia. Nel maggio 2011 la band si riforma nuovamente e inizia a lavorare al terzo album in studio, pubblicato nel 2013."}
{"id": "2652843", "revid": "125851137", "url": "https://it.wikipedia.org/wiki?curid=2652843", "title": "Aeronautica Militare (Italia)", "text": "L'Aeronautica Militare (abbreviata in AM), in ambito internazionale Italian Air Force (abbreviata in ITAF) \u00e8, assieme a Esercito Italiano, Marina Militare ed Arma dei Carabinieri, una delle quattro forze armate italiane ed \u00e8, in particolare, quella deputata alla difesa dello spazio aereo nazionale.\nStoria.\nLe origini.\nDopo l'unit\u00e0 d'Italia il Ministero della Guerra, su iniziativa del Tenente del Genio Alessandro Pecori Giraldi, autorizzava nel 1884 la costituzione di un \"Servizio Aeronautico\" presso il distaccamento di Roma della Brigata Mista del 3\u00ba Reggimento genio di Firenze, il reparto si sarebbe occupato degli aerostati da ricognizione. Nel gennaio 1885 il Servizio Aeronautico fu denominato \"Sezione Aerostatica\" destinata, tra l'altro, all'uso dei due palloni frenati in dotazione: il \"Torricelli\" e l'\"Africo\".\nLa sezione aeronautica del genio si sarebbe poi espansa negli anni successivi, fino ad assumere la dimensione di un battaglione e successivamente di una brigata. In seguito alla venuta su invito di Wilbur Wright a Roma nel 1909 e delle dimostrazioni che diede delle caratteristiche dell'aeroplano, questi fu adottato e la prima scuola di volo militare fu fondata a Centocelle (Roma) che divenne il primo aeroporto italiano.\nIl primo brevetto di pilota venne rilasciato nel settembre 1909 al tenente di vascello Mario Calderara. Lo stesso Calderara, insieme al Ten. Umberto Savoja, firm\u00f2 nel febbraio 1910 il primo contratto con i fratelli Wright per la produzione su licenza, in Italia, di 5 aeromobili che utilizzavano i brevetti detenuti dagli stessi Wright.\nIl primo utilizzo operativo delle forze aeree, con l'impiego di 4 aerostati, 2 dirigibili e 28 aerei, avvenne durante la campagna di Libia del 1911-1912.\nLa prima guerra mondiale.\nDopo le prime risultanze positive nell'impiego bellico, in Italia si svilupp\u00f2 \"l'armata dell'aria\", sotto il controllo dell'esercito, ma non le furono destinate sufficienti risorse economiche e all'entrata in guerra nella prima guerra mondiale nel 1915, le forze aeree italiane disponevano solo di 86 aerei. Le esigenze belliche e la sempre maggiore importanza delle operazioni dal cielo fecero diventare prioritaria la costruzione di nuovi aerei e in pochi anni se ne costruirono circa 12.000, in gran parte dalle officine Caproni.\nLe forze aeree si specializzarono in bombardamenti e i raid pi\u00f9 importanti avvennero sulle coste del mare Adriatico, nel 1917 a Pola (in quel momento facente parte dell'Impero austro-ungarico) e addirittura sulla capitale dell'Impero, Vienna, dove nel 1918 avvenne un'incursione di 7 aerei guidati da Gabriele d'Annunzio.\nAnche la specializzazione aerea dei caccia ebbe una notevole espansione e si cominciarono a conoscere i primi nomi degli assi, come Francesco Baracca e Pier Ruggero Piccio. Nel primo conflitto mondiale l'armata dell'aria dovette pagare un costo notevole in termini di vite umane, poich\u00e9 morirono quasi 2.000 aviatori.\nLa costituzione nel primo dopoguerra.\nL'importanza dell'aeronautica crebbe sempre pi\u00f9 anche dopo la fine del conflitto, fino alla decisione di scorporare l'arma dal Regio esercito, elevandola a forza armata autonoma come Regia Aeronautica, con l'emanazione del regio decreto 28 marzo 1923, n. 645.\nIl 30 agosto 1925 fu creato il Ministero dell'Aeronautica unificando le competenze del Commissariato generale per l'aviazione e quelle del ministero della guerra sulle forze aeree.\nIl 1\u00ba gennaio 1926 viene istituito lo Stato Maggiore dell'Aeronautica con a capo il Generale di divisione Pier Ruggero Piccio che divenne, di fatto, il primo capo di Stato Maggiore della Regia Aeronautica.\nIl Fascismo la tenne sempre nella massima importanza e con la nomina nel 1929 di Italo Balbo a ministro dell'Aviazione raggiunse la sua massima espansione, presentata dai gerarchi del tempo come un fiore all'occhiello, grazie ai numerosi record conquistati in fatto di lunghi raid (Italia-Brasile e ritorno, Italia-USA e ritorno, ed altri), di velocit\u00e0 media, di velocit\u00e0 massima e di altitudini raggiunte. Il record mondiale di velocit\u00e0 raggiunta con idrovolante con motore a pistoni risale infatti agli anni trenta ad opera appunto del pilota italiano Francesco Agello. Questi il 23 ottobre 1934, su di un idrocorsa Macchi-Castoldi M.C.72 raggiunse la sensazionale velocit\u00e0 di 709,202 km/h.\nLa seconda guerra mondiale.\nAl momento dell'entrata in guerra la Regia Aeronautica era inferiore alle forze aeree alleate e nemiche sia qualitativamente che quantitativamente, ma nessuno degli esperti os\u00f2 ammetterlo di fronte al regime.\nLa guerra civile spagnola, a cui aveva partecipato in forze, aveva illuso i vertici dell'Arma, che con molta superficialit\u00e0 (o per compiacere il Duce) attestarono che la maneggevolezza della formula biplana potesse ancora contrastare validamente i moderni monoplani che stavano entrando in servizio nelle altre nazioni. Il concorso della seconda met\u00e0 degli anni trenta per dotare comunque la Regia Aeronautica di un moderno monoplano vide paradossalmente quale vincitore di fatto il Fiat C.R.42, biplano a carrello fisso con sole due mitragliatrici, che fu comunque prodotto in quantit\u00e0 sino al 1943 quando Germania, Inghilterra e Stati Uniti avevano in fase avanzata di realizzazione i primi aerei a reazione.\nI primi caccia monoplano italiani, Fiat G.50 e Macchi M.C.200, furono comunque inferiori ai coevi caccia inglesi. Iniziata con aerei inadeguati la partecipazione degli aerei italiani alla Battaglia d'Inghilterra, spinti al massacro personalmente da Mussolini, che fortemente volle la compartecipazione italiana anche in tale operazione, fu interrotta velocemente dopo i primi disastrosi risultati. Aerei nuovi ma gi\u00e0 superati, con abitacolo aperto privo di radio e di battellino di salvataggio nel freddo della Manica e del Mare del Nord, con insufficiente armamento e poca velocit\u00e0, misero i piloti italiani in condizioni di netta inferiorit\u00e0.\nCon l'avvio della produzione su licenza dei pi\u00f9 potenti motori di progettazione tedesca Daimler-Benz DB 601 e DB 605, si mise finalmente in linea materiale che poteva combattere ad armi pari col nemico, ma l'apparato industriale dell'epoca non riusc\u00ec mai a produrne in quantit\u00e0 sufficiente. Oppure, come nel caso dei reparti a \u201cTuffo\u201d, a seguito del fallimentare progetto del S.M.85, l\u2019Italia fu costretta a chiedere all\u2019alleato tedesco i leggendari Stuka.\nPur in condizioni di inferiorit\u00e0 qualitativa e quantitativa di mezzi, l'Arma fu comunque utilizzata in tutto lo scacchiere mediterraneo e sul fronte russo, dove le rigide condizioni operative evidenziarono nuovamente i pesanti limiti del materiale di volo. La scarsissima coordinazione dovuta all'ottusa rivalit\u00e0 tra Regia Aeronautica e Regia Marina, provoc\u00f2 i grandi insuccessi di cui furono protagonisti avieri e marinai italiani. Il conflitto di potere tra aeronautica e marina, con la prima che aveva il monopolio di tutto ci\u00f2 che volava grazie alla legge Balbo, port\u00f2 alla decisione di non costruire portaerei (per mettere un punto definitivo Mussolini, ancor pi\u00f9 ottusamente, afferm\u00f2 che erano inutili perch\u00e9 \"l'Italia \u00e8 tutta una portaerei\"). Invece erano sicuramente utili per combattere la Royal Navy, dotata di portaerei e radar, o almeno sarebbero state necessarie squadriglie di aerei basati a terra appositamente addestrate a operazioni navali e sotto il comando funzionale della Marina. Invece l'ammiraglio comandante in mare non poteva chiedere direttamente l'appoggio aereo, ma tramite \"Supermarina\" doveva inoltrare la richiesta ai vertici dell'Aeronautica, con i ritardi immaginabili. Il governo fascista, che aveva sempre osteggiato la richiesta della marina di costruire portaerei e di avere aerei propri, solo a conflitto inoltrato e dopo il disastro della battaglia navale di Gaudo e Capo Matapan, rivedette le proprie convinzioni e decise di dotare urgentemente di una portaerei la Regia Marina, trasformando il transatlantico Roma. L'unit\u00e0 avrebbe avuto comunque aerei imbarcati e piloti dell'Aeronautica, ma il sopraggiunto armistizio dell'8 settembre 1943 trov\u00f2 la nave, battezzata Aquila, completata solo al 90%.\nDopo l'8 settembre assieme al paese si divise anche la forza aerea. Nel sud Italia al fianco degli alleati l'Aeronautica Cobelligerante italiana (ICBAF) del Regno Del Sud oper\u00f2 nei Balcani contro le postazioni tedesche a difesa delle forze di resistenza del posto, mentre nel nord Italia l'Aeronautica Nazionale Repubblicana (ANR) della RSI continu\u00f2 la guerra al fianco dei tedeschi a difesa delle citt\u00e0 del nord Italia dai bombardamenti alleati con alcuni gruppi da caccia terrestre dotati dei pi\u00f9 moderni apparecchi italiani e dei Messerschmitt 109 G, attaccando navi alleate con un gruppo di S.79 III aerosiluranti nella lontana base di Gibilterra, sul fronte di Anzio e nel Mediterraneo Orientale, e collaborando allo sgombero di feriti, malati e materiali dal fronte russo con due Gruppi,il \"Trabucchi\" ed il \"Terracciano\", composti per lo pi\u00f9 da trimotori S.81.\nL'Aeronautica Cobelligerante italiana (ICBAF).\nL'attivit\u00e0 nella resistenza italiana inizia la mattina del 9 settembre quando due pattuglie di Macchi M.C.205 scortano alcune unit\u00e0 della nostra flotta da guerra in navigazione da La Spezia ai porti controllati dagli Alleati. Il giorno 11, durante il volo di trasferimento di un reparto da bombardamento dall'aeroporto di Perugia alla Sardegna, la caccia tedesca attacca la nostra formazione dando luogo al primo combattimento aereo tra i due ex alleati. Il giorno 12, mentre aerei da caccia mitragliano colonne tedesche in ritirata nella penisola salentina, per la prima volta le coccarde tricolori appaiono nei cieli di alcune citt\u00e0 italiane ancora occupate, sulle quali i nostri velivoli lasciano cadere manifestini, stabilendo in tal modo un concreto legame spirituale tra italiani uniti dalle stesse aspirazioni di libert\u00e0.\nTra il settembre e l'ottobre del 1943 l'attivit\u00e0 dei velivoli prosegue intensa, soprattutto lungo le coste dell'Albania, della Grecia e della Jugoslavia. Il 13 ottobre la dichiarazione di guerra del governo italiano alla Germania sancisce lo stato di fatto determinatosi con l'armistizio e riconosce quindi ufficialmente quell'attivit\u00e0 di guerra che era iniziata immediatamente dopo l'8 settembre. Per non correre il rischio di trovarsi di fronte ad altri Reparti italiani dell'Aeronautica nazionale Repubblicana dell'RSI, le unit\u00e0 al sud vengono prevalentemente impiegate insieme alla Balcan Air Force oltre i confini, in attivit\u00e0 offensive contro i tedeschi e difensive, di rifornimento, aviosbarco e trasporto a favore dei contingenti italiani e alleati impegnati, in situazioni spesso tragiche, nei Balcani e nelle isole ioniche.\nIn questi mesi eccezionale si rivela il lavoro che riescono a compiere i tecnici e gli specialisti dell'Aeronautica. In una situazione in cui gli Alleati avevano di fatto requisito tutto ci\u00f2 che poteva esser loro utile e i tedeschi si ritiravano verso nord lasciandosi alle spalle solo distruzione, il problema dell'efficienza della linea di volo era non solo gravissimo, ma condizione essenziale per poter continuare a combattere. In questo lavoro vengono fatti miracoli: si organizzano speciali squadre per ricercare e recuperare tutto il materiale possibile che, debitamente accentrato e immagazzinato, consente non solo di sottoporre a revisione la quasi totalit\u00e0 dei velivoli in carico che, per il 90%, avevano superato il prescritto limite di ore di volo, ma anche di rimetterne in efficienza un numero tale da ripianare le perdite subite dai Reparti operanti. Grazie a questi uomini l'Aeronautica italiana combatt\u00e9 a fianco degli anglo-statunitensi utilizzando esclusivamente i propri mezzi fino alla met\u00e0 di settembre del 1944, quando gli Alleati, nel dare atto agli aviatori italiani della lealt\u00e0, dell'entusiasmo e del valore dimostrati, potenziano il Raggruppamento caccia con l'assegnazione di alcuni P-39 e Spitfire e i reparti da bombardamento con alcuni Baltimore, un nome che avrebbe presto identificato uno stormo, lo Stormo Baltimore.\nL'8 maggio 1945, con la resa incondizionata della Germania, hanno termine anche le operazioni belliche che l'Aeronautica italiana aveva condotto per venti mesi in disagiate condizioni materiali e supplendo alla scarsezza di mezzi e di macchine solo con le risorse umane e l'entusiasmo. In questo periodo l'aviazione da caccia aveva effettuato azioni di ricognizione offensiva in territorio balcanico, controllando e mitragliando gli impianti e le linee del traffico terrestre, marittimo e aereo del nemico. Sugli stessi obiettivi erano stati effettuati anche spezzonamenti e bombardamenti a tuffo. La caccia era stata inoltre impiegata in missioni di scorta diretta alle formazioni da bombardamento e da trasporto in zona di guerra, in crociere d'interdizione per facilitarne il compito e in ricognizioni meteorologiche lungo le rotte e sugli obiettivi bellici. La continuit\u00e0 e l'efficacia di queste missioni avevano facilitato la conquista da parte degli Alleati di alcune isole dalmate. Di particolare intensit\u00e0 e rendimento erano state le azioni compiute in appoggio alle unit\u00e0 dell'Esercito popolare di liberazione jugoslavo, durante lo sgombero da parte dei tedeschi dell'Albania, del Montenegro, della Dalmazia e di altre regioni della Jugoslavia.\nAlle 138 Medaglie d'Oro concesse ad appartenenti alla Forza armata fino al settembre 1943 se ne aggiungono 26 per fatti d'arme compiuti nei venti mesi dopo l'8 settembre da militari dell'Aeronautica inquadrati in Reparti regolari o in Formazioni partigiane; 9 ricompense interalleate sono assegnate ai nostri aviatori nello stesso periodo. In cinque anni di guerra solo l'Aeronautica lascia sul campo oltre 9.000 morti e pi\u00f9 di 3.500 dispersi. Terminata con questo pesante tributo di vite una guerra durata 59 mesi, l'Aeronautica italiana si presenta di fronte agli immensi problemi della ricostruzione con le \"esigue unit\u00e0\", come le defin\u00ec in un famoso ordine del giorno del 22 febbraio 1945 il generale Mario Ajmone Cat, nuovo capo di stato maggiore della Forza armata.\nL'Aeronautica Nazionale Repubblicana (ANR).\nL'armistizio trova gran parte di quanto restava dell'Aeronautica schierato nel centro-nord della penisola, dov'era gradualmente arretrato per sfuggire alla pressione anglo-americana. Questo, lungi dal proteggerla, ne facilita piuttosto l'accerchiamento e la cattura da parte tedesca, complicando di converso il trasferimento al sud. Di fronte all'angoscioso dilemma sul da farsi, molti sbandano. In diversi luoghi, gruppi pi\u00f9 o meno ampi di personale si raccolgono poi attorno a figure prestigiose o comunque disposte a impegnarsi. A Firenze, un punto di riferimento diventa l'aerosiluratore cap. Carlo Faggioni. Il ten. col. Tito Falconi, comandante del 3\u00ba Stormo, si presenta ai tedeschi e ne ottiene la nomina a \"comandante della caccia italiana\", poi disconosciuta dalla RSI. A Roma alcuni ufficiali, tra i quali il solo generale \u00e8 Arrigo Tessari, si ritrovano a Piazza Colonna.\nDal punto di vista ufficiale, tuttavia, Mussolini nomina sottosegretario all'Aeronautica il ten. col. Ernesto Botto, detto \"Gamba Di Ferro\" per un incidente avuto durante un combattimento aereo nei cieli di Spagna durante la guerra civile, incidente che gli fece perdere una gamba e gli valse una Medaglia d'Oro Al Valor Militare, popolarissimo tra gli aviatori anche perch\u00e9 comandante della Scuola Caccia di Gorizia. A conferma della fluidit\u00e0 della situazione, Botto apprende la nomina come il resto dell'Italia: dalla radio. Scelto quale capo di stato maggiore il pari grado Giuseppe Baylon, Botto si dedica a costruire la nuova forza armata, battezzata dapprima Aeronautica Repubblicana, con l'aggiunta della qualifica \"Nazionale\" dal giugno 1944. Tra le mille difficolt\u00e0 da superare vi sono i rapporti con i tedeschi, che vedono nell'Italia esclusivamente una fonte di manodopera e di risorse: mentre l'Aeronautica Repubblicana stenta a mettere assieme un gruppo per specialit\u00e0, i tedeschi requisiscono oltre 4.000 velivoli italiani d'ogni genere.\nLa situazione si sblocca solo alla fine del 1943, quando la restituzione di numerosi Macchi M.C.205 da parte dello JG77 tedesco permette di riequipaggiare il 1\u00ba Gruppo Caccia e di farlo debuttare su Torino il 4 gennaio 1944. Proprio la difesa del territorio diventa la missione prioritaria dell'AR. Dopo il 1\u00ba Gruppo esordisce la Squadriglia Complementare \"Montefusco\", su Fiat G.55, seguita in aprile dal 2\u00ba Gruppo Caccia, mentre il 3\u00ba non diventa mai operativo. \nIl gruppo aerosiluranti, dotato dei soliti Savoia-Marchetti S.M.79, serv\u00ec in Egeo e nel giugno 1944 riesce persino ad attaccare Gibilterra. Un gruppo da trasporto, battezzato \"Terracciano\", viene inviato in Finlandia a supporto delle truppe tedesche e un altro, il \"Trabucchi\", non entra mai in linea. Seguendo il modello tedesco, l'ANR incorpora anche controaerea e paracadutisti, che in Italia fino a quel momento erano inquadrati nell'esercito. \nCon l'esaurirsi della produzione nazionale, da met\u00e0 1944 i reparti caccia iniziano a transitare sui Messerschmitt Bf 109 tedeschi. A minare il morale contribuisce - oltre alle perdite elevatissime ed allo strapotere avversario - la consapevolezza della riluttanza tedesca, legata al costante obbiettivo di incorporare l'intera organizzazione italiana nella Luftwaffe, ad alimentare i reparti con i velivoli necessari. Nell'agosto 1944 il tentativo di imporre tale scelta costituendo forzosamente una \"Legione Aerea Italiana\" blocca ogni attivit\u00e0 per circa tre mesi. A novembre torna in linea il 2\u00ba Gruppo, mentre in dicembre il 1\u00ba va in Germania per un ciclo addestrativo, rientrando in tempo per l'ultimo scorcio di guerra e pagando un prezzo durissimo, non solo in termini di aerei e uomini perduti in combattimento.\nDopo aver difeso i cieli italiani per quanto possibile, il suo comandante, il magg. Adriano Visconti, nell'aprile 1945 tratta con i partigiani una resa onorevole. Poche ore dopo, cade a Milano nel cortile della caserma \"Monti\", colpito alla schiena da una raffica sparata a tradimento da mani tuttora ignote; con lui mor\u00ec il suo aiutante di volo Stefanini.\nIl secondo dopoguerra.\nUna delle prime modifiche sostanziali dell'arma aeronautica fu il cambio di denominazione: dopo la nascita della Repubblica Italiana, infatti, prese il nome di Aeronautica Militare.\nNel 1946 molti dei reduci del seconda guerra mondiale tornarono ad indossare l'uniforme azzurra entrando a far parte dell'Aeronautica Militare.\nLa 1\u00aa Zona Aerea Territoriale dal giugno 1949 al settembre 1951 era comandata dal Generale di Squadra Aerea Renato Sandalli.\nUna legge dell'8 marzo 1958 riorganizza il Ruolo Servizi, incrementando gli organici e definendo i compiti e le ripartizioni in specialit\u00e0 degli ufficiali del Ruolo. \nGli ufficiali del Ruolo Servizi avevano delineata la loro professionalit\u00e0 nel settore del supporto logistico e delle branche operative delle Telecomunicazioni, dell'Assistenza al Volo e della Difesa Aerea.\nDagli anni '50, con il cacciabombardiere Fiat G.91 e poi con le versioni successive l'AM ebbe un mezzo tecnologicamente all'avanguardia, vincitore in quegli anni della gara in ambito NATO.\nNegli anni '60 entr\u00f2 in servizio il caccia intercettore ognitempo Lookheed F-104G, poi l'Aeritalia F-104S Starfighter realizzato in Italia su licenza.\nL'Aeronautica Militare si \u00e8 anche occupata, fino al 1982, del controllo del traffico aereo nello spazio aereo nazionale. Dopo la smilitarizzazione del settore continua a svolgere la funzione di fornitore dei servizi del traffico aereo (\"Air Navigation Service Provider\") per gli aeroporti militari aperti al traffico civile e nelle relative zone di controllo. I controllori del traffico aereo dell'Arma Azzurra sono presenti anche nei centri di controllo d'area di ENAV per la gestione del traffico militare in volo negli spazi aerei civili.\nCon un Decreto Legislativo del 30 dicembre 1997 fu stabilita la nascita del Ruolo delle Armi, sostituendo definitivamente il Ruolo Servizi a decorrere dal 1 gennaio 1998. \nIn seguito le professionalit\u00e0 degli ufficiali del Ruolo delle Armi ricompresero le attivit\u00e0 di Stato Maggiore, dell'Informatica, degli assetti mobili di supporto (3\u00ba Stormo), degli Incursori (17\u00ba stormo) e dei Fucilieri dell'Aria (16\u00ba stormo).\nLa crisi di Sigonella.\nUn episodio storico che vide coinvolta l'arma fu la crisi di Sigonella, caso diplomatico avvenuto in Italia, presso la base aerea di Sigonella, in Sicilia, nell'ottobre 1985. L'accaduto rischi\u00f2 di sfociare in uno scontro armato tra VAM (Vigilanza Aeronautica Militare) e Arma dei Carabinieri da una parte e gli uomini della Delta Force (reparto speciale delle forze armate statunitensi) dall'altra, all'indomani di una rottura politica tra il presidente del Consiglio italiano Bettino Craxi e il presidente degli Stati Uniti d'America Ronald Reagan circa la sorte dei sequestratori della nave da crociera \"Achille Lauro\".\nLa guerra del Golfo.\nNel corso della prima Guerra del Golfo (1990-1991) contro l'Iraq, l'Aeronautica militare ha partecipato ai bombardamenti con dei cacciabombardieri Panavia Tornado IDS. Durante quelle missioni, nella notte tra il 17 e il 18 gennaio 1991, il maggiore Gianmarco Bellini (pilota) ed il capitano Maurizio Cocciolone (navigatore) decollarono a bordo del loro cacciabombardiere con altri velivoli italiani e alleati per la prima missione che li vedeva impiegati nello spazio aereo controllato dagli iracheni. Il velivolo fu colpito dall'artiglieria contraerea irachena, addestrata alla difesa contro attacchi a bassa quota, e i due italiani dovettero lanciarsi e furono catturati dalle truppe irachene.\nLe operazioni nella ex Jugoslavia.\nNel 1993 viene messa in atto l'Operazione Deny Flight, per impedire il sorvolo della Bosnia ai velivoli militari. Per quasi tre anni, l\u2019Aeronautica d\u00e0 supporto logistico ai Reparti dei Paesi NATO presenti nelle basi italiane ed interviene con i caccia Tornado e gli AMX International AMX che effettuano 543 uscite e 1288 ore di volo allertando la 1\u00aa Brigata Aerea dotata di Nike Hercules ed esercitando il comando e controllo anche delle unit\u00e0 del Comando artiglieria contraerei dell'Esercito dotate di Raytheon MIM-23 Hawk.\nDal 1993 al 1996 l'AM prende parte anche all'Operazione Sharp Guard e nel 1995 all'Operazione Deliberate Force.\nL'AM partecip\u00f2 agli attacchi aerei portati avanti dalla NATO nel 1999, per circa due mesi, contro la Repubblica Federale di Jugoslavia nell'ambito dell'Operazione Allied Force per imporre alla Serbia la smilitarizzazione del Kosovo. Schier\u00f2 Tornado ADV, IDS ed ECR, F-104S, AMX Ghibli, B-707, G-222 e C-130 che effettuano 1.440 uscite e 6.555 ore di volo.\nNell'ambito dell'Operazione DINAK ha schierato 5 batterie Spada (Brindisi, Otranto, Gioia del Colle ed Amendola) ed esercitato il comando e controllo anche di 4 batterie Hawk dell'Esercito Italiano (Punta Contessa di Brindisi, Torre Veneri di Lecce, Torre Cintola di Monopoli ed Aeroporto di Bari-Palese).\nDal 1999 al dicembre 2013 ha supportato l'Operazione Joint Guardian con il 1\u00ba Reparto Operativo Autonomo (ROA) di \u0110akovica e dal luglio 2000 al marzo 2003 con il 2\u00b0 ROA a Slatina, presso l'Aeroporto Internazionale di Pristina.\nGli anni 2000.\nCon l'ingresso dell'Albania nella NATO, le forze aeree italiane e greche contribuiscono alla difesa dello spazio aereo albanese con gli Eurofighter Typhoon italiani del 4\u00ba Stormo di Grosseto e del 36\u00ba Stormo di Gioia del Colle e gli F-16 greci.\nIl corpo \u00e8 stato soggetto a numerosi tagli, ma nonostante questo, sono stati fatti alcuni acquisti come l'M-346, l'HH-139, e l'F-35. Quest'ultimo aereo ha per\u00f2 suscitato molte polemiche, per via del costo.\nNel 2011, nell'ambito dell'operazione \"Odyssey Dawn\", sei cacciabombardieri Tornado ECR dell'Aeronautica Militare sono partiti da Trapani-Birgi in ricognizione, diretti sulla Cirenaica, supportati da altri due \"Tornado Tanker\" ed equipaggiati di missili AGM-88 HARM dando inizio alle operazioni militari italiane nell'ambito dell'intervento militare in Libia nel 2011. Complessivamente furono usati Tornado ECR ed AMX ACOL, supportati da due aerei cisterna (un KC-130J ed un KC-767), pi\u00f9 un G.222VS da guerra elettronica, con la scorta di 8 caccia intercettori F-16, questi ultimi rilevati successivamente da altrettanti Eurofighter Typhoon.\nL'aeronautica militare sta attualmente schierando alcuni AMX, C-130 e Predator in Afghanistan, per supportare le truppe dell'esercito a terra. Dal 2013 gli AMX hanno distrutto 2 antenne talebane e hanno sventato un attacco terroristico alle elezioni del 5 aprile 2014, contro candidati ed esponenti governativi di spicco della provincia di Herat.\nL'aeronautica inoltre svolge missioni di \"Air Policing\", per conto della NATO,in paesi dove non \u00e8 presente una difesa aerea; le missioni sono state in Islanda, nelle 3 repubbliche baltiche (Lituania, Estonia e Lettonia) e nelle regioni balcaniche (Bulgaria, Romania, Albania, Montenegro e Slovacchia).\nPer quanto riguarda la lotta all'ISIS la forza armata \u00e8 impegnata ormai da qualche anno con 4 Tornado (ora con velivoli AMX), 1 KC-767 ed i soliti APR, tutti basati in una base in Kuwait.\nOrganigramma e struttura.\nLa struttura organizzativa dell'Aeronautica Militare ha subito, negli ultimi anni, profonde modifiche in chiave riorganizzativa per adattare lo strumento aereo alle nuove esigenze dello scenario internazionale, ed anche per \"adattarsi\" al \"nuovo modello professionale\" delle forze armate.\nOrganizzata in tre livelli organizzativi (Centrale, Intermedio e Periferico), \u00e8 costituita principalmente da tre Comandi di vertice (cosiddetti Alti Comandi), ovvero:\nQuesti enti sono direttamente dipendenti, insieme dal altri organismi con compiti territoriali (es.:\"Regioni aeree\") e di staff (es.:\"stato maggiore dell'Aeronautica Militare\") dal capo di stato maggiore dell'Aeronautica.\nSimboli.\nL'Aeronautica Militare \u00e8 rappresentata da:\nBandiera di guerra.\nLa bandiera di guerra venne concessa all'allora Regia Aeronautica, con regio decreto n\u00ba 1485 del 17 ottobre 1920 e consegnata al Generale Pier Ruggero Piccio, Comandante Generale per la R.A., il 4 novembre 1923 a Centocelle (Roma).\nStemma.\nIl diritto a fregiarsi dello stemma deriv\u00f2 dalla concessione dell'uso della bandiera nazionale alla Regia Aeronautica (regio decreto del 17 ottobre 1920).\nCon l'avvento della Repubblica, l'Aeronautica Militare rimase \"orfana\" di un distintivo d'arma sino al 1970, anno in cui lo Stato maggiore dell'aeronautica inoltr\u00f2 richiesta di concessione di uno stemma per l'Arma Aeronautica. Con il decreto del presidente della Repubblica 25 gennaio 1971, veniva concesso lo stemma oggi in vigore.Il decreto dice testualmente:\n\"\"\u00c8 concesso all'Aeronautica Militare uno stemma descritto come appresso: inquartato nel primo d'oro un cavallo alato azzurro, inalberato e rivoltato, tenente con le zampe anteriori una fiaccola naturale (27\u00aa Squadriglia aeroplani); nel secondo d'argento un grifo rampante rosso (91\u00aa Squadriglia \"Baracca\"); nel terzo d'argento un quadrifoglio verde (10\u00aa Squadriglia da bombardamento Caproni); nel quarto di porpora il Leone di S.Marco in maest\u00e0 con la spada e con il libro degli Evangelisti chiuso (87\u00aa Squadriglia \"Serenissima\").Sopra lo scudo un'aquila turrita d'oro e sotto, su lista svolazzante d'azzurro, il motto pure in caratteri d'oro: Virtute Siderum Tenus\"\".\nIl motto in latino (con valore verso le stelle), \u00e8 poi stato scelto anche dal pattugliatore di squadra \"Aviere\" della classe Soldati, acquistato dalla Marina Militare nel 1992.\nLo stemma venne ottenuto riunendo gli emblemi di quattro delle squadriglie che avevano dato prova di abilit\u00e0, coraggio ed eroismo nella prima guerra mondiale. Le squadriglie scelte furono:\nMarcia di ordinanza.\nLa marcia di ordinanza dell'Aeronautica Militare fu composta nel 1937 dal primo maestro direttore della banda della Regia Aeronautica, Alberto Di Miniello, che ha arrangiato un motivo di Romualdo Marenco, tratto dal balletto \"Amor\".\nSanta patrona.\nLa patrona dell'Aeronautica Militare \u00e8 la Madonna di Loreto, nome con il quale viene venerata la statua nel santuario della Santa Casa della citt\u00e0 di Loreto in provincia di Ancona. La devozione deriva dal decreto di papa Benedetto XV del 24 marzo 1920, con il quale la Madonna di Loreto venne proclamata \"Patrona degli Aeronauti\". La solennit\u00e0 \u00e8 il 10 dicembre.\nPreghiera dell'aviatore.\nLa preghiera dell'aviatore viene recitata nelle cerimonie militari solenni che riguardano la Forza armata o i suoi appartenenti. Il testo, la cui versione originale si deve a Vittorio Malpassuti, modificato dopo la proclamazione della Repubblica Italiana, \u00e8 il seguente:\nIl suo testo \u00e8 scritto su una targa in bronzo presso \"Palazzo Aeronautica\", sede dello Stato maggiore dell'Aeronautica in Roma.\nPersonale.\nL'Aeronautica Militare suddivide, per esigenze formative, il proprio personale in categorie (\"ufficiali\", \"sottufficiali\", graduati e \"truppa\"), intese ad identificare un settore delimitato di attivit\u00e0 che presuppone una specifica preparazione di base comune per tutti gli appartenenti alla stessa categoria. Oltre a questa tipologia di suddivisione in base alle categorie, il personale viene suddiviso in ruoli, stabiliti dalla legge.\nArruolamento.\nDopo la sospensione del servizio militare di leva in Italia, disposta ai sensi della legge Martino l'arruolamento nel corpo - in tempo di pace - \u00e8 previsto solo per il personale volontario.\nLa selezione del personale e l'arruolamento avviene presso il Centro di selezione Aeronautica Militare di Guidonia; mentre l'addestramento del personale relativo alla categoria dei militari di truppa avviene presso la Scuola volontari dell'Aeronautica Militare, sita presso l'idroscalo \u201cLuigi Bologna\u201d di Taranto, per gli ufficiali l'Accademia Aeronautica situata a Pozzuoli, mentre per i sottoufficiali e per le figure specialistiche sono previste strutture dedicate, come ad esempio la Scuola marescialli dell'Aeronautica Militare di Viterbo e la Scuola specialisti dell'Aeronautica Militare di Caserta.\nRuoli.\nSecondo le normative vigenti il personale dell'Aeronautica Militare \u00e8 suddiviso nei seguenti ruoli:\nPer questi ruoli sono previsti inoltre dei ruoli ad esaurimento (R.E.s.p.) e un ruolo unico degli specialisti (A.A.r.u.s.), destinati ad un progressivo esaurimento con il passaggio in quiescenza del personale inquadrato nei predetti ruoli.\nCategoria dei sottufficiali.\nIl ruolo dei musicisti riveste i gradi dei marescialli e il personale \u00e8 inquadrato in tale ruolo a seguito di arruolamento straordinario e per \"strumenti musicali\".\nDati sugli organici.\nAl 31 dicembre 2018 la situazione del personale dell'Aeronautica Militare era la seguente:\nCome per le altre Forze Armate, importanti tagli al personale dell'Aeronautica Militare sono stati previsti entro il 2024, come anticipati dal Libro Bianco della Difesa 2017\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\nAeromobili futuri.\nBAE Systems Tempest (per sostituire gli Eurofighter)\nArmamento.\nBombe.\nBomba B61\nMissili aria-terra.\nL'Aeronautica Militale Italiana possiede 200 missili aria-terra SCALP.\nUnit\u00e0 particolari.\nForze per operazioni speciali.\nUn reparto dell'Aeronautica Militare fa anche parte delle forze speciali italiane (TIER 1): si tratta del 17\u00ba Stormo incursori.\nInoltre un'unit\u00e0 offre il supporto operativo delle operazioni speciali (SOOS - TIER 2), il 9\u00ba Stormo \"Francesco Baracca\" con gli elicotteri AB-212. Entrambe le unit\u00e0 fanno parte della 1\u00aa Brigata aerea \"operazioni speciali\", posta alle dipendenze del Comando interforze per le operazioni delle forze speciali.\nTruppe aviotrasportate.\nA livello di truppe aviotrasportate vi sono il 16\u00ba Stormo \"Protezione delle Forze\" e di un gruppo fucilieri del 9\u00ba Stormo.\nGuerra elettronica.\nLa 9\u00aa Brigata aerea ISTAR-EW coordina in ambito addestrativo, esercitativo ed operativo i settori guerra elettronica e \"ISTAR\" (raccolta ed elaborazione dati e ricerca tecnico-scientifica per l'intelligence).\nFesta dell'Aeronautica Militare.\nLa festa dell'Aeronautica Militare italiana si celebra il 28 marzo e ricorda l'istituzione della Regia Aeronautica, nel 1923: nel 1946 la Regia Aeronautica assumer\u00e0 il nome di Aeronautica Militare.\nOnorificenze concesse alla Bandiera di guerra dell'Aeronautica Militare.\nA partire dalla prima guerra mondiale, la bandiera ha ricevuto diverse decorazioni. Tra di esse spiccano le due medaglie d'oro al valor militare attribuite per la campagna dell'Africa Orientale Italiana e per il contributo dato durante la seconda guerra mondiale e la resistenza.\nL'elenco delle decorazioni ricevute \u00e8 il seguente (aggiornamento al dicembre 2018):"}
{"id": "2652845", "revid": "1603714", "url": "https://it.wikipedia.org/wiki?curid=2652845", "title": "Paolo Morando", "text": "Biografia.\nFiglio di Taddeo Morando, detto Cavazzola, e di sua moglie Elisabetta, Paolo Morando nacque tra il 1485 e il 1488, a Verona.\nSi form\u00f2 artisticamente sotto la guida di Francesco e Domenico Morone, dai quali segu\u00ec principalmente la lezione cromatica brillante tendente al rossastro e l'attenzione alle luminosit\u00e0, evidenziata nella \"Madonna che allatta\" e nella \"Annunciazione\" (San Biagio a Verona).\nNei lavori successivi, Cavazzola evidenzi\u00f2 accostamenti con il Bonsignori per la plasticit\u00e0 e l'intensit\u00e0 delle ombre dalla parvenza scultorea. Un tipico esempio fu la \"Madonna leggente\" del 1508, appartenente al frequentato tipo iconografico della Madonna leggente in cui si avvertono anche attenzioni alla pittura belliniana e lombarda.\nDopo aver dipinto assieme al Morone la \"Pentecoste\", dipinta per la cappella Miniscalchi in Sant'Anastasia a Verona, \u00e8 con l\"'Annunciazione\" affrescata nella chiesa veronese di San Nazzaro del 1510, che ormai Cavazzola mostr\u00f2 di aver assimilato tutti gli insegnamenti giovanili, quali la plasticit\u00e0 delle forme, la chiarezza cromatica e gli ornamenti intrisi di luminosit\u00e0, su uno sfondo prospettico-illusionistico sensibile all'opera di Bramante e Mantegna.\nVerso la fine degli anni dieci del secolo, Cavazzola si avvicin\u00f2 a schemi raffaelleschi arricchiti dalle influenze di Giovan Francesco Caroto, come mostrarono la \"Pala delle Virt\u00f9\" e la \"Madonna con san Giovannino\". Contemporaneamente alcune \"Madonne\" indicarono derivazioni giorgionesche, sia per l'ambientazione sia per il colore. L'opera pi\u00f9 significativa di questa fase fu per\u00f2 il polittico con \"Storie della Passione\" del 1517 che racchiuse tutti i vari insegnamenti provenienti dalle scuole regionali italiane.\nNella \"Deposizione\" e nella \"Orazione nell'orto\", il pittore comp\u00ec un primo esempio di dissociazione coloristica moderna seguendo le linee percorse da Paolo Veronese.\nDa non sottovalutare furono i ritratti caratterizzati da una figurazione espressiva e acutamente psicologica, come nel \"Gentiluomo\"."}
{"id": "2652856", "revid": "125475992", "url": "https://it.wikipedia.org/wiki?curid=2652856", "title": "4. Panzerarmee", "text": "La 4\u00aa Armata corazzata tedesca (\"4. Panzerarmee\") venne costituita, con la denominazione originale di \"Panzergruppe 4\", il 17 febbraio 1941, utilizzando in parte lo stato maggiore del XVI Panzerkorps, nel quadro del rafforzamento delle unit\u00e0 corazzate della Wehrmacht in vista dell'imminente Operazione Barbarossa contro l'Unione Sovietica. Al comando dell'esperto generale Erich Hoepner, questo potente raggruppamento corazzato, dotato di quasi 600 panzer divisi in tre Panzerdivision - 1., 6. e 8., venne assegnato al Gruppo d'armate Nord (feldmaresciallo Wilhelm Ritter von Leeb) con la missione di conquistare i Paesi Baltici e quindi dirigere su Leningrado.\nOperazione Barbarossa.\nNonostante alcuni duri scontri iniziali con le poderose riserve corazzate sovietiche, il Panzergruppe 4 avanz\u00f2 con grande rapidit\u00e0, superando la Dvina e sfondando la linea difensiva sul fiume Luga. A met\u00e0 settembre era ormai di fronte a Leningrado, quando l'ordine di Hitler e dell'OKH prescrisse il suo trasferimento al Gruppo d'armate Centro per rafforzare al massimo l'attacco finale su Mosca. Il gruppo corazzato prese parte, quindi, all'Operazione Tifone, e si spinse a nord della capitale (dopo aver brillantemente chiuso la sacca di Vjazma) per cercare di aggirarla completamente. Di fronte alla dura resistenza e al peggioramento del clima ogni ulteriore avanzata risult\u00f2 impossibile e i primi di dicembre la controffensiva sovietica costrinse le sue Panzer-Division alla difensiva e poi alla ritirata. La battaglia invernale fu drammatica per la 4\u00aa Armata corazzata (cos\u00ec ridenominata dal 1\u00ba gennaio 1942) che ebbe pesanti perdite di uomini e materiali. Lo stesso generale H\u00f6ppner venne destituito da Hitler per aver ordinato un ripiegamento tattico non autorizzato.\nSopravvissuta all'inverno russo, la 4\u00aa Armata corazzata, passata al comando dell'altrettanto esperto e capace generale Hermann Hoth, venne trasferita nel maggio 1942 nel settore meridionale del fronte orientale per partecipare (con il ruolo di ariete corazzato principale) alla nuova offensiva generale tedesca d'estate (Operazione Blu).\nStalingrado.\nIl 28 giugno 1942 la 4\u00aa Armata corazzata, potenziata con tre divisioni corazzate - 9., 11., 24. - e tre divisioni motorizzate - 3, 16. e \"Grossdeutschland\" - passava all'attacco nel settore di Kursk in direzione di Vorone\u017e. Seguirono nuove vittorie e nuove rapide avanzate, nonostante le confuse direttive dell'Alto Comando tedesco; dopo aver raggiunto Vorone\u017e, l'armata corazzata venne dirottata a sud e in un primo momento sembr\u00f2 destinata al Caucaso. Invece,di fronte alle difficolt\u00e0 incontrate dalla 6\u00aa Armata del generale Friedrich Paulus nel settore di Stalingrado, un gran parte dell'armata del generale Hoth venne diretta (alla fine di luglio 1942) verso la grande citt\u00e0 sul Volga. Il 4 settembre le due armate si congiunsero a ovest di Stalingrado e cominciarono la battaglia frontale per conquistare la citt\u00e0, ferocemente difesa dalla 62\u00aa Armata sovietica.\nImpegnate nel settore meridionale, le divisioni della 4\u00aa Armata corazzata, vennero progressivamente risucchiate nel vortice dei combattimenti strada per strada; tutte le truppe tedesche vennero raggruppate sotto il comando generale della 6\u00aa Armata di Paulus e quindi il comando della 4\u00aa Armata corazzata, a fine di settembre, venne ritirato e assegnato a coprire il settore a sud della citt\u00e0 con alcune mediocri divisioni rumene e poche divisioni tedesche di riserva.\nAl momento dell'Operazione Urano, le divisioni originarie della 4\u00aa Armata corazzata ,arrivate di fronte a Stalingrado a settembre, vennero quindi coinvolte nella catastrofe e accerchiate insieme alle divisioni della 6\u00aa Armata, mentre il comando del generale Hoth, rimasto fuori della sacca, assistette impotente al crollo delle divisioni rumene e ripieg\u00f2 fortunosamente a sud (un quartier generale senza truppe).\nCon il Quartier generale di Hoth, il feldmaresciallo Erich von Manstein organizz\u00f2 una nuova 4\u00aa Armata corazzata con l'afflusso di nuove divisioni corazzate per tentare di andare in soccorso delle truppe accerchiate. Durante l'inverno il generale Hoth avrebbe quindi guidato le sue Panzerdivision durante estenuanti combattimenti, prima nell'Operazione Tempesta Invernale (che sarebbe fallita alla fine di dicembre), poi nei combattimenti difensivi per coprire Rostov e favorire il ripiegamento del Gruppo d'Armate 'A' dal Caucaso.\nL'abilit\u00e0 del comando e delle truppe riusc\u00ec a ritardare l'avanzata sovietica; infine l'armata di Hoth ritorn\u00f2 a nord del Don e guid\u00f2 in febbraio-marzo (rinforzata con il Panzerkorps-SS proveniente dalla Francia) la controffensiva tedesca che avrebbe condotta alla brillante e insperata vittoria della Terza battaglia di Char'kov.\nLa battaglia di Kursk e la grande ritirata.\nDopo la lunga pausa di primavera, la 4\u00aa Armata corazzata, sempre guidata dal generale Hoth, venne potenziata al massimo per la prevista Operazione Cittadella. In questa occasione l'armata contava tre divisioni di Panzergrenadieren SS e tre panzerdivision a pieno organico (oltre 800 carri armati). La successiva battaglia di Kursk (5-23 luglio 1943) fu durissima, l'armata inflisse pesanti perdite alle forze sovietiche ma, estenuata dai durissimi scontri e sfiancata dall'afflusso di continue riserve corazzate sovietiche non riusc\u00ec ad ottenere un risultato decisivo e dovette interrompere la sua offensiva.\nNella successiva battaglia difensiva d'estate l'armata corazzata, sempre pi\u00f9 indebolita, continu\u00f2 a battersi coraggiosamente ma dovette ripiegare lentamente verso il Dniepr. La battaglia di Kiev fu una grande sconfitta per la 4\u00aa Armata corazzata (peraltro in quel momento molto scarsa di carri armati); le sue forze furono sorprese e sconfitte, Hoth venne destituito e sostituito dal generale Erhard Raus.\nDopo una nuova ritirata, l'armata venne finalmente potenziata con nuove Panzerdivision e riusc\u00ec con abilit\u00e0 a contrattaccare ancora una volta riprendendo \u017dytomyr (novembre 1943).\nUltime battaglie.\nL'ultimo anno di guerra avrebbe visto la IV Armata corazzata sempre impegnata sul fronte orientale, prima nel settore dell'Ucraina occidentale (Tarnopol e Kovel), poi in Volinia (battaglie di Leopoli e Lublino ) dove venne pesantemente sconfitta dalle armate corazzate sovietiche; infine (nel gennaio 1945) in Polonia e Slesia.\nNell'aprile 1945, ridotta solo ad un'ombra della potente unit\u00e0 che era stata, la 4\u00aa Armata corazzata combatt\u00e9 sull'Oder a sud delle difese principali di Berlino e dopo una onorevole resistenza dovette ripiegare ancora di fronte alle armate russe fino a raggiungere l'Elba per arrendersi l'8 maggio 1945 alle truppe americane provenienti da ovest."}
{"id": "2652860", "revid": "125795645", "url": "https://it.wikipedia.org/wiki?curid=2652860", "title": "Borgo Podgora", "text": "Borgo Podgora (gi\u00e0 Sessano) \u00e8 una frazione del comune di Latina.\n\u00c8 il primo nucleo abitativo edificato durante la Bonifica Integrale. Concepito come iniziale villaggio operaio (per i cantieri di scavo del canale \"Mussolini\") da convertire progressivamente in centro rurale a servizio delle campagne da appoderare.\nGeografia fisica.\nTerritorio.\nSi tratta di un borgo rurale costituito da un centro urbanizzato e una vasta area agricola appoderata, ricadente amministrativamente nel comune di Latina.\nIl territorio \u00e8 delimitato a nord dal Canale \"Acque Alte\" (in origine chiamato Canale \"Mussolini\"), che costituisce il confine amministrativo tra il comune di Latina e quello di Cisterna di Latina. Attualmente il Borgo \u00e8 in grande espansione urbana, con un nuovo parco, nonch\u00e9 un oratorio, campi sportivi (per pallavolo, calcetto e basket) e nuove abitazioni.\nToponomastica.\nIl borgo era prima noto con il nome di Sessano. Il toponimo attuale si deve a una delibera del podest\u00e0 Valentino Orsolini Cencelli, che nel febbraio 1933 intitol\u00f2 il borgo alla memoria di una sanguinosa battaglia della prima guerra mondiale, che ebbe luogo a Piedimonte del Calvario (\"Podgora\" in sloveno), frazione di Gorizia.\nLe strade e le piazze sono dedicate quasi esclusivamente a scienziati e fisici, ma trovano spazio nella toponomastica locale anche i parroci del borgo.\nIn precedenza la toponomastica riguardava la vita contadina dell'Agro Pontino e si potevano trovare Via dell'Aratro, Via della Carbonaia e Via del Massaro.\nStoria.\nLa \"citt\u00e0 di fondazione\", in questo caso un piccolo centro rurale, venne costruita (in riferimento sia al suo centro che ai poderi diffusi sul suo territorio), nell'ambito dell'appoderamento delle paludi bonificate, dal Consorzio di Bonifica di Piscinara e dall'Opera Nazionale Combattenti, ed inaugurata nel 1927, dapprima con il nome di Sessano (mutuato dai vicini ruderi di una torre medievale omonima, non pi\u00f9 esistenti) che antica citt\u00e0 preromana da cui prende il nome l'Agro Pontino (\"Ager Pometinus\"), successivamente mutato in Borgo Podgora nel 1931/1932. Fu popolato da coloni nella stragrande maggioranza di provenienza veneta, friulana e ferrarese ai quali vennero assegnati i poderi appena realizzati, dapprima coltivati in regime di \"dipendenza\" dall'ente ONC, successivamente riscattati in propriet\u00e0 dai coloni stessi.\nIl centro del borgo, avente schema a castro romano (con la vecchia chiesa di Santa Maria Mater Dei, la piazza dedicata al primo parroco Orlando Biral, la scuola, la sede dell'azienda agraria statale e alcune abitazioni e vari altri edifici di servizio) venne realizzato lungo il tracciato del preesistente \"Stradone dei Pescatori\" (o \"Stradone della Persicara\") che da Cisterna conduceva, attraverso la macchia impaludata, sino al lago di Fogliano; all'altezza di un bivio con uno sterrato diretto verso il castello di Conca (attuale centro di Borgo Montello) e comunque nelle adiacenze del canale \"Mussolini\".\nNelle campagne del Borgo \u00e8 ambientato il libro \"Canale Mussolini\" di Antonio Pennacchi, Premio Strega 2010.\nComunit\u00e0.\nAlla popolazione iniziale di coloni settentrionali si sono aggiunti, a partire dal dopoguerra ma soprattutto con lo sviluppo edilizio degli ultimi decenni, flussi immigratori di provenienza prevalentemente cisternese e napoletana, inclusi nella comunit\u00e0 originale che mantiene tutt'oggi i caratteri tipici delle cosiddette comunit\u00e0 veneto-pontine, bench\u00e9 la parlata venetofona sia quasi del tutto scomparsa a favore del romanesco di Latina.\nI dialetti veneti rimangono discretamente presenti tra gli anziani, bench\u00e9 alcune espressioni siano ormai rimaste nell'uso comune.\nSport.\nL\"'ASD Borgo Podgora\" milita nel campionato regionale di Prima Categoria Laziale. "}
{"id": "2652861", "revid": "339392", "url": "https://it.wikipedia.org/wiki?curid=2652861", "title": "Jeep Willys", "text": ""}
{"id": "2652864", "revid": "1543377", "url": "https://it.wikipedia.org/wiki?curid=2652864", "title": "Ettore Maggi", "text": " Vive a Sestri Ponente (GE) e lavora come tecnico di laboratorio nell'ambito della ricerca scientifica.\nPremi.\nNel 2003 ha vinto la sezione Giacomo De Benedetti del XXXVI Premio Teramo."}
{"id": "2652865", "revid": "124934070", "url": "https://it.wikipedia.org/wiki?curid=2652865", "title": "Cinque Terre", "text": "Le Cinque Terre (\"\u00c7inque T\u00e6re\" in ligure) sono un frastagliato tratto di costa della Riviera ligure di levante (Riviera spezzina) situato nel territorio della provincia di La Spezia tra Punta Mesco e Punta di Montenero, nel quale si trovano cinque borghi (tre comuni e due frazioni) o, come si diceva anticamente, terre, qui elencati da ovest verso est: Monterosso al Mare, Vernazza, Corniglia, Manarola, Riomaggiore.\nDescrizione.\nDal 1997 fanno parte della lista dei Patrimoni dell'umanit\u00e0 dell'Unesco, con la seguente motivazione: \n Grazie alle caratteristiche geografiche ed antropiche del territorio dove sorgono, le Cinque Terre sono considerate una delle pi\u00f9 suggestive attrattive costiere italiane, per il loro contesto orografico collinare naturalmente aspro e accidentato, addolcito dalla costruzione di terrazzamenti (comunemente detti \"fasce\") per la coltura, che cala verso il mare con forti pendenze; nei punti in cui il mare si insinua serpentinamente nella terra sorgono i borghi, snodati a seguire la naturale forma delle colline.\nL'opera dell'uomo, nei secoli, ha modellato il territorio costruendo i famosi terrazzamenti sui declivi a mare, dovuta alla particolare tecnica agricola tesa a sfruttare per quanto possibile i terreni posti in forte pendenza che digrada verso il mare, ne ha fatto cos\u00ec uno dei pi\u00f9 caratteristici e affascinanti paesaggi della Liguria.\nNel 1997, su istanza della provincia della Spezia, le Cinque Terre, insieme a Porto Venere e alle isole Palmaria, Tino e Tinetto, sono state inserite tra i Patrimoni dell'umanit\u00e0 dall'Unesco. Nel 1998 il Ministero dell'Ambiente ha istituito l'Area marina protetta Cinque Terre per la protezione ambientale, la tutela e la valorizzazione delle risorse biologiche, per la divulgazione e promozione di uno sviluppo socio-economico compatibile con la rilevanza naturalistico-paesaggistica dell'area. Nel 1999 \u00e8 stato poi istituito il Parco nazionale delle Cinque Terre per la conservazione degli equilibri ecologici, la tutela del paesaggio, la salvaguardia dei valori antropologici del luogo.\nLe Cinque Terre facevano parte della Comunit\u00e0 montana della Riviera Spezzina, tipologia di ente soppresso dal 2011 in tutta la regione. Il 25 ottobre 2011 una violenta alluvione e le successive frane portano alla morte di quattro persone nell'area delle Cinque Terre (13 in totale). I comuni pi\u00f9 colpiti sono Monterosso al Mare e Vernazza. Il 24 settembre 2012 una frana causata dallo staccamento di un costone di roccia travolge e ferisce quattro turisti australiani sulla Via dell'Amore. Dopo la frana, il sentiero \u00e8 rimasto chiuso fino al 3 aprile 2015, quando \u00e8 stato riaperto il primo tratto.\nGeografia.\nTutto il comprensorio \u00e8 costituito da una stretta fascia di terra compresa tra il mare e il crinale che la separa dalla retrostante Val di Vara e dal Golfo della Spezia, con crinali secondari che si estendono sino a Punta Mesco delimitandolo dall'area del golfo di Levanto.\nI rilievi montuosi della zona, che corrono paralleli alla costa, pur variando tra quote modeste come il Monte Malpertuso (815 metri s.l.m.) o il Monte V\u00e8 (486 metri s.l.m.) e nonostante la breve distanza dal mare, determinano un'accentuata acclivit\u00e0 di tutto il territorio. La morfologia interna dell'area \u00e8 caratterizzata da rilievi secondari - che presentano andamenti perpendicolari o obliqui rispetto alla linea di costa - e dalle famose terrazze.\nLa linea di costa \u00e8 delimitata sul lato occidentale dal promontorio di Punta Mesco e si sviluppa in modo abbastanza lineare, presentando numerose piccole irregolarit\u00e0 come insenature, capi e promontori fino a Portovenere. La costa \u00e8 prevalentemente rocciosa e ripida, raggiungendo in molti casi quasi la verticalit\u00e0 sul mare.\nLe spiagge sabbiose e ciottolose sono localizzate nei pressi di Monterosso (spiaggia di Fegina e di Monterosso vecchio), di Corniglia (spiaggia di Guvano e spiaggia di Corniglia), di Riomaggiore.\nIl territorio delle Cinque Terre presenta una rete idrografica caratterizzata da corsi d'acqua a regime torrentizio, con portata massima nei periodi piovosi di autunno e primavera, e minima nel periodo estivo, ma i bacini idrografici sono, in linea di massima, di estensione molto limitata data la vicinanza dei rilievi montuosi alla costa. Gli interventi di trasformazione del territorio avvenuti nei secoli ad opera dell'uomo, con la realizzazione di terrazzamenti per la coltivazione della vite e dell'ulivo e dei muri a secco, hanno assunto un ruolo significativo nella regimazione delle acque anche in relazione alla canalizzazione artificiale delle stesse.\nClima.\nEccezione fatta per la maggior parte della Riviera dei Fiori e per la zona di levante prossima alla citt\u00e0 di Genova (tra Nervi e Camogli), questa \u00e8 la zona della Liguria che nell'inverno presenta le temperature medie pi\u00f9 miti avendo valori vicini a + 9\u00a0\u00b0C. Questo clima favorevole rende le Cinque Terre attrattiva per grandi flussi di turismo invernale.\nIl 25 ottobre 2011 un nubifragio ha investito la parte nord delle Cinque Terre, colpendo Monterosso e Vernazza, causando un'alluvione che ha seriamente danneggiato i due borghi.\nStoria.\nEt\u00e0 preromana.\nLe prime testimonianze della presenza umana nelle Cinque Terre e nelle zone limitrofe sono costituite dai depositi della Grotta dei colombi nell'isola Palmaria, in cui sono stati rinvenuti resti di sepolture, ossa e fossili di animali, e alcuni manufatti in selce, riconducibili al Paleolitico, quando, probabilmente, l'isola era ancora unita alla terraferma.\nIl Neolitico \u00e8 invece testimoniato dal ritrovamento di asce levigate fatte con alcune variet\u00e0 di actinolite e che fanno supporre che la zona fosse abitata da cacciatori con domicilio stabile o temporaneo in caverne o ripari rocciosi. Inoltre la caccia, favorita da un ambiente estesamente boscoso e ricchissimo di selvaggina, probabilmente rappresent\u00f2 per millenni, e ancora nell'epoca romana, una fonte primaria di risorse.\nAltri documenti della presenza dell'uomo in et\u00e0 molto antiche sono i menhir, ritrovati nella zona di Campiglia Tramonti, nei pressi dell'attuale Cappella di Sant'Antonio e sullo spartiacque presso il monte Capri. Secondo alcuni studiosi, tali pietre, potevano avere funzione legata al calendario; altri li ritengono invece precursori delle statue stele diffuse nella vicina Lunigiana.\nCon l'et\u00e0 del bronzo si afferm\u00f2 l'organizzazione sociale detta \"\"pagense\", comune ad altri settori liguri: i centri elementari (\"vici\") erano riuniti in piccole circoscrizioni (\"pagi\"), che a loro volta facevano capo a \"castellari\" ubicati in posizioni dominanti e con prevalenti funzioni difensive. Il castellare pi\u00f9 vicino alle Cinque Terre si trova sul monte Castellaro (valle di Pignone) e gli scavi effettuati hanno portato alla luce una notevole quantit\u00e0 di frammenti di vasi decorati, a testimonianza di un insediamento stabile ed importante.\nEt\u00e0 romana.\nLe cronache militari romane testimoniano come le trib\u00f9 liguri costituirono un forte ostacolo alla romanizzazione del territorio, tanto che i Romani si insediarono e concentrarono le loro attivit\u00e0 nella piana lunense nella bassa Val di Magra.\nNon \u00e8 da escludere che in et\u00e0 augustea una parte delle popolazioni liguri abbia abbandonato le localit\u00e0 di collinari per unirsi ai coloni romani e siano arrivate anche lungo le coste. \n&lt;br&gt;La presenza romana \u00e8 documentata a Porto Venere (citato da Strabone nel 40 a.C.) e dalla testimonianza della villa patrizia del seno di Varignano nel golfo di Spezia.\nNessun reperto materiale o prova documentale \u00e8 giunta fino a noi per dimostrare un'eventuale origine romana dei borghi delle Cinque Terre come attualmente si presentano. Tuttavia l'origine latina di alcuni toponimi locali - come Volastra (\"Vicus oleaster\", il paese degli olivi), Manarola (\"Manium arula\", piccola ara dei Mani), Corniglia (fondo di Cornelio), Riomaggiore (\"Rivus maior\") e Monterosso (\"Mons ruber\") - fa pensare che l'antico tracciato viario preistorico litoraneo fosse poi utilizzato anche dai romani e che vi abbiano fatto sorgere piccoli centri di posta dei cavalli.\nIl Medioevo.\nDopo la caduta dell'impero romano questa zona segue le vicende della Liguria: sar\u00e0 dominio gotico, bizantino, longobardo e franco.\nNel X secolo feudale \u00e8 parte della Marca obertenga, vassallo del Regno d'Italia.\nI borghi delle Cinque Terre hanno avuto origine, nella struttura attuale, nell'XI secolo, quando le popolazioni della Val di Vara superarono lo spartiacque della catena costiera che la separava dal mare ed andarono ad abitare permanentemente sul litorale marino, formando i cinque paesi. &lt;br&gt;Il documento pi\u00f9 antico che ricordi le Cinque Terre risale al marzo 1056, rogato a Monterosso, con cui il marchese \"Guido di f\u00f9 Alberto\" don\u00f2, ai monasteri di Santa Maria e di San Venerio, beni immobili situati nelle isole della Palmaria, del Tino, del Tinetto e in Porto Venere.\nLa ragione del fenomeno migratorio della gente del Vara verso la costa \u00e8 legata a due eventi storici comuni a tutta l'Europa occidentale: l'incremento demografico e l'attenuazione della minaccia musulmana dopo le reazione vittoriosa di Genova e di Pisa nel 1016 contro i saraceni.\n&lt;br&gt;Oltre a ci\u00f2, lungo la costa si godeva di un clima migliore, pi\u00f9 adatto alla coltivazione di alcuni prodotti come la vite e l'ulivo. I paesi delle Cinque Terre non nacquero quindi come borghi marinari, bens\u00ec come borghi agricoli, costretti a bonificare quindi un territorio che non era naturalmente adatto alla pratica agricola: nacque cos\u00ec il terrazzamento dei fianchi dei monti.\nNaturalmente, dopo un po' di tempo che gli abitanti della Val di Vara si erano trasferiti sul litorale, presero confidenza con l'elemento marino, prima come via di comunicazione pi\u00f9 comoda e veloce, poi come risorsa di sostentamento, dividendo quindi le loro attivit\u00e0 tra il lavoro nelle campagne e l'andar per mare a seconda delle necessit\u00e0 e delle stagioni. \n&lt;br&gt;Non a caso gi\u00e0 nel 1170 una galea di Vernazza, insieme a quelle di altri borghi della riviera orientale, intraprese la guerra di corsa per conto di Genova a danno delle navi pisane.\nNel 1182, inoltre, ancora gli uomini di Vernazza esercitarono, in tempo di pace, la pirateria per proprio conto, contro navi mercantili dirette a Genova.\nGenova svolse una politica di espansione verso la riviera di levante annettendosi i vari approdi per poi acquisire anche i territori all'interno ed eliminandone il potere dei vari feudatari locali (Fieschi, Da Passano, Di Vezzano).\nL'et\u00e0 moderna.\nDa quando il territorio delle Cinque Terre divenne possedimento genovese, esso segu\u00ec la storia della Repubblica e quindi dell'intero territorio ligure.\nDal XV secolo sulle Cinque Terre, come peraltro anche sulle altre coste tirreniche, era costante il pericolo delle incursioni dei pirati \"turcheschi\" che per tre secoli terrorizz\u00f2 le popolazioni delle coste. Ne rimangono testimoni le numerose torri erette per l'avvistamento e la difesa. \n&lt;br&gt;I segnali di pericolo venivano lanciati otticamente da punti ben precisi disseminati lungo la costa, dalla sommit\u00e0 del promontorio del Mesco di Monterosso alla punta Montenero di Riomaggiore.\n&lt;br&gt;Di notte era il fuoco il mezzo usato per le segnalazioni. Se era acceso ad intervalli regolari e prestabiliti e bruciava in modo continuo, il segnale confermava l'assenza di pericolo; ma se il fuoco era acceso e poi subito spento oppure oscurato, e se comparivano pi\u00f9 fuochi simultaneamente occorreva mettersi in salvo perch\u00e9 gli \"infedeli\" erano vicini, con tante imbarcazioni quanti erano i fuochi. Durante il giorno i segnali erano fatti col fumo.\nNel mese di luglio 1545 il pirata Dragut assal\u00ec e deport\u00f2 schiavi da Monterosso e Corniglia; fu invece respinto da Manarola, grazie all'aiuto prestato dagli abitanti di Riomaggiore. \n&lt;br&gt;L\u2019ultimo attacco islamico con la cattura di pescatori ebbe luogo nella notte fra il 24 e il 25 giugno del 1815, al largo di punta Mesco.\nLe Cinque Terre.\nPercorrendo il tratto di costa da ovest verso est, ovvero da Genova verso La Spezia, i borghi che si incontrano sono nell'ordine: Monterosso, Vernazza, Corniglia, Manarola e Riomaggiore. Di questi soltanto Monterosso, Vernazza e Riomaggiore sono comuni, mentre Corniglia e Manarola sono frazioni, rispettivamente, di Vernazza e Riomaggiore.\nMonterosso.\nMonterosso \u00e8 la pi\u00f9 occidentale e la pi\u00f9 popolosa delle Cinque Terre. La sua posizione geografica ne fa il borgo pi\u00f9 strategico dei cinque: infatti Monterosso sorge ai piedi del crinale su cui convergono le tre direzioni stradali principali del comprensorio: la strada provinciale 36 dalla Val di Vara (che collega con l'Aurelia), la statale Litoranea e la strada provinciale 43 (da Levanto alla Litoranea).\nMonterosso \u00e8 ubicato al centro di un piccolo golfo naturale, protetto da una modesta scogliera artificiale. Ad ovest del paese, al di l\u00e0 del Colle dei Cappuccini, si trova l'abitato di Fegina, naturale espansione turistica e balneare del piccolo borgo originario, dove \u00e8 ubicata la stazione ferroviaria e dove si trovano spiagge di ghiaia sottile. Rispetto agli altri borghi marinari che costituiscono le Cinque Terre, a Monterosso si trovano le spiagge relativamente pi\u00f9 estese, in virt\u00f9 dell'ampiezza del golfo su cui si affaccia il paese.\nVernazza.\nProcedendo da ovest verso est, dopo Monterosso al Mare si trova Vernazza. Il borgo sorge su un piccolo promontorio che si inserisce nel mare, raggiungibile con una strada che scende dalla S.S. \"Litoranea\"\".\nSi ritiene che il nome derivi dall'aggettivo latino \"verna\", ossia \"del luogo\", \"indigeno\", ma \u00e8 plausibile anche che possa essere legato al pi\u00f9 celebre prodotto locale: il vino denominato Vernaccia. Secondo altri la derivazione sarebbe da attribuire al prediale latino \"(Gens) Vulnetia\", che designerebbe una famiglia proprietaria di fondi.\nIl suo porticciolo garantisce un sicuro approdo, sin dai tempi delle Repubbliche marinare, in un'insenatura naturale che permette l'attracco di mezzi natanti e rende ancora pi\u00f9 caratteristico e suggestivo quello che \u00e8 considerato uno dei borghi pi\u00f9 belli d'Italia.\nCorniglia.\nCorniglia \u00e8 in posizione centrale rispetto agli altri abitati delle Cinque Terre, situata ad est del capoluogo comunale di Vernazza e di Monterosso, e ad ovest di Manarola e Riomaggiore.\nSi distingue dagli altri paesi delle Cinque Terre in quanto \u00e8 l'unico borgo che non si affaccia direttamente sul mare, ma si trova su di un promontorio alto circa cento metri, circondato da vigneti coltivati sui caratteristici terrazzamenti a fasce, tranne sul lato che guarda verso il mare.\nPer raggiungere Corniglia \u00e8 necessario salire una lunga scalinata detta \"Lardarina\", costituita da 33 rampe con 382 gradini, oppure percorrere la via che la collega alla stazione ferroviaria.\nInoltre Corniglia \u00e8 unita a Vernazza da una suggestiva passeggiata posta a mezza costa fra la vetta e il mare.\nManarola.\nManarola nasce dallo spostamento di popolazioni che dalla Val di Vara si mossero verso il mare per sfruttarne le risorse. Il suo nome deriva, forse, dal latino \"Manium arula\", che significa \"piccolo tempio dedicato ai Mani\".\nPosto su un promontorio in alto rispetto al mare, il paese si sviluppa nella gola che scende verso il mare, chiusa tra due speroni rocciosi, ospitando un piccolo approdo. Fra i cinque borghi \u00e8 il pi\u00f9 piccolo dopo Corniglia.\nIl borgo sorge nel tratto terminale della valle del torrente Groppo. Le abitazioni si affacciano una ridosso all'altra sulla via principale, sorta in seguito alla copertura del corso d'acqua e chiamata perci\u00f2 dagli abitanti \"U Can\u00e2\" (\"il Canale\").\nRiomaggiore.\nRiomaggiore, (\"Rimas\u00f9u\" // nel dialetto locale della lingua ligure), \u00e8 la pi\u00f9 orientale delle Cinque Terre. Il centro storico, il cui nucleo originario risale al XIII secolo, \u00e8 situato nella valle del torrente Rio Maggiore, l'antico \"Rivus Major\", dal quale il borgo prende il nome.\nL'abitato \u00e8 composto da diversi ordini paralleli di case torri genovesi che seguono il ripido corso del torrente. Il nuovo quartiere della Stazione, cos\u00ec chiamato in quanto sviluppatosi a partire dalla seconda met\u00e0 del XIX secolo con l'arrivo della ferrovia, \u00e8 situato invece nell'adiacente valle del torrente Rio Finale (\"Rufin\u00e0u\"), cos\u00ec denominato in quanto segnava un tempo il confine tra le terre di Riomaggiore e quelle di Manarola (\"Mana\u00e8a\").\nLe due vallate su cui si estende l'abitato sono separate dalla ripida costa di Campi\u00f2ne (\"Canpi\u00f2n\"). La valle del Rio Maggiore \u00e8 sovrastata dal Monte Verugola (\"Ver\u00fcgua\") le cui tre cime, raffigurate nello stemma comunale, rappresentano da sempre il simbolo del borgo.\nTerritori limitrofi.\nIl comprensorio delle Cinque Terre \u00e8 circondato da alcuni comuni della provincia spezzina, in linea di massima dai territori che fanno parte dell'entroterra valdivarese e del Golfo della Spezia:\nIn prossimit\u00e0 delle Cinque Terre vi sono poi altre localit\u00e0 di suggestivo interesse come la spiaggia del Persico, la scogliera delle Rosse, Monesteroli, Fossola e Schiara.\nTrasporti e vie di comunicazioni.\nStrade e autostrade.\nPer raggiungere Riomaggiore \u00e8 necessario uscire al casello di \"La Spezia-S.Stefano Magra\" dell'Autostrada A12, provenendo da Genova o da Livorno, o dall'Autostrada A15 provenendo da Parma. Attraversata la citt\u00e0, bisogna immettersi sulla S.P. 370 (gi\u00e0 S.S 370) detta \"Litoranea delle Cinque Terre\" e dopo circa un quarto d'ora si arriva in prossimit\u00e0 del bivio che scende a Riomaggiore. Proseguendo sulla Litoranea si incontra invece pi\u00f9 avanti il bivio che scende a Manarola, successivamente Corniglia, Vernazza e infine Monterosso al Mare.\nUn'alternativa pu\u00f2 essere quella di uscire al casello di Levanto-Carrodano dell'Autostrada A12, arrivare nel paese levantino e intraprendere la salita per \"Passo Termine\" dove vi \u00e8 un trivio che collega Monterosso con Levanto e Pignone. Da quel punto si pu\u00f2 percorre la S.P. 370, nel verso opposto alla precedente descrizione.\nIn tutte le Cinque Terre gran parte dei parcheggi sono riservati ai residenti e la loro disponibilit\u00e0 \u00e8 pertanto piuttosto limitata, proprio a causa della mancanza di spazi dovuta alle caratteristiche del territorio. Per questo motivo la discesa sino al centro dei borghi \u00e8 possibile solo a piedi.\nEsiste tuttavia un servizio di bus elettrici gestito dal Parco Nazionale che nei periodi di maggior afflusso turistico garantisce il collegamento dei centri abitati con la Litoranea.\nLinee ferroviarie.\nData l'ubicazione relativamente impervia dei paesi e la carenza strutturale di parcheggi, l'accesso pi\u00f9 agevole \u00e8 di gran lunga quello tramite la ferrovia.\nLe stazioni ferroviarie delle Cinque Terre sono situate sulla linea tirrenica Genova-Roma. Sia che si provenga da nord, sia che si provenga da sud conviene scendere alla stazione La Spezia Centrale, dove fermano tutti i treni a lunga percorrenza, per poi proseguire con i treni regionali. Alcuni treni Intercity fermano tuttavia anche alla Stazione di Monterosso.\nLe corse dei treni regionali hanno una notevole frequenza, in particolare durante la stagione estiva, mentre, come detto, a Monterosso e a Riomaggiore fermano anche i treni interregionali a media percorrenza.\nL'ultimo collegamento con La Spezia \u00e8 intorno alla mezzanotte, per riprendere alle 6.00 del mattino successivo. Il servizio pu\u00f2 risultare quindi penalizzante per il notevole afflusso serale di turisti che intendono trattenersi pi\u00f9 a lungo nella localit\u00e0, senza pernottare.\nApprodi marittimi.\nNella stagione turistica un servizio di battelli di linea collega regolarmente i borghi di Monterosso, Vernazza, Manarola e Riomaggiore con Porto Venere, a sua volta collegata con La Spezia e Lerici, e con gli altri paesi della riviera di Levante. Corniglia, invece, non \u00e8 dotata di un punto di approdo, non essendo situata sulla costa.\nSentieri.\nSono due i sentieri principali che raggiungono e attraversano il territorio delle Cinque Terre, entrambi segnalati dalla sezione spezzina del CAI.\nIl primo \u00e8 il sentiero di crinale numero 1, conosciuto come Alta via delle Cinque Terre. Questa antica mulattiera corre lungo lo spartiacque che separa la costa delle Cinque Terre dalla Val di Vara e costituisce una diramazione secondaria dell'Alta via dei Monti Liguri, alla quale si connette presso il Monte Zatta.\nDal sentiero di crinale si possono poi raggiungere i borghi delle Cinque Terre attraverso uno dei sentieri trasversali che scendono verso il mare seguendo i crinali secondari o le valli da essi delimitate. I pi\u00f9 importanti, da ovest a est, sono i sentieri numero 9, 8, 7, 6, 02, 01 e 3.\nVi \u00e8 poi il sentiero costiero numero 2, conosciuto come Sentiero azzurro, il quale congiunge Levanto a Porto Venere attraversando tutti i borghi delle Cinque Terre e assumendo nel tratto tra Riomaggiore e Manarola la celebre denominazione di via dell'Amore.\nAttualmente per entrare nel sentiero numero 2 \u00e8 necessario acquistare un biglietto giornaliero del costo di 7,50 euro oppure una carta del Parco chiamata Carta Cinque Terre che combina l'entrata al Parco con l'utilizzo dei treni regionali da e per La Spezia Centrale/Levanto che costa 16,00 euro per un giorno, 29,00 euro per due giorni.\nNatura e ambiente.\nLe Cinque Terre hanno tra le loro caratteristiche principali la particolarit\u00e0 del territorio su cui sorgono. In tal senso \u00e8 significativa l'opera di antropizzazione che l'uomo ha portato avanti nei secoli in perfetta sintonia con l'ambiente e nel rispetto delle biodiversit\u00e0.\nNel 1999 \u00e8 stato istituito il Parco nazionale delle Cinque Terre il cui territorio si estende dalla zona di Tramonti di Biassa e di Campiglia, nel comune della Spezia al comune di Levanto. Il parco ha la particolarit\u00e0 di essere l'unico in Italia finalizzato alla tutela di un ambiente antropizzato, uno degli scopi \u00e8 infatti la tutela dei terrazzamenti e dei muri a secco che li sorreggono.\nProspiciente alla costa \u00e8 stata istituita l'Area marina protetta Cinque Terre compresa tra Punta Mesco e Punta di Montenero, entrambi classificati come zona A. \nLa riserva ha lo scopo di tutelare flora e fauna che data la conformazione rocciosa della costa presentano, gi\u00e0 a basse profondit\u00e0, particolarit\u00e0 non comuni nel resto del Mediterraneo.\nNello spirito di rispetto dei fondali marini, il comune di Riomaggiore utilizza dei sistemi di ancoraggio dei mezzi natanti che approdano nella rada del borgo che evitano di rovinare i fondali marini.\nRiomaggiore \u00e8 stato il primo borgo italiano a essere dotato di un impianto televisivo via cavo collegato a un'unica antenna parabolica ricevente di propriet\u00e0 del Comune, il quale ha vietato l'uso delle normali antenne a tetto per salvaguardare l'estetica del paesaggio. \nL'impianto consente di ricevere, oltre alle principali emittenti italiane e straniere, una serie di reti locali, tra le quali il canale dell'amministrazione comunale (TeleRio) e quello del Parco nazionale delle Cinque Terre (TeleParco5Terre), nonch\u00e9 alcuni canali che trasmettono le immagini di telecamere fisse che riprendono il paesaggio e i fondali. Anche la rete satellitare di Sky, grazie a una convenzione, viene trasmessa agli utenti attraverso l'impianto comunale.\nAspetti geologici.\nSecondo l'Atlante dei Centri Abitati Instabili della Liguria (2001), la costa delle Cinque Terre costituisce una delle quattro zone morfologicamente distinguibili della provincia della Spezia, in un quadro complessivo in cui \u00e8 evidente la complessit\u00e0 geografica, da cui deriva la complessit\u00e0 morfologica caratterizzata dalla presenza di allineamenti montuosi disposti longitudinalmente in cui versanti digradano rapidamente in prossimit\u00e0 del mare e dall'interposizione di aree pi\u00f9 depresse con andamento collinare o scarsamente pianeggiante.\nAll'origine del quadro morfologico vi \u00e8 una complessa genesi e struttura geologica in cui emerge che nelle Cinque Terre sono presenti due grandi unit\u00e0 litologico-strutturali: le unit\u00e0 toscane e le unit\u00e0 liguri.\nLe unit\u00e0 toscane (sedimentatesi fra il Triassico e l'Oligocene), a seguito di movimenti tettonici, si sono sovrapposte al nucleo apuano di base e, attraverso fenomeni di scorrimento, sono state a loro volta ricoperte dalle falde liguri formatesi tra il Giurassico superiore e l'Eocene. \nIn seguito, fenomeni di erosione e movimenti tettonici successivi, hanno condotto all'affioramento localizzato delle falde toscane sotto le unit\u00e0 liguri. \nIl complesso meglio definito dell'Insieme ligure \u00e8 L'unit\u00e0 di Canetolo (et\u00e0 compresa tra 65 e 16 milioni di anni) che affiora come un corridoio obliquo nel tratto compreso tra Corniglia-Manarola e la Madonna di Soviore. Correnti di torbida sono alla base del processo sedimentario che ha dato luogo alla sua deposizione sulla falda toscana, che comprende strati argillosi, calcarei, calcareo-marnosi e arenacei erosi in modo selettivo in relazione al diverso grado di compattezza.\nLe unit\u00e0 toscane sono costituite da numerose formazioni carbonatiche del Mesozoico comprese tra le evaporiti del Triassico superiore alla base e le torbiditi oligoceniche del Macigno nella porzione sommitale. Il Macigno fa parte delle Arenarie Zonate di Riomaggiore, ha avuto origine da frane sottomarine ed \u00e8 costituito dall'alternanza di strati arenacei medi e grossolani e siltiti.\nLe caratteristiche geologiche, quali composizione, scistosit\u00e0, stratificazione, erodibilit\u00e0 sono alla base della particolare morfologia dell'area costiera. Gli agenti esterni come il moto ondoso del mare, incidono in modo diverso in relazione alla diversa natura litologica del substrato: le formazioni scistose-argillose e marnose sono pi\u00f9 facilmente erodibili e danno luogo a versanti con minore pendenza e ricchi di depositi detritici, mentre le formazioni ofiolitiche e carbonatiche, pi\u00f9 resistenti, danno luogo a pendii pi\u00f9 ripidi.\nFlora.\nIl territorio \u00e8 stato probabilmente ricoperto da boschi di querce fino all'inizio del Medioevo e le attivit\u00e0 umane, in primis la realizzazione di terrazzamenti per l'uso agricolo, il taglio dei boschi per l'utilizzo del legname, l'ampio utilizzo del castagno come materiale da costruzione, il rimboschimento a conifere, gli insediamenti abitativi, la realizzazione delle vie di collegamento, hanno prodotto significativi effetti sulle comunit\u00e0 vegetali e sulla flora.\nIn conseguenza il paesaggio appare molto vario e comprende una flora con caratteristiche tipiche della macchia mediterranea. Le specie arboree tipiche sono generalmente il \"Pinus pinaster\" (pino marittimo), \"Pinus halepensis\" (pino di aleppo), \"Quercus suber\" (quercia da sughero) e \"Castanea sativa\" (castagno).\nNegli ambienti rupestri e litoranei sono presenti numerosissime specie arbustive tipiche mediterranee come il \"Crithmum maritimum\" (finocchio di mare) e la \"Cineraria marina\" e ben visibili ovunque anche arbusteti di \"Laurus nobilis\" (alloro), \"Rosmarinus officinalis\" (rosmarino), \"Thymus\" (timo), \"Helichrysum\" (elicriso), \"Capparis spinosa\" (cappero) e \"Lavandula\" (lavanda) o anche numerose specie arboree e piante grasse ben visibili da molti sentieri costieri.\nNon \u00e8 raro trovare nei pressi delle abitazioni piante ornamentali tipiche come il pittosporo.\nIl Parco nazionale delle Cinque Terre ha redatto l'elenco completo delle specie vegetali (Angiospermae, Gimnosperme e Pteridophyta) presenti nel suo territorio, in un elenco floristico in cui compaiono 618 specie, cio\u00e8 1/10 circa dell'intera flora nazionale e 1/5 di quella regionale. Le ragioni di tale ricchezza vanno ricercate nella variet\u00e0 di ambienti presenti nel Parco determinata dai contrasti fra substrati geologici diversi e fra aree coltivate e naturali.\nLe presenze pi\u00f9 significative all'interno del territorio del Parco sono riconducibili a tre categorie: specie endemiche o subendemiche, specie di interesse estetico-paesaggistico, specie rare o al limite dell'areale.\nLe entit\u00e0 endemiche raccolgono specie con areale molto ristretto o con distribuzione limitata alla Liguria e all'alto Tirreno, tra le quali si possono citare: la crespolina ligure (\"Santolina ligustica\"), il fiordaliso di Luni (\"Centaurea aplolepa lunensis\"), il cavolo delle rupi (\"Brassica oleracea robertiana\") e la campanula media (\"Campanula medium\").\nAlcune specie poco competitive trovano rifugio in questi ambienti \u201costili\u201d perch\u00e9 la concorrenza con altre specie \u00e8 minore: \u00e8 il caso della genista di Salzmann (Genista salzamannii), dell'euforbia spinosa ligure (\"Euphorbia spinosa ligustica\") e della festuca a foglie robuste (\"Festuca robustifolia\"). Le piante di interesse estetico-paesaggistico sono spesso le pi\u00f9 soggette a raccolta e pertanto molte di esse sono tutelate dalla legge regionale n\u00ba 9/1984.\nFauna.\nLe informazioni relative alla fauna delle Cinque Terre sono pi\u00f9 frammentarie rispetto alle conoscenze floristiche in ragione sia della maggiore complessit\u00e0 dei rilevamenti faunistici sia dell'eterogeneit\u00e0 e abbondanza dei gruppi tassonomici.\nLa fauna del Parco nazionale delle Cinque Terre \u00e8 oggi molto diversificata e la molteplicit\u00e0 degli ambienti presenti, che vanno dalle rupi alla macchia, dai boschi ai torrenti, favorisce la presenza di una grande variet\u00e0 di specie tra le quali si annoverano alcune con un apprezzabile valore naturalistico. La presenza e la diversit\u00e0 di specie nel Parco \u00e8 correlata anche alle trasformazioni dell'ambiente prodotte dall'uomo, alle attivit\u00e0 agricole, all'attivit\u00e0 venatoria ed alla operazioni di ripopolamenti di alcune specie.\nNel Parco sono stati introdotti animali a scopo venatorio. Il cinghiale (\"Sus scrofa\"), introdotto negli anni settanta, si \u00e8 probabilmente ibridato con i suini domestici. Questa specie, fortemente prolifica, in assenza di predatori naturali, tende a riprodursi senza controllo, divenendo un problema per la salvaguardia delle colture agricole. Verso la met\u00e0 dell'Ottocento \u00e8 stata introdotta la Pernice rossa (\"Alectoris rufa\").\nL'ambiente, favorevole allo sviluppo della vita e habitat di svariate specie animali come il gabbiano reale, il falco pellegrino e il corvo imperiale. Tra i mammiferi \u00e8 presente il ghiro, la donnola, la talpa, il tasso, la faina e la volpe. \nTra i rettili che nell'ambiente roccioso prosperano si possono trovare la lucertola muraiola, il ramarro e vari serpenti come il biacco, il colubro di Esculapio e la vipera, mentre attorno ai ruscelli vivono anfibi come rane e salamandre.\nAmbiente marino.\nLe caratteristiche dei fondali e l'intensit\u00e0 e qualit\u00e0 della luce, che varia in relazione alla profondit\u00e0, influenzano in modo determinante le presenze animali e vegetali dell'ambiente marino, la cui popolazione stabiliscono tra varie specie strette relazioni di interdipendenza dando luogo a diverse biocenosi marine.\nL'area marina del Parco nazionale delle Cinque Terre \u00e8 caratterizzata da fondali costieri essenzialmente di tipo roccioso ad esclusione delle spiagge di Monterosso e Corniglia, caratterizzata da una significativa ricchezza di specie, sia floristiche sia faunistiche tutelate con l'istituzione dell'Area marina protetta Cinque Terre, suddivisa in tre zone di tutela: riserva integrale, riserva generale e riserva parziale.\nA partire dal piano sopralitorale, compreso tra il livello superiore delle maree e il pi\u00f9 alto livello raggiunto continuamente dagli schizzi dell'acqua marina, si rileva la presenza di licheni.\nNelle spiagge pi\u00f9 incontaminate, con substrato sabbioso, si trovano pulci di mare, crostacei, numerosi insetti, ragni e i resti della posidonia depositati sulla spiaggia dalle onde.\nTra il livello di alta e bassa marea, nel piano mesolitorale, si incontrano i cirripedi, noti comunemente come \"denti di cane\" (\"Balanus perforatus\", \"Chthamalus stellatus\", ecc.), i mitili (\"Mytilus galloprovincialis\") e la \"Patella coerulea\". \nIl piano infralitorale, costantemente sommerso, che va da una profondit\u00e0 di 40 a 50 metri, \u00e8 caratterizzato da un gradiente di luminosit\u00e0 decrescente cui si accompagna la presenza di specie diversamente sensibili alla luce: nella zona pi\u00f9 superficiale si incontrano alghe brune tra le quali la \"Padina pavonica\".\nMolto variegata la componente animale: Echinodermi, Celenterati, Spugne. Tra i vertebrati, la cernia (\"Epinephelus guaza\"), le orate (\"Sparus aurata\"), le occhiate (\"Oblada melanura\") e numerose specie appartenenti alla famiglia dei Labridi.\nL'area marina fornisce un ulteriore ricchezza faunistica. In una superficie di fondale relativamente ridotta, condividono lo spazio vitale numerosissime specie, alcune poco frequenti in altre localit\u00e0 del mar Mediterraneo, come per esempio, le gorgonie \"Eunicella verrucosa\" e \"Paramuricea clavata\" e il mollusco \"Luria lurida\".\nNell'ambiente marino \u00e8 presente una vasta gamma di specie vegetali tipiche della zona tra cui la \"Cymodocea nodosa\" e la \"Posidonia oceanica\".\nLe prateria di Posidonia oceanica, diffuse soprattutto, ma non esclusivamente, su zone sabbiose, contribuiscono a creare microambienti molto ricchi di vita, grazie alla elevata produzione di ossigeno e di materia organica, assolvendo ad alcune importanti funzioni quali: il consolidamento dei fondali, proteggendoli dall'erosione provocata dal moto ondoso, e rifugio a numerose specie animali che si nascondono tra le sue foglie e radici. Per queste ragioni \u00e8 favorita la formazione di ecosistemi particolarmente ricchi di vita nei quali si annovera la presenza di numerose specie, tra cui il cavalluccio marino (\"Hippocampus hippocampus\").\nLa Posidonia mostra grande sensibilit\u00e0 nei confronti di diversi agenti esterni, inquinamento, torbidit\u00e0 dell'acqua, pesca a strascico, sottrazione di substrato per edificazione, competizione con altri vegetali (Caulerpa taxifolia).\nEconomia.\nAgricoltura.\nLa particolarit\u00e0 del territorio \u00e8 da ricercarsi soprattutto nella natura agricola delle Cinque Terre, e nell'esigenza di ovviare alla mancanza di spazi adeguati per l'esercizio dell'agricoltura e la produzione di prodotti che anticamente servivano per il sostentamento delle popolazioni locali.\nSulle terrazze a picco sul mare le popolazioni rivierasche coltivano vitigni, sostanzialmente uve bianche come bosco, albarola, trebbiano e vermentino, da cui si ottengono produzioni vinicole di qualit\u00e0 come il vino DOC \"Cinque Terre\" ed il famoso vino passito Sciachetr\u00e0.\nUn'altra produzione agricola particolare della zona \u00e8 sicuramente l'ulivo, con conseguente produzione di olio d'oliva. Sulla strada \"Litoranea\" \u00e8 facile inoltrarsi in veri e propri boschi di ulivo che si trovano anche ai bordi della strada. La produzione legata alla coltivazione arborea produce anche alcuni agrumi come i limoni, da cui viene prodotta una tipica marmellata della zona. Piuttosto sviluppata \u00e8 anche l'apicoltura con la produzione di miele di castagno, di acacia e millefiori.\nDa alcuni anni, grazie alla collaborazione con il Consorzio del Biologico della Val di Vara, sono state sperimentate forme di formaggio stagionato nelle vinacce dello Sciachetr\u00e0, e la commercializzazione della farina di castagne della Val di Vara e c'\u00e8 pure grande interesse per il gallo nero gigante.\nTurismo.\nIl turismo \u00e8 una delle fonti pi\u00f9 redditizie dell'economia delle Cinque Terre.\nSi tratta di forme di turismo molto varie e particolari, che vanno dal classico turismo balneare soprattutto nella localit\u00e0 di Monterosso, Manarola, Vernazza e Riomaggiore, in cui vi \u00e8 la possibilit\u00e0 materiale di accessibilit\u00e0 al mare, a forme di turismo sempre pi\u00f9 nuove legate alla cultura locale e alla possibilit\u00e0 di praticare sport in un territorio abbondante di ricchezze naturali.\nMonterosso in primis ha una strutturalit\u00e0 recettiva molto attrezzata per l'accoglienza del turismo balneare, ma lungo la costa sono presenti tipiche spiaggette sul fondo di piccole insenature naturali; una di queste \u00e8 la spiaggia di Guvano.\nPer via dell'afflusso turistico, particolarmente forte nel periodo estivo, il numero degli abitanti delle Cinque Terre moltiplica anche di 10 volte. I paesi (tranne Monterosso) non sono muniti di depuratore: una tubazione via mare scarica i liquami delle case ad 1-2 chilometri dalla costa. La distanza dello scarico e le forti correnti della zona sembrano sufficienti, quantomeno nella stagione invernale, a non alterare la qualit\u00e0 di uno dei mari pi\u00f9 puliti.\nMolto sviluppato anche il turismo enogastronomico, in virt\u00f9 delle produzioni tipiche della terra locale e della pesca, ma recentemente sono sviluppate possibilit\u00e0 turistiche legate alle attivit\u00e0 sportive come la pesca subacquea, il trekking e le escursioni in mountain bike.\nIl turismo di natura culturale \u00e8 stato sviluppato grazie alle molteplici iniziative attuate nelle singole localit\u00e0. Recentemente \u00e8 stato organizzato l'Aria Festival, una rassegna internazionale di artisti di strada svoltasi anche nelle vicine localit\u00e0 di Porto Venere e sull'isola Palmaria.\nNel 2007 a Manarola \u00e8 stato costruito il presepe pi\u00f9 grande del mondo, composto di circa 300 personaggi realizzati con materiali di recupero, distribuiti su 4.000 metri quadrati tra i vigneti, illuminato da 15.000 lampadine collegate da 8 chilometri di cavi.\nLa Guida Blu di Legambiente ha conferito al territorio delle Cinque Terre le Cinque Vele (2005, 2004, 2003, 2002, 2001, 2000, 1999) e nel 2006 la stessa Guida Blu Legambiente \"incoronona\" come regina \"del mare di qualit\u00e0\".\nCultura.\nLetteratura.\nLe Cinque Terre sono state rifugio e ispirazione per molti poeti e letterati.\nArte.\nNonostante il loro isolamento geografico, questi borghi nel corso dei secoli si sono dotati di propri particolari tesori di architettura, pittura e di scultura a disposizione di ogni visitatore attento a questo patrimonio di cultura locale.\nNon a caso il fascino della costa e le sue ricchezza naturali hanno attratto ed ispirato pittori di ogni luogo e tempo.\n&lt;br&gt;Gi\u00e0 il macchiaiolo Telemaco Signorini, a partire dal 1860, ha soggiornato ripetutamente a Riomaggiore ritraendo pi\u00f9 volte i vari luoghi delle Cinque Terre. \nIn tempi successivi molti altri artisti lo hanno seguito, quali Discovolo, Lori, Pechstein, Lloyd, Birolli, Guttuso, Treccani, Longaretti.\nCinema.\nNel 2013 le Cinque Terre sono state il set per alcune scene del film \"The Wolf of Wall Street\" di Martin Scorsese.\nNel 2021 le Cinque Terre sono state utilizzate come ambientazione per il nuovo film Disney/Pixar Luca.\nEnogastronomia.\nLe Cinque Terre sono altrettanto famose per le specialit\u00e0 culinarie tipiche di questi luoghi.\nSulla tavola dei cinque borghi rivieraschi si possono gustare i tipici piatti della cucina ligure: non solo il pesto genovese, ma anche specialit\u00e0 a base di pesce, con alcune tipicit\u00e0 locali come le famose acciughe sotto sale di Riomaggiore. \n&lt;br&gt;Uno dei dolci pi\u00f9 tipici delle localit\u00e0 \u00e8 senz'altro la crostata con la marmellata di limone.\nAnche nel settore enologico, le Cinque Terre sono famose. I vini maggiormente conosciuti sono il Bianco 5 Terre e soprattutto lo Sciachetr\u00e0, vino passito ottenuto dalla fermentazione di uve lasciate ad asciugare su tralicci e che \u00e8 il simbolo commerciale di queste terre, unico e prodotto solamente in questo territorio.\nEugenio Montale lo descrisse: "}
{"id": "2652868", "revid": "252105", "url": "https://it.wikipedia.org/wiki?curid=2652868", "title": "Gruppo di intervento speciale", "text": "Il Gruppo Intervento Speciale (GIS) \u00e8 un reparto d'\u00e9lite dell'Arma dei Carabinieri, qualificato come Forza speciale (TIER1) delle forze armate italiane, insieme al Col Moschin dell'Esercito, al Gruppo Operativo Incursori del ComSubIn della Marina, e al 17\u00ba Stormo incursori dell\u2019Aeronautica Militare.\nIl GIS ha una duplice natura: nato nel 1978 come unit\u00e0 d'\u00e9lite delle forze dell'ordine (\"teste di cuoio\"), dal 2000 il reparto ha operato e opera in diversi teatri di guerra (Balcani, Afghanistan, Iraq, Corno d'Africa, ecc.) nonch\u00e9 in tutti i paesi dove le sedi diplomatiche italiane si trovano pi\u00f9 a rischio, e nel 2004 \u00e8 stata validata come unit\u00e0 delle forze speciali italiane, predisposta per ogni tipo di operazione speciale ad alto rischio nei teatri internazionali.\nIl GIS \u00e8 inquadrato nella seconda Brigata mobile carabinieri e dipende operativamente dal Comando interforze per le operazioni delle forze speciali. I suoi componenti, a differenza delle altre forze speciali italiane, oltre alla qualifica di incursore, hanno anche quella di agente di pubblica sicurezza.\nStoria.\nOrigini.\nDurante gli anni settanta del secolo scorso (i cosiddetti anni di piombo) le istituzioni politiche e civili italiane subirono un violento assalto da parte di gruppi terroristici endemici. Sebbene il Governo non avesse preso delle iniziative ufficiali, nei reparti d'\u00e9lite delle Forze armate e di Polizia furono create unit\u00e0 per lo sviluppo e la sperimentazione di tecniche di intervento in situazioni di crisi in presenza di ostaggi.\nA seguito del successo dell\"'operazione Feuerzauber\" (\"Fuoco Magico\") del 18 ottobre 1977, condotta dai tedeschi del \"GSG-9\" che in Somalia riuscirono a liberare 86 passeggeri e 3 membri dell'equipaggio del volo Lufthansa 181 dirottato ed ancora in mano ai terroristi, l'allora ministro degli interni Francesco Cossiga, ordin\u00f2 la creazione di \"UN.I.S.\" (\"Unit\u00e0 di intervento speciale\") cos\u00ec da affiancare alle investigazioni anti-terrorismo, anche azioni di \"commando\". Il 24 ottobre del 1977 fu cos\u00ec emenata la direttiva del Ministero dell\u2019Interno per la costituzione di unit\u00e0 operative per operazioni speciali anti-terrorismo.\nTeste di cuoio.\nCos\u00ec i vertici dei carabinieri decisero di attingere dal \"1\u00ba Battaglione carabinieri paracadutisti Tuscania\" (all'epoca guidato dal colonnello Romano Marchisio) per il \"Gruppo Intervento Speciale\" che fu il primo reparto di \"\"teste di cuoio\" ad essere istituito ufficialmente, il 6 febbraio 1978, dal Comando generale dell'Arma. Contemporaneamente la Polizia di Stato specializz\u00f2 ulteriormente alcuni reparti per appoggiare le azioni antiterrorismo dell'UCIGOS, istituendo i NOCS. Il reparto era composto da 36 carabinieri paracadutisti, compresi gli ufficiali, e diviso in due sezioni. Il primo impiego fu, un mese dopo, la ricerca di covi delle BR durante il rapimento Moro.\nQuesta unit\u00e0 dei Carabinieri poteva agire sia in ambito di polizia giudiziaria/ordine pubblico che in ambito militare, come peraltro il 1\u00ba Rgt. carabinieri paracadutisti \"Tuscania\" ed il 13\u00ba Reggimento carabinieri \"Friuli Venezia Giulia\" .\nL\"'esordio pubblico\" dei GIS avvenne a Trani (BT) il 29 dicembre 1980. Nel carcere scoppi\u00f2 una rivolta capeggiata da terroristi. Sull'edificio cominciarono a volteggiare elicotteri dai quali si calarono velocemente gli uomini del Gis mascherati. Ripresero il controllo della prigione in pochi minuti nonostante i tanti cancelli saldati dai rivoltosi per ostacolare un intervento dall'esterno.\nForze speciali.\nIl 2004 \u00e8 un anno di grande evoluzione per il Reparto. In ambito italiano, il Reparto si qualifica come \"forza speciale\" di livello uno (TIER 1), accanto alle unit\u00e0 speciali delle altre forze armate; in ambito estero, invece, il GIS entra a far parte dell'ATLAS Network, un'organizzazione dell'Unione Europea comprendente le unit\u00e0 tattiche di polizia di tutti i paesi membri, pi\u00f9 quelle di alcuni paesi extra-UE, nata per aggiustare, a livello sovranazionale, gli standard prestazionali delle unit\u00e0 antiterroristiche europee.\nCon Decreto del Presidente della Repubblica del 22 aprile 2020 \u00e8 stata concessa la Bandiera di guerra al Gruppo di Intervento Speciale dei Carabinieri.\nOrganizzazione.\nInquadrato dal 2001 nella 2\u00aa Brigata mobile carabinieri, dipende per l'impiego dal Comando Generale dell'Arma dei Carabinieri.\nPer le operazioni all'estero dipende dal Comando interforze per le operazioni delle forze speciali dello stato maggiore della Difesa, con sede all'aeroporto \"Francesco Baracca\" di Centocelle-Roma. Per quanto riguarda eventuali interventi in ambito civile e ordine pubblico, il GIS dipende dal capo della polizia.\nOltre alla qualifica di incursore, i suoi membri hanno anche quella di agente di pubblica sicurezza.\nIl numero esatto del personale operativo \u00e8 un'informazione riservata, si sa per\u00f2 che il Gruppo \u00e8 organizzato a livello di compagnia, ed \u00e8 per questo suddiviso in:\nFasi operative.\nIn ogni momento c'\u00e8 un'aliquota sempre pronta all'impiego immediato, mentre una seconda \u00e8 pronta all'intervento entro tre ore dalla sua attivazione; l'intero reparto, invece, pu\u00f2 intervenire entro le ventiquattro ore. A questo scopo hanno sempre a disposizione alcuni Agusta-Bell AB 412 o AgustaWestland AW109 in dotazione ai carabinieri dell'elinucleo di Pisa e un aereo da trasporto della 46\u00aa Brigata Aerea dell'Aeronautica Militare di stanza nella vicina Pisa che, quando necessario, pu\u00f2 fornire i velivoli Lockheed C-130 Hercules o Alenia G.222. Nei casi pi\u00f9 urgenti un nucleo avanzato precede la sezione operativa al fine di pianificare la strategia di intervento in base ad informazioni di prima mano.\nLe fasi operative in cui \u00e8 suddivisa l'attivit\u00e0 del GIS sono sei:\nCompiti.\nControterrorismo.\nIl Dipartimento della pubblica sicurezza del \"Ministero dell'interno\" pu\u00f2 impiegare i GIS per la liberazione di ostaggi da aerei, navi, treni, autobus ed edifici. Vengono altres\u00ec impiegati a protezione di obiettivi sensibili da attacchi terroristici o criminali e per garantire la sorveglianza e la sicurezza in occasione di eventi ad alto rischio.\nI GIS sono inoltre impiegati dal Comando generale dell'Arma dei Carabinieri per garantire la sicurezza di personalit\u00e0 minacciate o per coadiuvare le unit\u00e0 territoriali in situazioni di crisi come rapimenti e cattura di criminali, latitanti o evasi pericolosi.\nOccasionalmente sono incaricati anche dell'addestramento di personale di polizie estere.\nIn Italia non c'\u00e8 un'unica unit\u00e0 dedicata specificatamente a compiti di controterrorismo nell'ambito dell'ordine pubblico. Oltre ai GIS anche i NOCS (\"Nucleo Operativo Centrale di Sicurezza\") della Polizia di Stato e gli ATPI della Guardia di Finanza operano in azioni antiterrorismo e controterrorismo.\nAlle suddette unit\u00e0 possono essere affiancate le Forze speciali sotto la gestione del Comando interforze per le Operazioni delle Forze Speciali (COFS). Dal 2015 sono state ricostituite le UnIS (Unit\u00e0 d\u2019Intervento Speciale) del Ministero dell\u2019Interno e Task Unit Antiterrorismo a Roma e Milano, nelle quali al GIS viene fornito supporto tattico da parte del Reggimento carabinieri paracadutisti \"Tuscania\".\nOperazioni speciali.\nEssendo Carabinieri, dal 2000 sono dispiegabili fuori dall'Italia in occasione di interventi internazionali di \"peace-keeping\"/\"peace-enforcing\", per condurre operazioni di antiterrorismo o per la protezione di ambasciate, basi, cittadini o interessi italiani.\nA partire dal 2004, il Gruppo d'intervento speciale, da unit\u00e0 controterrorismo \u00e8 stata validata come forza speciale dallo stato maggiore della Difesa, enfatizzando maggiormente la preparazione per i dispiegamenti nelle basi militari all'estero. In forza di ci\u00f2, l'attivazione dell'unit\u00e0 per operazioni fuori area viene richiesta direttamente dal \"COFS\" (Comando interforze per le Operazioni delle Forze Speciali).\nDal 2016 opera anche su richiesta dei servizi d'intelligence dell'AISE, per singole missioni riservate all'estero, colmando una lacuna rispetto ai servizi di altri paesi.\nSelezione e addestramento.\nAll'interno del GIS, visto anche il motto, vige la convinzione che le attivit\u00e0 di antiterrorismo richiedono un alto grado di conoscenze specifiche, precisione e una grande coordinazione a livello tattico e operativo. Anche in presenza del pi\u00f9 alto livello di supporto tecnico possibile, il fattore umano \u00e8 sempre decisivo.\nPer questo gli standard degli aspiranti incursori \u00e8 assai elevato. Tanto per cominciare, gli aspiranti GIS provengono dal 1\u00ba Reggimento carabinieri paracadutisti \"Tuscania\", dove essi devono aver completato almeno due anni di servizio, e l'et\u00e0 massima consentita \u00e8 di 32 anni. Questo consente al GIS di avere gi\u00e0 un'ottima base da cui poter alimentare il Reparto. Nonostante ci\u00f2, molti possono fallire il processo di selezione, che parte ufficialmente con esami fisici e psicologici.\nUna volta superati questi test, si passa al corso di durata semestrale per diventare operatore del GIS. L'addestramento include diverse capacit\u00e0 da acquisire:\nL'addestramento \u00e8 svolto in condizioni e ambienti reali, cos\u00ec da abituare i futuri GIS ai momenti di stress che possono sopraggiungere e incrementare gradualmente il livello prestazionale dei singoli operatori; inoltre essi vengono preparati a calcolare i rischi, o quantomeno a prenderli in considerazione, cos\u00ec da prepararli tatticamente e mentalmente ai loro futuri compiti.\nCorsi di perfezionamento e specialit\u00e0.\nUna volta diventati operatore GIS, i nuovi operatori vengono assegnati ai vari Distaccamenti Operativi. Tuttavia viene richiesto loro di specializzarsi in almeno uno dei seguenti corsi:\nArmamento.\nL'armamento d'ordinanza del Reparto sono le Pistole Glock, utilizzate in diversi modelli nel calibro .45 ACP e 9x19 millimetri; di esse, la pi\u00f9 comunemente utilizzata \u00e8 la Glock 17, considerata pi\u00f9 pratica per la presenza della slitta nella parte anteriore/inferiore del fusto, atta all'inserimento di torce tattiche e/o puntatori laser, mentre la versione 40 \u00e8 utilizzata durante la scorta a VIP. Per quanto riguarda l'arma lunga, di solito il GIS impiega la Heckler &amp; Koch MP5 in versione A5 e A3 SD, mentre durante le scorte impiega la versione K (\"Kurz\", ovvero \"corta\"), alloggiata in una valigetta. In armeria si trova ancora la Beretta 92 FS, cos\u00ec come la Beretta M12, che per\u00f2 \u00e8 stata modificata integrando un illuminatore tattico della Surefire.\nL'arma bianca nella dotazione individuale \u00e8 il pugnale \"Suppressor GIS\" della ditta italiana Extrema Ratio.\nLa dotazione di fucili a pompa e semiautomatici a canna liscia \u00e8 quantomai ampia, infatti vengono utilizzati il Franchi SPAS-12, i Benelli M3 e M4 Super 90, nonch\u00e9 il FABARM; questi fucili possono sparare anche un particolare proiettile noto come \"Demolition\", il quale \u00e8 composto da una polvere di piombo impastata con la cera che \u00e8 utile nello sfondare le porte non blindate eliminando effetti collaterali all'interno delle abitazioni. Come fucili d'assalto, invece, vengono utilizzati il Colt M4, lo Steyr AUG e l'Heckler &amp; Koch G36, nella versione KV e C (Compatto), tutti e tre camerati per il 5,56x45 NATO.\nSu tutte queste armi possono essere montati sistemi di assistenza al puntamento, di solito \"Aimpoint\", optronico \"Eotech\" o laser e luce integrata \"Oerlikon\".\nI tiratori scelti, invece, hanno in dotazione il Barrett M82 per colpire obiettivi a lunga distanza o molto protetti; per obiettivi pi\u00f9 \"morbidi\", essi dispongono degli Accuracy International Arctic Warfare in versione P (\"Police\") e S (\"Suppressed\"), i Sako TRG-42, lo STONER e i Mauser SP 86. Sono tutti in calibro 7,62x51 NATO, a parte il Barrett che \u00e8 in calibro .50 BMG e il Sako che \u00e8 camerato per il .338 Lapua Magnum, pi\u00f9 potente del 7,62. Questi fucili di precisione sono integrati con un apparato noto come \"Syncrofire\", il quale permette ai fucili di sparare contemporaneamente dopo che gli \"sniper\" hanno inquadrato tutti i loro bersagli; l'apparato \u00e8 utile in molte circostanze, soprattutto in ambienti come gli aerei, perch\u00e9 cos\u00ec i bersagli vengono eliminati tutti insieme senza che gli ostaggi possano anche solo venire minacciati.\nPer quanto riguarda la divisa, quella normalmente utilizzata \u00e8 blu scuro (ma ne hanno anche di mimetiche e desertiche) costruite in materiali ignifughi ed isolanti e completata con vari rinforzi (ginocchiere, gomitiere, ecc.), diversi tipi di caschi e giubbotti antiproiettili. Per comunicare tra loro utilizzano laringofoni e cuffie. In totale l'equipaggiamento indossato dai GIS in azione si aggira sui 30 chilogrammi.\nAzioni note.\nGran parte delle informazioni sulle attivit\u00e0 del gruppo sono riservate (specialmente riguardo operazioni fuori dai confini italiani), tuttavia sono sotto riportate le principali azioni in cui sono stati coinvolti i GIS.\nOperazioni all'estero.\nQueste alcune operazioni note in teatri esteri:\nNella cultura di massa.\nFilm.\nIl GIS \u00e8 apparso nel film di Ron Howard \"Angeli e demoni\", dove l'unit\u00e0 compie un blitz dentro Castel Sant'Angelo per trovare l'ordigno a base di antimateria.\nNel film \"Alex l'ariete\", Alberto Tomba interpreta un membro del GIS.\nLibri e fumetti.\nNel romanzo \"Rainbow Six\", di Tom Clancy, i GIS e altri operatori dei Carabinieri fanno parte di una organizzazione internazionale antiterrorismo.\nNel fumetto Marvel Comics \"Europa vol. 1 0\" e \"vol. 1 1\", il supereroe italiano Argento (Michele Argento), faceva parte del G.I.S.\nVideogiochi.\nNei videogiochi \"Rainbow Six\", ' e ' \u00e8 presente \"Antonio Maldini\", un operatore proveniente dai GIS.\nNel videogioco \"\" sono presenti due operatori appartenenti al GIS, chiamati Maestro (Adriano Martello) e Alibi (Aria de Luca).\nNel videogioco \u00e8 nuovamente presente l'operatore \"Alibi\"."}
{"id": "2652869", "revid": "1106276", "url": "https://it.wikipedia.org/wiki?curid=2652869", "title": "Celeste Aida", "text": "Celeste Aida \u00e8 una romanza intonata da Radam\u00e8s (tenore) nel primo atto (scena prima) dell'\"Aida\" di Giuseppe Verdi, su libretto di Antonio Ghislanzoni. \u00c8 preceduta dal recitativo \"Se quel guerrier io fossi\".\nI versi.\nLa romanza si basa su due quartine di doppi quinari, mentre il recitativo che la precede \u00e8 scritto, come di consueto, in versi endecasillabi e settenari. Verdi music\u00f2 il testo fedelmente, limitandosi a eliminare la congiunzione \"e\" dall'ultimo verso del recitativo.\nLa musica.\nComposta nella tonalit\u00e0 di si bemolle maggiore, la romanza \u00e8 divisa in due strofe che ripetono gli stessi otto versi. Ogni strofa si basa su due temi musicali, il secondo dei quali in si bemolle minore, abbinati ciascuno a una quartina di versi.\nAlla ripresa, Verdi arricchisce lo strumentale della prima sezione mantenendone identica la linea vocale, mentre sviluppa diversamente il tema della seconda sezione, cui fa seguire un breve cadenza sull'arpeggio di si bemolle maggiore, conclusa da un si bemolle acuto da intonare pianissimo e \"morendo\", quasi mai eseguito correttamente dai tenori.\nVerdi compose un finale alternativo della romanza, nel quale, dopo il si bemolle acuto, il tenore ripete all'ottava bassa le parole \"vicino al sol\". Questo finale \u00e8 eseguito da Richard Tucker nell'edizione discografica dell'opera diretta da Arturo Toscanini.\nIl primo tenore a cantarla nel 1871 \u00e8 stato Pietro Mongini e nel 1872 Giuseppe Fancelli.\nAltri grandi tenori a cantarla sono stati Italo Campanini (tenore), Jean de Reszke, Francesco Tamagno, Giovanni Zenatello, Enrico Caruso, Giovanni Martinelli, Giulio Crimi, Miguel Fleta, Giacomo Lauri-Volpi, Kurt Baum, Ram\u00f3n Vinay, Mario Del Monaco, Carlo Bergonzi, Gianfranco Cecchele, Eugenio Fernandi, Franco Corelli, Richard Tucker, Flaviano Lab\u00f2, Nicola Martinucci, Franco Bonisolli, Luciano Pavarotti, Pl\u00e1cido Domingo, Lando Bartolini, Kristj\u00e1n J\u00f3hannsson, Salvatore Licitra, Marco Berti e Marcelo \u00c1lvarez.\nLa versione registrata nel 1908 da Enrico Caruso di Celeste Aida verr\u00e0 premiata con il Grammy Hall of Fame Award 1993."}
{"id": "2652870", "revid": "1318658", "url": "https://it.wikipedia.org/wiki?curid=2652870", "title": "Io pi\u00f9 te fa noi", "text": "Io pi\u00f9 te fa noi (\"Dic\u0163ionar Rom\u00e2n \u2013 Italian\" in ) \u00e8 un brano musicale del 2008, scritto e composto da Miruna Oprea (gi\u00e0 interprete di ) e Ioachim Octavian Petre ed italianizzato da Alberto Pellai, presentato al 51\u00ba Zecchino d'Oro nell'interpretazione di \u0218tefan Cristian At\u00eergovi\u021boae (7 anni di Ia\u0219i).\nIl brano \u00e8 stato segnalato dall'Antoniano di Bologna come il pi\u00f9 rappresentativo all'attribuzione del riconoscimento di \"Patrimoni per una cultura di pace\" assegnato dall'UNESCO."}
{"id": "2652872", "revid": "1501558", "url": "https://it.wikipedia.org/wiki?curid=2652872", "title": "Mano de Dios", "text": "Il termine Mano de Dios (spagnolo per \"Mano di Dio\") indica nel calcio la rete segnata, di mano, da Diego Armando Maradona nei quarti di finale del Mondiale 1986, il 22 giugno 1986, ai danni dell', con la quale fece vincere, anche grazie ad un altro gol memorabile, alla nazionale argentina la partita, disputatasi allo Stadio Azteca di Citt\u00e0 del Messico, con il risultato finale di 2-1 e laureandosi in seguito con essa campione del mondo dopo aver battuto il Belgio in semifinale e la Germania in finale.\nIl soprannome della rete venne data grazie allo stesso Maradona che, per giustificarsi, diede la responsabilit\u00e0 del gol alla \"Mano di Dio\".\nContesto.\nLe due nazionali erano legate da una sentita rivalit\u00e0, che ha avuto il suo inizio nell'espulsione del capitano sudamericano Antonio Ubaldo Rattin nell'incontro del Mondiale 1966: l'Argentina venne cos\u00ec eliminata dal torneo, mentre l'Inghilterra prosegu\u00ec il suo cammino fino alla vittoria di quella edizione.\nNel 1986, quando le due nazionali si sfidarono ai quarti allo Stadio Azteca, la tensione prima del match era molto alta, anche a causa della Guerra delle Falkland che aveva opposto i due stati appena quattro anni prima.\nLa rete.\nAl sesto minuto del secondo tempo il risultato era ancora di zero a zero, quando Steve Hodge alz\u00f2 erroneamente un pallone a campanile all'interno dell'area di rigore. Il portiere inglese, Peter Shilton, tent\u00f2 di far propria la sfera, grazie alla sua altezza di 185\u00a0cm, ma Maradona, sebbene fosse pi\u00f9 basso di 20 centimetri, devi\u00f2 il pallone con il braccio e la palla fin\u00ec in rete. L'arbitro tunisino Ali Bin Nasser non si accorse del fallo e convalid\u00f2 subito la realizzazione.\nMaradona in seguito rivel\u00f2 di aver convinto i propri compagni, in un primo momento fermi, a festeggiare assieme a lui la rete dicendo loro:\nIl resto dell'incontro.\nAppena quattro minuti dopo la \"Mano de Dios\", Maradona segn\u00f2 anche uno dei gol pi\u00f9 belli della storia del calcio (celebre e votato nel 2002 come Gol del secolo) scartando cinque avversari. Solo a nove minuti dal termine l'Inghilterra accorci\u00f2 le distanze con Gary Lineker, ma l'Argentina vinse comunque l'incontro e pot\u00e9 accedere alle semifinali.\nReazioni.\nNella conferenza post-partita il campione argentino rilasci\u00f2 una dichiarazione, che sarebbe divenuta una delle pi\u00f9 celebri in tutto il mondo sportivo. Egli dichiar\u00f2 che il gol era stato siglato \nNel 2008, in un'intervista concessa al Sun, ripresa da numerosi quotidiani italiani come La Gazzetta dello Sport Maradona dichiar\u00f2:\n L'affermazione ha scatenato una serie di reazioni critiche, dagli allora compagni del talento argentino al portiere britannico Peter Shilton."}
{"id": "2652874", "revid": "6923", "url": "https://it.wikipedia.org/wiki?curid=2652874", "title": "Sanpellegrino", "text": "Sanpellegrino S.p.A. \u00e8 un'azienda italiana che produce acqua minerale e bevande \"soft drink\", fondata nel 1932 a San Pellegrino Terme (BG), dove si trovano gli stabilimenti di produzione.\nL'azienda detiene il marchio S. Pellegrino e controlla altri quattro marchi nel settore delle acque minerali (\"Levissima\", \"Vera\", \"Panna\") nonch\u00e9 alcuni marchi di \"soft drink\" e aperitivi. Conta in Italia dieci siti produttivi, compresa la sede centrale e fa capo alla svizzera Nestl\u00e9. La societ\u00e0 occupa complessivamente oltre 1.500 dipendenti, per un fatturato che si aggira intorno ai 900 milioni di euro.\nStoria.\nBench\u00e9 le propriet\u00e0 delle fonti del territorio brembano fossero note gi\u00e0 da molti secoli, la storia della societ\u00e0 Sanpellegrino S.p.A. ha inizio solamente negli ultimi anni del XIX secolo.\nLa fama della fonte attirava gi\u00e0 tra Settecento e Ottocento membri dell'aristocrazia da tutta Europa tanto che, vista l'affluenza di visitatori, il proprietario del terreno adiacente alla fonte, Pellegrino Foppoli, nel 1760 decise di costruire una struttura a pagamento attrezzata con sedute e vasche di legno per fruire dell'acqua, dando origine a quello che nell'Ottocento si sarebbe evoluto nel sistema termale.\nNel 1842 il comune di San Pellegrino Terme decide di cedere il 75% della fonte a Ester Palazzolo , a condizione che la quota rimanente venisse lasciata libera per gli abitanti della zona, che avevano la possibilit\u00e0 di attingere all'acqua da un condotto esterno, senza dover pagare nulla. Nasce cos\u00ec il primo vero stabilimento termale della zona.\nSociet\u00e0 Anonima delle Terme di San Pellegrino.\nIl potenziale economico della zona viene intuito per\u00f2 alla fine del XIX secolo dall'avvocato milanese Cesare Mazzoni , che il 21 maggio 1899 fonda la \"Societ\u00e0 Anonima delle Terme di San Pellegrino\", appellativo che identifica l'azienda fino al 1970 quando diventa semplicemente Sanpellegrino.\nNel 1900, la societ\u00e0 viene quotata alla Borsa di Milano (vi rimarr\u00e0 fino al 1918) e nel primo anno di attivit\u00e0 dell'azienda, vengono imbottigliate 35.543 bottiglie al prezzo di 7 lire al litro, 5.000 delle quali destinate al mercato straniero. Su iniziativa dell'imprenditore, tra il 1901 e il 1906 l'azienda punta a sostenere l'immagine dell'acqua realizzando il nuovo impianto termale, il Grand Hotel e il Casin\u00f2, novit\u00e0 che contribuiscono ad aumentare il numero di visitatori e a diffondere l'immagine del prodotto, che ormai viene distribuito ben oltre le citt\u00e0 europee.\nAlla morte di Cesare Mazzoni, in concomitanza con lo scoppio della prima guerra mondiale, l'azienda va incontro a un periodo di declino fino al 1924 con l'arrivo di Ezio Granelli . Da semplice rappresentante farmaceutico, Granelli fece fortuna investendo nel brevetto Magnesia Sanpellegrino, tanto da avere la possibilit\u00e0 di acquisire la societ\u00e0 e portarla a un nuovo sviluppo tecnologico e innovativo; dopo aver rinnovato l'impianto termale e lo stabilimento di imbottigliamento (si conta che con le nuove apparecchiature fosse possibile imbottigliare fino a 120.000 bottiglie al giorno), \u00e8 uno degli sviluppatori della gamma agrumaria delle bibite Sanpellegrino, elemento che porta l'azienda ad aumentare costantemente le proprie vendite all'estero e a imporsi come leader del settore nel mercato italiano.\nLa nuova fortuna dell'azienda si deve infatti all'introduzione dei cosiddetti Soft drink, primo tra tutti l'Aranciata, nata dalla fusione tra acqua minerale S. Pellegrino, succo di arancia siciliana e zucchero; grazie a questo nuovo prodotto, presentato nel 1932 alla Fiera Campionaria di Milano, la compagnia vede il proprio capitale raddoppiare nel giro di soli tre anni.\nDal 1949 in poi accanto ad Aranciata vengono lanciati nuovi prodotti, come Aranciata Amara, in onore dei cinquant'anni dell'attivit\u00e0, e poco dopo Chinotto, altro prodotto di punta dell'azienda.\nIl 9 dicembre 1957 Ezio Granelli muore, e la direzione passa nelle mani di Giuseppe Mentasti, suo genero, che contribuisce alla nascita pochi anni dopo del primo aperitivo analcolico, il Bitter Sanpellegrino, e all'acquisizione di un altro importante prodotto, Acqua Panna.\nNel 1968 la compagnia diventa, con una media di 150 milioni di bottiglie vendute, uno dei colossi della ristorazione, e questa crescita continua negli anni successivi con la costruzione del nuovo stabilimento e con l'introduzione di sempre nuovi prodotti come Pompelmo, Cedrata, Cocktail, Dor\u00e9, Sanbitt\u00e8r Dry, Old Tonic.\nNel 1984 si fa strada in azienda la figura di \"Paolo Luni\", prima come General Manager e infine come CEO. Sotto la sua guida la societ\u00e0 cresce tanto da essere in grado di assorbire, nel 1990, Crippa&amp;Berger (\"Fonti Levissima\").\nNegli anni successivi Sanpellegrino S.p.A. si \u00e8 trovata a entrare in relazione con numerose altre aziende del settore, tra cui Perrier, fino al suo completo assorbimento da parte del gruppo Nestl\u00e9 nel 1999.\nSanpellegrino conta in Italia 10 siti produttivi compresa la sede centrale e occupa circa 1.850 lavoratori; gestisce marchi come Vera, Levissima e Panna, per un fatturato che si aggira intorno ai 900 milioni di euro; circa il 90% della produzione dell'azienda, che \u00e8 presente su circa 153 paesi del mondo, \u00e8 assorbita dall'export; Stati Uniti, Francia, Italia, Germania, Regno Unito rappresentano i mercati tradizionali, mentre negli ultimi anni l'azienda ha puntato a sviluppare anche Cina, Giappone, Corea, Brasile e Russia.\nProdotti.\nAcque minerali.\nI marchi di acqua minerale commercializzati da Sanpellegrino sono cinque:"}
{"id": "2652875", "revid": "709565", "url": "https://it.wikipedia.org/wiki?curid=2652875", "title": "Le aquile di Sharpe", "text": "Le aquile di Sharpe \u00e8 un romanzo storico scritto da Bernard Cornwell ed \u00e8 ambientato durante le guerre napoleoniche. Il romanzo fa parte della serie Le avventure di Richard Sharpe ed \u00e8 preceduto da \"Sharpe all'attacco\" e seguito da \"L'oro di Sharpe\".\nIl romanzo, pur essendo l'ottavo della serie in ordine cronologico, \u00e8 stato il primo ad essere stato scritto da Cornwell, nel 1981.\nTrama.\nQuesto libro racconta la storia del tenente Richard Sharpe, ufficiale del 95\u00ba Fucilieri, durante la campagna di Portogallo e Spagna del luglio 1809.\nSharpe e la sua compagnia, separato dal suo reggimento, ormai rientrato in Inghilterra, \u00e8 di stanza in Spagna. Viene incaricato di proteggere il capitano Hogan che ha il compito di distruggere il ponte di Valdelcasa. \nInsieme ad Hogan e Sharpe marciano, per ragioni diplomatiche, un reggimento spagnolo e un reggimento inglese, il South Essex, formato da truppe inesperte agli ordini dell'incapace e arrogante tenente colonnello Sir Henry Simmerson. \nAll'apparire di uno sparuto gruppo di cavalieri francesi alcune mosse avventate dei due reggimenti ne provocano la disfatta, ma Sharpe riesce a salvare almeno parte del reggimento. Tuttavia non riesce a salvare tutte le bandiere, solo quella del reggimento di Simmerson, che viene retrocesso di importanza; ad esso viene per\u00f2 aggregata la compagnia di Sharpe, nominato ora capitano dal generale Wellesley. \nNello stesso periodo Sharpe diventa amante della nobildonna portoghese Josefina Lacosta, che aveva difeso dalle angherie di due protetti di Simmons, i tenenti Gibbons e Berry.\nSimmons entra in contrasto con Sharpe e, al fine di screditare anche l'operato di Wellesley, tenta di scaricare le colpe della sconfitta e della perdita dello stendardo sul neo-capitano, chiedendone inoltre il trasferimento nelle Indie Occidentali. Sharpe comprende quindi che solo riuscendo a strappare da un reggimento francese una \"aquila\" (dono diretto di Napoleone, equivalente allo stendardo inglese) potr\u00e0 definitivamente affermare il suo valore e rendere l'onore al suo reggimento.\nL'occasione arriver\u00e0 per Sharpe nella successiva battaglia di Talavera, dove Simmons mostrer\u00e0 tutta la sua codardia e sar\u00e0 destituito dal comando sul campo di battaglia."}
{"id": "2652886", "revid": "365417", "url": "https://it.wikipedia.org/wiki?curid=2652886", "title": "Olio di iperico", "text": "La comune definizione di olio di iperico si riferisce ad un oleolito, cio\u00e8 ad un infuso macerato di fiori e parti aeree di \"Hypericum perforatum\" in un olio vegetale. \nDalla pianta \u00e8 possibile estrarre per distillazione anche un \"olio essenziale di iperico,\" composto prevalentemente da sesquiterpenoidi e monoterpenoidi, germacrene D (18.6%), (E)-caryophyllene (11.2%), 2-methyloctane (9.5%), \u03b1-pinene (6.5%), bicyclogermacrene (5.0%) and (E)-\u03b2-ocimene (4.6%)., e un olio fisso dai semi, composto prevalentemente da acido linoleico, acido palmitico e acido linolenico..\nChiamato anche olio di San Giovanni e noto in inglese come \"St. John's Wort Oil\", \u00e8 inserito in alcune farmacopee europee, denominato come \"Oleum Hyperici\", per le sue propriet\u00e0 curative soprattutto applicato topicamente. Come derivato della pianta medica probabilmente pi\u00f9 studiata viene citato nelle monografie ed opinioni scientifiche dell'Organizzazione Mondiale della Sanit\u00e0, della Commissione europea, dell'EFSA e dell'EMA.\nPreparazione dell'oleolito.\nL'olio di iperico ha caratteristiche diverse in funzione delle parti della pianta utilizzate, della stagione della raccolta e delle procedure di estrazione. Non esiste una procedura standard per la preparazione dell'oleolito. Le procedure descritte nella Pharmacopaea Helvetica ed in quella tedesca differiscono per procedura, olio di macerazione, rapporto droga/olio.\nIl tipico olio di iperico \u00e8 limpido con un colore rosso rubino e pu\u00f2 essere prodotto con 250 gr, di fiori e parti aeree secche o fresche in un litro di olio, di oliva, girasole, lino, mais, palma, vinacciolo o analoghi.\nIl contenitore in vetro trasparente viene mantenuto in ambiente caldo per la fermentazione e soluzione delle componenti lipofile. Le parti botaniche vengono sminuzzate e frequentemente mescolate per aumentare l'estrazione. Si rimuove l'acqua, in genere con sali igroscopici, solfato di sodio o simili. Il contenitore sigillato viene poi esposto alla luce solare per 4-8 settimane.\nLa procedura, a seconda anche dell'efficacia della fase di fermentazione, pu\u00f2 comportare una filtrazione dopo l'estrazione dell'acqua prima della sigillatura o al termine della macerazione. In certi casi non \u00e8 prevista l'esposizione alla luce solare. L'utilizzo di parti aeree botaniche introduce il rischio di contaminazione con pesticidi o metalli tossici. Inserendo nell'olio parti botaniche aeree con attivit\u00e0 dell'acqua superiore a 0,94, cio\u00e8 fresche o umide, si introduce il rischio di spore di Clostridium botulinum associate al botulismo.\nComposizione.\nL'olio di iperico \u00e8 normalmente ottenuto con l'estrazione in un olio vegetale, che funge da solvente, di composti fitochimici complessi.\n\u00c8 cos\u00ec composto dall'olio solvente pi\u00f9 le sostanze estratte dalle parti botaniche.\nMentre oltre il 99% del tipico olio di iperico sono i trigliceridi e lipidi apportati dall'olio vegetale utilizzato come solvente, i processi di fermentazione, macerazione o digestione, spesso aiutati dal calore e dalla luce solare, comportano anche alcune reazioni biochimiche che modificano le sostanze estratte dalle parti botaniche.\nNon tutte le sostanze fitochimiche lipofile presenti nella pianta sono rilevabili nell'olio di iperico.\nIn particolare il principale attivo con una forte azione fotosensibilizzante, l'ipericina, presente in quantit\u00e0 significative nella pianta durante la stagione della fioritura, nel tipico olio di iperico \u00e8 praticamente assente.\nInfatti anche la protoipericina che esposta alla luce forma ipericina e pseudoipericina in poco tempo degrada e si attribuisce ai suoi prodotti di degradazione la colorazione rossa dell'olio.\nLa maggioranza delle analisi di olio di iperico prelevato dal mercato o realizzato con metodiche tradizionali non rilevano la presenza di ipericina ed alcune ne rilevano concentrazioni molto bassa, variabili da 0,1 a 6,6 ppm.\nAnche i floroglucinoli in particolare l'iperforina e adiperforina, a cui si attribuiscono l'azione antimicrobica ed antinfiammatoria, presenti in quantit\u00e0 significative nella pianta, degradano rapidamente se esposti a luce o calore. \nL'iperforina, rintracciata nell'olio appena prodotto anche in concentrazioni dell'ordine del 0,6%, degrada in furoiperforina e ossi-iperforina, sostanze farmacologicamente meno attive, se esposta all'aria ed alla luce per pochi giorni.\nAnalisi di olio di iperico prelevato dal mercato o realizzato con metodiche tradizionali rilevano concentrazioni di iperforina molto variabili, quando viene rintracciata: da 0,977ppm in campioni prelevati dal mercato a 91ppm in prodotti realizzati in laboratorio con 6 mesi di conservazione.\nDurante la macerazione al contrario risulta aumentare la concentrazione di flavonoidi, quercetina, isoquercitrina, I3II8-biapigenina, kaempferolo, 1,3,6,7-tetraidrossiantone, che per\u00f2 in alcune analisi non sono stati rilevati.\nUtilizzo terapeutico.\nEsiste una lunga lista di possibili utilizzi terapeutici e rimedi tradizionali basati sull'olio di iperico applicato topicamente, mentre non sono registrati utilizzi per via orale.\nL'Agenzia europea per i medicinali ha definito nel 2009 l'olio di iperico:\u201d un prodotto tradizionale a base di erbe medicinali per uso nell'indicazione specificato fondate esclusivamente sull'impiego di lunga data\u201d, indicato come \u201cmedicinale vegetale tradizionale per il trattamento sintomatico di infiammazioni minori della pelle (come ad esempio scottature) e come aiuto nella guarigione delle ferite minori\u201d.\nValutando le diverse pubblicazioni scientifiche l'EMA specifica che:\" l'uso tradizionale di olio di Iperico per la guarigione delle ferite \u00e8 supportato da dati farmacologici. La attivit\u00e0 antinfiammatoria, analgesica, astringente e antibatterica sono documentati. I dati in vivo sono poveri mentre i dati clinici sono carenti. In contrasto con l'uso tradizionale, il trattamento dei sintomi causati da un trauma o relativi a reumatismi non \u00e8 ancora plausibile. Effetti antivirali sono documentati per diversi tipi di virus, ma non per la varicella zoster. Pertanto l'uso tradizionale nel trattamento di herpes zoster non pu\u00f2 essere supportato\u201d.\nRischio Fotosensibilizzazione.\nL'ipericina contenuta nell\"'Hypericum perforatum\" \u00e8 un potente fotosensibilizzante di cui il Consiglio di Europa nel 2006, ha stimato la LOAEL cio\u00e8 la pi\u00f9 bassa dose che causa effetti avversi, pari a 31-38\u00a0\u00b5g/die/kg peso corporeo per l'uomo.\nNonostante che nell'olio di iperico, prodotto con metodiche tradizionali, normalmente non si rilevi la presenza dell'agente pi\u00f9 significativamente fotosensibilizzante, l'ipericina, e nonostante varie ricerche abbiano rilevato la scarsa o nulla reazione alla luce della pelle trattata nei prodotti tradizionali a base di olio di iperico viene normalmente inserita l'avvertenza di non esporre al sole le aree trattate.\nCollegamenti esterni.\nApprofondimenti:"}
{"id": "2652887", "revid": "671029", "url": "https://it.wikipedia.org/wiki?curid=2652887", "title": "Armoriale delle famiglie italiane (Bea-Bel)", "text": "Questo \u00e8 l'armoriale delle famiglie italiane il cui cognome inizia con le lettere che vanno da Bea a Bel.\nBibliografia.\n(4) - Enciclopedia Storico-Nobiliare Italiana di V. SPRETI, 1928-1936\n(6) - Manuale di araldica di Fabrizio DI MONTAUTO, Firenze, Edizioni Polistampa, 1999\n(11) - Cronologia di famiglie nobili di Bologna di Pompeo Scipione DOLFI, Bologna, 1670 versione su web\n(13) - Annali della felice Citt\u00e0 di Palermo di Agostino Inveges\n(15) - Archivio di Stato di Firenze\n(16) - \n(17) - Blasonario subalpino\n(18) - Il portale del sud\n(19) - Nobiliario di Sicilia di Antonio Mango di Casalgerardo, 1915-1970 versione su web\n(21) - Wappen portal\n(22) - Nobili napoletani\n(25) - Araldica cuneese di R. ALBANESE e S. Coates, Cuneo, Societ\u00e0 per gli studi storici, archeologici ed artistici della provincia di Cuneo, 1996\n(29) - Famiglie nobili di Sicilia \n(31) - Raccolta di armi gentilizie di diverse famiglie di Montefalco di F. DEGLI ABBATI, 1795\n(45) - Registro Araldico Italiano \n(46) - Stemmario Tirolese "}
{"id": "2652890", "revid": "6923", "url": "https://it.wikipedia.org/wiki?curid=2652890", "title": "\u00c9tienne B\u00e9zout", "text": "Diventato matematico dopo aver letto dei lavori di Eulero, B\u00e9zout insegn\u00f2 nelle scuole militari, divenendo anche esaminatore ai concorsi per l'ammissione in Marina; gli fu assegnato il compito di scrivere un libro di testo per questi corsi, che, con il titolo di \"Cours de math\u00e9matiques \u00e0 l'usage des Gardes du Pavillon et de la Marine\", fu pubblicato in quattro volumi tra il 1764 e il 1769, e in seguito ampliato, dopo essere divenuto successore di Charles \u00c9tienne Louis Camus come esaminatore del Corpo d'Artiglieria, come \"Cours complet de math\u00e9matiques \u00e0 l'usage de la marine et de l'artillerie\". Questo libro fu molto popolare, tanto da essere imitato e tradotto in diverse lingue: fu ad esempio usato all'Universit\u00e0 Harvard. Nel 1769 divenne associato all'Accademia delle scienze francese.\nB\u00e9zout si occup\u00f2 di algebra, in particolare nel campo delle equazioni: nel 1764 pubblic\u00f2 \"Sur le degr\u00e9 des \u00e9quations r\u00e9sultantes de l'\u00e9vanouissement des inconnues\", uno scritto sulla risoluzione di sistemi di equazioni lineari, definendo per ricorrenza una quantit\u00e0 equivalente al determinante dei coefficienti del sistema. Nel suo lavoro \"Th\u00e9orie g\u00e9n\u00e9rale des \u00e9quations alg\u00e9braiques\", del 1779, dimostr\u00f2 il teorema di B\u00e9zout, che afferma che due curve algebriche di grado (rispettivamente) \"m\" ed \"n\" si intersecano in generale in \"m\"\u00b7\"n\" punti. Formul\u00f2 anche l'identit\u00e0 di B\u00e9zout per polinomi."}
{"id": "2652891", "revid": "599013", "url": "https://it.wikipedia.org/wiki?curid=2652891", "title": "Etienne B\u00e9zout", "text": ""}
{"id": "2652895", "revid": "287204", "url": "https://it.wikipedia.org/wiki?curid=2652895", "title": "Etienne Bezout", "text": ""}
{"id": "2652896", "revid": "228587", "url": "https://it.wikipedia.org/wiki?curid=2652896", "title": "Marinai perduti", "text": "Marinai perduti (\"Les Marins perdus\") \u00e8 un romanzo drammatico dello scrittore francese Jean-Claude Izzo nel 1997.\nDal libro nel 2003 \u00e8 stato tratto un film omonimo.\nTrama.\nDue uomini, il comandante Abdul Aziz e il suo secondo Diamantis, si ritrovano soli a bordo della nave \"Ald\u00e9baran\", pignorata nel porto di Marsiglia. Partendo dal grande dubbio sul perch\u00e9 siano rimasti l\u00ec, in quell'ammasso di ferraglia, confessano, con le loro riflessioni e gli scarni dialoghi che scambiano fra loro, le passioni e le debolezze di chi ha sacrificato tutto per un grande amore: il mare. Si disegnano cos\u00ec due personaggi con storie analoghe ma ben diversa visione della vita.\nAbdul ha lasciato ancora una volta la moglie C\u00e9ph\u00e9e e i figli nella loro casa di Dakar. Il suo tormento \u00e8 l'idea di essere stato abbandonato definitivamente dalla moglie, per non aver creduto nella felicit\u00e0. A nulla valgono i rapporti sessuali con donne guardate come \"un bell'oggetto\" oppure \"puttane\".\nDiamantis \u00e8 divorziato e ha lasciato a Psara, un'isola greca, Melina, ex-moglie, e un figlio, Mikis. Anche lui sta meditando sul significato reale delle scelte nella sua vita. Ma insieme a questo si \u00e8 messo alla accanita ricerca di un lontano amore, Amina, conosciuta proprio a Marsiglia. Si crea, contemporaneamente, una simpatia con Mariette, figlia dei gestori di un bistr\u00f2 nelle vie di Marsiglia.\nNedim, semplice marinaio turco, con i soldi della liquidazione ricevuti dal capitano Aziz, pensa bene ad impiegare il tempo rimasto prima di ripartire per Istanbul in un night, dove incontra Lalla e Gaby, due \"entraineuses\" che gli sottraggono tutto il denaro impedendogli di fatto il ritorno a casa. Nel tentativo di aiutare Nedim, Diamantis incontra Gaby che si scoprir\u00e0 essere invece Amina, il suo vecchio amore e Lalla, la figlia di cui ignorava l'esistenza.\nGaby sar\u00e0 uccisa dal geloso amante, Nedim si innamorer\u00e0 di Lalla, ricambiato, ma finir\u00e0 assassinato durante una colluttazione dal Capitano Aziz in un momento di follia. Diamantis si riavviciner\u00e0 alla figlia e abbandoner\u00e0 il mare per vivere con la generosa Mariette."}
{"id": "2652897", "revid": "599013", "url": "https://it.wikipedia.org/wiki?curid=2652897", "title": "Mickey Evans", "text": "Carriera.\nClub.\nLa sua figura \u00e8 particolarmente legata al Plymouth Argyle in cui milit\u00f2 per circa 11 anni.\nL'anno pi\u00f9 proficuo della sua carriera fu senz'altro il 1997: si trasfer\u00ec per 750.000 sterline al Southampton e nel mese di aprile venne nominato FA Premier League Player of the Month. Inoltre, nel mese di ottobre, sempre nel 1997, ottenne il suo unico gettone in Nazionale (contro la )."}
{"id": "2652898", "revid": "1782831", "url": "https://it.wikipedia.org/wiki?curid=2652898", "title": "Dante Marmone", "text": "Biografia.\nAvviato sin da piccolo alla recitazione, al canto classico e allo studio della chitarra, dopo aver fatto parte di vari gruppi rock, nel 1972 approda definitivamente nel teatro con una compagnia teatrale semi professionista. Nel 1974, insieme ad altri attori, pittori e musicisti, fonda la compagnia teatrale \"Anonima G.R.\" (Gruppo Ricerche) cimentandosi come attore, drammaturgo e musicista. I testi degli spettacoli sono di un popolare non tradizionale e di folclore, ma si ispirano al mondo operaio e proletario, e comunque legato alla attualit\u00e0 con tutte le sue contraddizioni. La critica nazionale defin\u00ec la sua scrittura \"teatro popolare metropolitano\".\nNella seconda met\u00e0 degli anni settanta la compagnia si trasferisce a Roma, nel teatro Alberico, in quegli anni spazio di punta del teatro sperimentale e di ricerca, frequentato da attori e registi come Leo De Berardinis, Donato Sannini, Bruno Mazzali, Roberto Benigni, Lucia Poli, Rosa de Lucia. Marmone scrive spettacoli comici pregni di satira politica e di costume, con tematiche sociali scottanti. Allarga i confini del teatro popolare aprendolo a nuove prospettive ambientali, contenutistiche e di racconto, in una visione surreale della messa in scena, tra sperimentazione e ricerca di nuove forme espressive. Le recensioni della critica nazionale ne premiano l'audacia, con firme eccellenti come: Dacia Maraini, Italo Moscati, Nicola Garrone, Angelo Maria Ripellino e tanti altri.\nNel 1984 Dante Marmone incontra il regista Nanni Loy che si impegna a realizzare un progetto teatrale tratto da un suo stesso film, \"Caf\u00e9 Express\", rielaborato in uno spettacolo dal titolo \"Dolce o amaro?\" Dopo il successo di questa operazione, Loy dirige ancora Dante Marmone ne \"L'osso sacro\", spettacolo ambientato nel medioevo che narra le vicende legate alla storia di Bari. \u00c8 lo stesso Nanni Loy che avvia Marmone nel cinema, inserendolo nel cast del film \"Scugnizzi\". Dopo una serie di piccoli ruoli, alla fine degli anni novanta \u00e8 coinvolto da Alessandro Piva in un ruolo di primo piano ne \"LaCapaGira\", presentato al Festival di Berlino e vincitore di una serie di premi tra cui il David di Donatello. \nSeguono una serie di film in cui \u00e8 impegnato come protagonista e coprotagonista. Ma il suo grande amore \u00e8 il teatro, e con il passare degli anni, le sue interpretazioni e i suoi copioni si raffinano sempre pi\u00f9, lasciando, per\u00f2, inalterato quello spirito provocatorio, irriverente e anticonvenzionale che trova grande riscontro nel pubblico, specie quello giovanile. La sua instancabile e prolifera creativit\u00e0 lo porta a scrivere sit-com televisive di grande successo per importanti emittenti locali, ma anche per le reti nazionali\".\" La sit-com pi\u00f9 famosa \u00e8 \"Catene\" della quale ha scritto ben sei serie in collaborazione con Tiziana Schiavarelli, sua compagna di vita e di lavoro. In una recensione, sul magazine Sette, del Corriere della Sera, il critico Aldo Grasso defin\u00ec Catene: \"...la vera fiction all'Italiana...\".\nCome musicista e compositore ha scritto canzoni popolari, ma ha anche musicato poesie di Leopardi, di Lorenzo Stecchetti, alias Olindo Guerrini, e altri poeti, ma anche colonne sonore di spettacoli e sigle per trasmissioni televisive. A ottobre 2013 pubblica il suo quarto disco \"La luna all'ammerse\", un cd di canzoni popolari di cui \u00e8 autore delle musiche e dei testi.\nNel 2014 pubblica il suo primo romanzo: \"La stirpe stravagante\", un racconto che parte dal Neolitico per descrivere le origini e la stravaganza del popolo pugliese.\nA marzo 2015 esce nei cinema il film \"Ameluk\" dove Dante Marmone \u00e8 coprotagonista."}
{"id": "2652902", "revid": "122700267", "url": "https://it.wikipedia.org/wiki?curid=2652902", "title": "Albino Bernardini", "text": "Biografia.\nNasce a Siniscola, provincia di Nuoro, nel 1917. Frequenta le elementari nel suo paese e poi si trasferisce a Chiavari (Genova). Rientra in Sardegna e si iscrive all'Istituto magistrale di Nuoro. Dopo il diploma magistrale \u00e8 chiamato alle armi e partecipa alla Seconda guerra mondiale, prima sul fronte occidentale, poi in Albania, Grecia e Iugoslavia.\nDopo il 1945, tornato in Sardegna, si dedica interamente alla scuola. Negli anni '50 stabilisce rapporti con il Movimento di Cooperazione Educativa, di cui \u00e8 membro attivo e dove, tra gli altri, conosce il poeta-scrittore per bambini Gianni Rodari.\nNel 1960 si trasferisce a Bagni di Tivoli, in provincia di Roma, e comincia a insegnare in una scuola elementare nella borgata romana di Pietralata. Da questa esperienza nasce il romanzo-diario \"Un anno a Pietralata\", dove narra delle sue vicissitudini alle prese con una classe impegnativa; a questo libro sar\u00e0 ispirato lo sceneggiato televisivo \"Diario di un maestro\" del 1972, diretto da Vittorio De Seta e trasmesso dalla RAI nel 1973, in quattro puntate, accolto molto bene dal pubblico.\nNel 2005, l'Universit\u00e0 di Cagliari gli ha conferito la laurea \"honoris causa\" in pedagogia.\nIl 14 maggio 2011, a Nuoro, gli viene assegnato il premio Civetta d'oro, in una cerimonia tenutasi durante il convegno della Gilda degli Insegnanti dal titolo \"Dalle bacchette di Lula all'insegnante bacchettato\", nell'auditorium dell'Istituto tecnico commerciale Salvatore Satta.\nMuore a Bagni di Tivoli, nella citt\u00e0 metropolitana di Roma Capitale, il 31 marzo 2015.\nIn occasione dei cento anni dalla nascita, il settimanale \"La Lettura\", supplemento culturale del \"Corriere della Sera\", ha dedicato a Bernardini un fumetto di due tavole intitolato \"Un maestro di borgata\", sceneggiato da Giuseppe Pollicelli e disegnato da Ilaria Vescovo (\"La Lettura\" n. 306 dell'8 ottobre 2017). "}
{"id": "2652903", "revid": "76963", "url": "https://it.wikipedia.org/wiki?curid=2652903", "title": "Constantine Maroulis", "text": "Nato da genitori greco-americani nel 1975, \u00e8 cresciuto ascoltando una vasta gamma di musica nella sua casa nel New Jersey, in particolare i suoi preferiti vanno da Frank Sinatra a Guns N'Roses.\nIspirato dal successo del fratello Athan come cantante, pubblicista, e proprietario dell'etichetta, Costantine ha cominciato come intrattenitore. Si iscrive al Conservatorio di Musica di Boston nel 1999 e riceve la laurea in teatro musicale tre anni dopo. \nHa poi fatto un periodo di apprendistato al Williamstown Theater Company, attraverso il quale si guadagn\u00f2 l'attenzione del regista per la produzione internazionale di \"Rent\". Il regista scelse Costantine per metterlo nel suo cast dandogli la parte di Roger, e nel mentre cantava anche nella band Pray for the Soul of Betty. Riesce a intersecare egregiamente il teatro dalla musica rock e diventa cos\u00ec famoso in ogni arena. \nNel 2005, Costantine divenne un concorrente popolare sulla quarta stagione di \"American Idol\", dove ha corteggiato i fan con l'atteggiamento rock star e \"provocanti\" espressioni. Anche se \u00e8 stato eliminato nei primi mesi del concorso, \u00e8 stato subito contattato come modello e per delle pubblicit\u00e0. D'estate ha comunque partecipato al tour degli \"American Idol\" e ha suonato da solista nelle Filippine, e la sua versione di \"Bohemian Rhapsody\" \u00e8 stata inclusa per l'album tributo Killer Queen. \nDopo diverse opere in teatro (+ The Wedding Singer, + Jacques Brel Is Alive and Well and Living in Paris), nonch\u00e9 il ruolo ricorrente di Costantine Parros nella soap opera \"The Bold and the Beautiful\", Maroulis pubblica il suo album di debutto: Costantine. Pubblicato nell'agosto del 2007 attraverso la propria etichetta, si \u00e8 classificato al sesto posto come miglior disco. Subito dopo la pubblicazione dell'album ha partecipato ad un altro programma questa volta nel Tony-nomination show + Rock of Ages."}
{"id": "2652910", "revid": "116960079", "url": "https://it.wikipedia.org/wiki?curid=2652910", "title": "Wanna Get to Know You", "text": "Wanna Get to Know You \u00e8 il terzo singolo del gruppo hip hop statunitense G-Unit estratto dall'album di debutto del 2003 \"Beg for Mercy\". La canzone, prodotta da Red Spyda, reca la partecipazione del cantante R&amp;B Joe ed \u00e8 stata scritta da 50 Cent, Young Buck e Lloyd Banks, pi\u00f9 da Leon Ware e Jacqueline Dayl Hilliard.\nQuesta \u00e8 una delle due collaborazioni tra Joe e il gruppo, insieme a \"Ride with U\", singolo del primo contenuto nell'album \"And Then...\".\nInformazioni.\nLa canzone campiona massicciamente \"Come Live with Me Angel\" di Marvin Gaye ed \u00e8 riuscita a classificarsi in molti atri paesi al di fuori degli USA, raggiungendo qui la posizione n.15 all'interno della \"Billboard Hot 100\" (qui era stata pubblicata via radio il 13 gennaio 2004). Nel Regno Unito ha raggiunto la n. 27.\nLa prima strofa \u00e8 rappata da Young Buck, la seconda da Lloyd Banks e la terza da 50 Cent. Joe canta invece il ritornello tra una strofa e l'altra.\nVideoclip.\nIl videoclip \u00e8 abbastanza esplicito ed \u00e8 stato diretto da Jessy Terrero. Vede i tre rapper amoreggiare con delle ragazze conosciute all'istante.\nNel video fa apparizione The Game, allora facente parte del gruppo."}
{"id": "2652912", "revid": "599013", "url": "https://it.wikipedia.org/wiki?curid=2652912", "title": "Muzzy \u0130zzet", "text": "Carriera.\nClub.\nLeicester City.\nIzzet ha firmato per il quando era ancora uno studente ma non debutt\u00f2 mai in prima squadra nei suoi tre anni a Londra. \u00c8 stato allora mandato in prestito al nel marzo 1996 fino al termine della stagione, divenendo presto un pezzo importante della squadra e segnando un gol. Quando il Leicester ha battuto il nei playoff, si \u00e8 potuto concretizzare l'acquisto a titolo definitivo di Izzet per la cifra di \u00a3. Ha mantenuto il suo posto da titolare anche nella fortunata stagione successiva, in Premier League: la squadra arriv\u00f2 9\u00aa in campionato e, a sorpresa essendo neopromossa, vinse la League Cup, qualificandosi per una competizione europea, in questo caso la Coppa UEFA, per la prima volta dal 1962. La stagione seguente fu quella del debutto europeo per Izzet che partecip\u00f2 a entrambe le partite del Leicester contro il pi\u00f9 quotato , non riuscendo per\u00f2 ad evitare due sconfitte che costrinsero la squadra ad abbandonare la competizione gi\u00e0 al primo turno. In campo nazionale la squadra non biss\u00f2 i risultati dell'anno precedente, arrivando 10\u00aa in campionato ed uscendo nei turni iniziali dalle coppe nazionali.\nNella stagione 1998-99 il Leicester arriv\u00f2 ancora 10\u00ba in campionato ma riusc\u00ec nuovamente a raggiungere la finale di League Cup nella quale venne per\u00f2 sconfitta dal grazie ad un gol al 90' di Allan Nielsen. La stagione successiva il Leicester arriv\u00f2 8\u00ba in campionato e per la terza vota in 4 stagioni raggiunse la finale di League Cup, questa volta vincendo contro il , di Division One. Questa volta le volpi si imposero per 2-1 grazie ad una doppietta di Matt Elliott, consegnando la seconda League Cup personale ad Izzet. Izzet rimase un elemento fisso della formazione titolare per tutti questi anni ricchi di successi. Dopo la partenza del manager Martin O'Neill Izzet \u00e8 rimasto un calciatore del Leicester. Le sue buone prestazioni attirarono l'interesse di e ma non lasci\u00f2 il club.\nLa stagione 2000-2001 fu quella del ritorno in Europa del Leicester e di Izzet, nuovamente in Coppa UEFA: Izzet riusc\u00ec a mettere insieme 2 presenze e un gol nelle uniche partite giocate dal Leicester, contro la , risultanti una sconfitta e un pareggio. La stagione fu tutto sommato negativa anche in ambito nazionale per il club: 13\u00ba in campionato e sconfitto ai quarti di finale e al terzo turno rispettivamente in FA Cup e in League Cup. La stagione successiva inizi\u00f2 con una sconfitta casalinga per 0-5 a vantaggio del neopromossi . Nonostante la promessa di rimanere al Leicester fatta prima dell'inizio della stagione, Izzet fu oggetto di un'offerta di trasferimento nell'autunno del 2001, prima della retrocessione del club ma rifiut\u00f2 il trasferimento al Middlesbrough perch\u00e9 non voleva essere visto come uno che \"abbandona la nave che affonda\". Rivolse un appello al suo ex allenatore O'Neill, al momento della richiesta allenatore del in Scottish Premier League, di ingaggiarlo nel maggio 2002, dicendo che \"solo un idiota non avrebbe considerato un trasferimento al Celtic.\" La stagione 2001-2002 si concluse infatti con la retrocessione del Leicester e Izzet fu nuovamente molto vicino al trasferimento al Middlesbrough. Il Leicester nonostante la retrocessione non fece sconti al Middlesbrough sul prezzo del cartellino di Izzet, valutato 6 milioni di sterline, e non fu finalizzato alcun accordo per il trasferimento. Izzet ritir\u00f2 la sua richiesta di trasferimento nel marzo 2003, dopo che la squadra fu automaticamente promossa dalla First Division grazie al raggiungimento del secondo posto. Nel mercato di gennaio del 2004 il Leicester ha rifiutato offerte di \u00a3 di e per Izzet. Al termie della stagione 2003-2004 il Leicester rettrocedette nuovamente, a causa del 18\u00ba posto raggiunto in campionato. Impossibilitato a pagare lo stipendio da \u00a3 a settimana di Izzet, il club fu costretto ad ammettere che il calciatore si doveva trasferire.\nBirmingham City.\nIzzet si \u00e8 unito al gratuitamente nel giugno 2004, firmando un contratto di tre anni. Gli infortuni hanno segnato negativamente la sua prima stagione, consentendogli di giocare solamente una manciata di partite, ma non gli impedirono di segnare il suo primo gol con la maglia del Birmingham, in un pareggio per 1-1 contro il Bolton. La sua seconda stagione con la nuova maglia fu ancora peggiore a causa di un infortunio al ginocchio che lo tenne fuori a lungo. A causa di tutti questi infortuni Izzet fu costretto ad annunciare il suo ritiro dal calcio il 27 giugno 2006.\nThurmaston Town.\nIl 28 novembre 2009 Izzet fece uno scioccante ritorno nel calcio dilettantistico nel Thurmaston Town, militante in Leicestershire Senior League, 11\u00ba livello del calcio inglese. Ammise tuttavia alcuni giorni dopo che il suo ginocchio era ancora piuttosto dolorante e che non era sicuro che avrebbe potuto giocare per il Thurmaston ogni settimana. Non ha pi\u00f9 fatto ulteriori presenze con la nuova squadra.\nNazionale.\nIzzet era convocabile dalla Turchia grazie alla nazionalit\u00e0 turco-cipriota del padre. \u00c8 stato convocato nella nazionale turca che ha partecipato ad Euro 2000, facendo il suo debutto assoluto in nazionale alla seconda giornata della fase a gruppi nel pareggio della Turkia con la Svezia per 0-0. \u00c8 stato convocato in nazionale anche per il mondiale del 2002, giocando solamente uno spezzone di partita, essendo subentrato al minuto 74 nella semifinale persa per 0-1 contro i futuri campioni del Brasile.\nIn totale Izzet ha fatto 9 apparizioni in nazionale."}
{"id": "2652913", "revid": "1522738", "url": "https://it.wikipedia.org/wiki?curid=2652913", "title": "Azi (cloni)", "text": "Gli azi sono un tipo immaginario di cloni umani ideati dalla scrittrice di fantascienza e fantasy C.J. Cherryh. Compaiono in diversi romanzi ambientati nel suo universo della Lega e della Confederazione. Azi \u00e8 l'acronimo di \"artificial zygote insemination\" (inseminazione di zigote artificiale).\nStoria.\nLa produzione di azi ha inizio nella Confederazione poco prima dell'inizio delle guerre dell'Anonima all'inizio del XXIV secolo. Essi sono derivati da sequenze genetiche umane, ma sono modificati geneticamente e condizionati psicologicamente in modo da renderli adatti per particolari attivit\u00e0, come soldati o agricoltori.\nA causa di queste modifiche, gli azi sono causa di orrore e ripugnanza per molti sulla Terra, e ci\u00f2 contribuisce ad inasprire i contrasti tra l'Anonima Terrestre e la Confederazione che condurranno alla guerra. Nel corso del conflitto la Confederazione produce azi in gran numero da impiegare nelle sue forze armate e per far crescere la sua popolazione civile e sostenere lo sviluppo economico. Dunque gli azi sono in larga misura alla base della vittoria della Confederazione nella guerra di logoramento contro la flotta dell'Anonima comandata da Conrad Mazian.\nIn qualche misura gli azi sono fonte di controversie nella stessa Confederazione. Nel romanzo \"Cyteen\" si cita l'esistenza di un partito abolizionista, che considera gli azi come schiavi di cui vorrebbe l'emancipazione, ma che ha un'influenza politica molto scarsa.\nCaratteristiche.\nGli azi sono sviluppati in uteri artificiali, e fin dalla nascita sono sottoposti a \"nastri\" che impartiscono loro un'istruzione subliminale, e ci\u00f2 ha effetti profondi sul loro sviluppo psicologico. Rispetto ai normali esseri umani, gli azi hanno una minore capacit\u00e0 di affrontare situazioni nuove o insolite, ma hanno una maggiore capacit\u00e0 di concentrazione. Ciascun azi ha un supervisore umano, che \u00e8 la sua guida e fonte di ordini, al quale \u00e8 assegnato con un contratto e dal quale \u00e8 psicologicamente dipendente. Gli azi sono classificati in base alle loro capacit\u00e0 (usando la \"scala Rezner\"), con i migliori definiti di classe alfa, seguiti dai beta, gamma, delta, e cos\u00ec via. Gli azi non sono riconosciuti legalmente come cittadini a pieno titolo, ma possono richiedere di diventarlo, e spesso nelle stazioni di frontiera formano la prima generazione della popolazione locale.\nUn ruolo centrale nello sviluppo degli azi \u00e8 esercitato da Reseune, citt\u00e0-laboratorio situata su Cyteen, il pianeta pi\u00f9 importante nonch\u00e9 capitale della Confederazione. Reseune ha il monopolio della progettazione di nastri avanzati e ha la tutela legale di tutti gli azi della Confederazione. In \"Regenesis\" (il seguito di \"Cyteen\") Il processo di sviluppo degli azi \u00e8 definito \"integrazione\", ovvero la progettazione di un gruppo di azi con caratteristiche tali da completare quelle di un gruppo di \"uomini-nati\", in modo da produrre una societ\u00e0 stabile.\nApparizioni.\nPersonaggi azi compaiono nei seguenti romanzi di C.J. Cherryh:"}
{"id": "2652914", "revid": "287204", "url": "https://it.wikipedia.org/wiki?curid=2652914", "title": "Muzzy Izzet", "text": ""}
{"id": "2652923", "revid": "86599", "url": "https://it.wikipedia.org/wiki?curid=2652923", "title": "Montes di Marte", "text": "Segue una lista dei montes presenti sulla superficie di Marte. La nomenclatura di Marte \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI montes di Marte portano il nome di caratteristiche di albedo presenti sulle mappe marziane di Eug\u00e8ne Michel Antoniadi e Giovanni Virginio Schiaparelli che a loro volta si rifacevano a termini della cultura classica greca e romana.\nInoltre, si conta un mons inizialmente battezzato dall'IAU e la cui denominazione \u00e8 stata poi abrogata."}
{"id": "2652944", "revid": "439868", "url": "https://it.wikipedia.org/wiki?curid=2652944", "title": "Ryd", "text": "Il Ryd \u00e8 un quartiere residenziale nella citt\u00e0 di Link\u00f6ping (nella Svezia orientale), meglio nota per ospitare la maggior parte del corpo studentesco dell'universit\u00e0 di Link\u00f6ping (Link\u00f6ping universitet, LiU). Gli studenti vivono in abitazioni ad essi specificatamente assegnate. Molte di queste hanno la forma di stanze di corridoio, dove gli studenti hanno una propria stanza fornita di servizi privati ed una cucina condivisa.\nL'architettura del Ryd \u00e8 tipica del progetto di edilizia popolare \"Miljonprogrammet\" del 1965-1974, con l'eccezione del Ryds Herrg\u00e5rd (noto anche come Herrg\u00e5r'n o semplicemente come HG), fatto come una casa padronale, che serve come pub e club studentesco.\nI residenti del Ryd spesso si riferiscono al \"Ryd studentesco\" (in svedese \"Studentryd\") in opposizione al cosiddetto \"Ryd delle persone\" (\"M\u00e4nniskoryd\"), abitato prevalentementemente da non studenti. A Link\u00f6ping, il Ryd ha una reputazione di essere un quartiere abbastanza malfamato, principalmente a causa del fatto che il \"Ryd delle persone\" consiste esclusivamente di appartamenti relativamente economici dati in affitto, che sono attraenti per persone con basso reddito. Nel 2007, il 27% degli abitanti del Ryd era nato fuori dalla Svezia."}
{"id": "2652946", "revid": "1305772", "url": "https://it.wikipedia.org/wiki?curid=2652946", "title": "Periferiche Atari 8-bit", "text": "Questa voce \u00e8 relativa alla gamma di periferiche disponibili per la Famiglia Atari 8-bit (serie 400/800, XL e XE).\nTutte le periferiche Atari usano la porta proprietaria SIO che permette di collegare pi\u00f9 periferiche contemporaneamente in un'unica catena. Lo stesso metodo fu usato dagli home computer Commodore dal VIC20 in poi.\nQueste periferiche erano pi\u00f9 costose rispetto a quelle impiegate nello standard IBM. "}
{"id": "2652947", "revid": "767487", "url": "https://it.wikipedia.org/wiki?curid=2652947", "title": "Ivan Reis", "text": "Presente nel mercato del suo Paese fin dall'et\u00e0 di 14 anni, si occupa della revisione di \"Storie Reais de Dracula\" (Bloch Editores) e di diverse serie animate dell'Editoria Fenix. Successivamente collabora con un'agenzia pubblicitaria e si unisce all'Est\u00fadios Mauricio de Sousa.\nLa sua carriera internazionale inizia quando viene arruolato dalla Dark Horse, che gli affida titoli come \"Ghost\" (di cui diventa il disegnatore titolare dal numero 17 al numero 36), \"M\u00e1scara\", \"The Mask\", \"Time Cop\" e \"Xena\". Conclusa l'esperienza presso la Dark Horse, Reis passa prima alla Comics Lightning e poi alla Vertigo, dove disegna \"The Invisibles\" su testi di Grant Morrison. Il suo nome appare inoltre come matitista di \"Lady Death\" (Caos! e CrossGen). Il passo successivo \u00e8 l'approdo alla Marvel Comics, dove realizza le matite di serie di personaggi come Captain Marvel, Iron Man, i Difensori e i Vendicatori, oltre che di \"La Cosa &amp; She-Hulk: La Lunga Notte\" e \"Avengers Icons: Vision\".\nMa la vera svolta arriva nel 2004, quando firma un contratto in esclusiva con la DC Comics. Dopo aver lavorato su \"Action Comics\", \"Teen Titans\", \"Rann-Thanagar War\", \"Superman\" e \"Infinite Crisis\", nel 2005 diventa il matitista titolare di \"Green Lantern\", che disegna dal numero 10 al numero 38 principalmente su testi di Geoff Johns. Nel 2009 disegna la miniserie \"Blackest Night\", storia centrale dell'omonimo \"crossover\", sempre scritta da Johns. Grazie al suo lavoro su \"Green Lantern\", nello stesso anno vince un premio agli Scream Awards nella categoria \"Best Comic Book Artist\"."}
{"id": "2652950", "revid": "119541196", "url": "https://it.wikipedia.org/wiki?curid=2652950", "title": "Castellaneta Marina", "text": "Castellaneta Marina (\"Castelan\u00e9te\", in dialetto locale) \u00e8 una frazione del comune di Castellaneta, in provincia di Taranto.\nGeografia.\nLa frazione dista 17,54\u00a0km dal capoluogo comunale di Castellaneta e si estende per circa 5\u00a0km sul litorale ionico. \u00c8 totalmente immersa nella pineta di \"Bosco Pineto\", che si estende per circa 9\u00a0km lungo la costa, penetrando verso l'interno del territorio per oltre un chilometro. Nel territorio sono presenti dune fossili di interesse naturalistico e scientifico.\n\u00c8 composta quasi esclusivamente da ville ed ha una funzione prettamente turistica. Sono presenti alberghi e villaggi turistici.\nStoria.\nL'insediamento \u00e8 sorto negli anni sessanta a seguito di un'opera di bonifica della zona, precedentemente paludosa a causa dell'andamento delle dune costiere. Vanno menzionati funzionari pubblici che si sono attivati in rappresentanza delle istituzioni locali per lo sviluppo della cittadina balneare: il sindaco Gabriele Semeraro, Achille Fabrizio, Francesco Di Pippa e altri contribuirono alle opere pubbliche di urbanizzazione, nonch\u00e9 all'insediamento di una colonia estiva e dei primi stabilimenti balneari.\nI nomi delle strade assegnate dal grande geometra Francesco Paolo petrosino ricordano la corsa allo spazio degli anni in cui la frazione \u00e8 sorta: si riferiscono alla geografia lunare, ai nomi degli astronauti statunitensi e sovietici o dei veicoli e missioni spaziali.\nIl 10 luglio 2019 uno straordinario evento atmosferico di downburst (o supercella) ha causato in pochi minuti disagi su tutta la costa ionica e oltre che danni, anche l\u2019abbattimento di centinaia di alberi di pino d\u2019Aleppo.\nMonumenti e luoghi d'interesse.\nIl centro si articola su due strade principali: il viale dei Pini e il lungomare degli Eroi del Mare, lungo circa 5\u00a0km, con stabilimenti balneari, spiagge libere e discoteche. Il centro commerciale \u00e8 costituito da piazza Selene e il principale luogo di ritrovo notturno \u00e8 piazza Kennedy.\n\u00c8 presente la chiesa Stella Maris e d'estate si tengono messe all'aperto; inoltre, sono presenti due campi da basket pubblici."}
{"id": "2652951", "revid": "400694", "url": "https://it.wikipedia.org/wiki?curid=2652951", "title": "Two Tones", "text": ""}
{"id": "2652952", "revid": "400694", "url": "https://it.wikipedia.org/wiki?curid=2652952", "title": "Two tone", "text": ""}
{"id": "2652955", "revid": "123379108", "url": "https://it.wikipedia.org/wiki?curid=2652955", "title": "Iride (sommergibile)", "text": "L'Iride \u00e8 stato un sommergibile della Regia Marina.\nStoria.\nInizialmente avrebbe dovuto avere nome \"Iris\". \nCostruito alla Spezia nel cantiere OTO di Muggiano partecip\u00f2 clandestinamente alla guerra di Spagna al comando del tenente di vascello Junio Valerio Borghese, rendendosi protagonista di due episodi che rischiarono di provocare un incidente diplomatico tra Italia ed Inghilterra.\nAlle 20:40 del 30 agosto 1937, infatti, avvist\u00f2 il cacciatorpediniere britannico \"Havock\", scambiandolo per un'unit\u00e0 spagnola, e dodici minuti pi\u00f9 tardi gli lanci\u00f2 un siluro da 700 metri di distanza. L\"Havock\", evitato il siluro con un'accostata sulla dritta, bombard\u00f2 poi per ben nove ore \u2013 assieme ai sezionari \"Hardy\", \"Hasty\", \"Hereward\" e \"Hyperion\" con i quali formava la \"2nd Destroyer Flotilla\" britannica \u2013 l\"Iride\" con cariche di profondit\u00e0, senza tuttavia causargli danni gravi; l'incidente cre\u00f2 una certa tensione fra Italia da una parte e Regno Unito, Francia e Unione Sovietica dall'altra (contro l'Italia furono rivolte accuse di pirateria). \nDal settembre 1937 l\"Iride\", con sigla \"L. 3\" e nome \"Gonzales Lopez\", prest\u00f2 servizio per alcuni mesi nella Legione spagnola, avendo come base Soller.\nDurante questo periodo si ebbe un incidente simile a quello dell\"Havock\": il 3-4 ottobre 1937 il cacciatorpediniere britannico \"Basilisk\" fu mancato di poco da un siluro di provenienza ignota. Il caso non \u00e8 mai stato chiarito con certezza e il comando stesso della Royal Navy ritenne che semplicemente le vedette del \"Basilisk\" avessero scambiato scie di delfini con quella di un siluro. Nel 1968, tuttavia, Junio Valerio Borghese (comandante, come detto, dell\"Iride\" al momento dei fatti), sostenne di essere stato l'attaccante del \"Basilisk\" e di avere anche ricevuto una dura reazione, che gli aveva causato due morti e quattro feriti; tale versione non \u00e8 per\u00f2 suffragata da prove, e Borghese non precis\u00f2, nella sua versione, le modalit\u00e0 del presunto attacco; peraltro, secondo le informazioni in possesso della Marina italiana, l\"Iride\" inizi\u00f2 la sua prima missione \u201clegionaria\u201d solo il 24 ottobre (era arrivato a Soller il 23 settembre, di pomeriggio).\nDopo la fine della guerra civile l\"Iride\" torn\u00f2 sotto bandiera italiana e fu dislocato a La Spezia, inquadrato nella XIV Squadriglia Sommergibili (I Grupsom).\nNel 1939-40 trascorse alcuni mesi a Massaua, in Mar Rosso, dov'era stato inviato assieme ai gemelli \"Onice\" e \"Berillo\"; ritorn\u00f2 in Italia alla fine di aprile 1940, poco prima dell'inizio delle ostilit\u00e0 con Francia e Gran Bretagna..\nAll'inizio della seconda guerra mondiale l\"Iride\" fu scelto come avvicinatore per il primo attacco con SLC contro Alessandria d'Egitto (operazione \u00abG.A. 1\u00bb) e munito di appositi supporti sui quali i mezzi sarebbero stati posizionati per poi venire assicurati allo scafo (tale sistema, che consentiva una tenuta massima di 30 metri, non si rivel\u00f2 il pi\u00f9 adeguato e fu infatti rimpiazzato, sui sommergibili \"Ambra\", \"Gondar\" e \"Scir\u00e8\", da appositi cilindri che consentivano una profondit\u00e0 tripla e maggiore praticit\u00e0); i lavori furono effettuati nel luglio 1940.\nIl 12 agosto 1940 l\"Iride\", al comando del tenente di vascello Francesco Brunetti, part\u00ec dalla Spezia e, dopo una tappa a Trapani il 16 agosto, raggiunse il 21 la baia di Menelao ed il Golfo di Bomba (Cirenaica) dove si trovavano la torpediniera \"Calipso\" (con gli equipaggi degli SLC, nove uomini in tutto, ed i mezzi stessi) e la nave appoggio \"Monte Gargano\".\nAlcuni aerei britannici, di ritorno da un'incursione, avvistarono le navi italiane all'una del pomeriggio e da parte britannica fu deciso l'invio di un ricognitore, alle sette del mattino del 22 agosto; al rientro del velivolo tre aerosiluranti Fairey Swordfish decollarono diretti al Golfo di Bomba.\nNel frattempo gli SLC erano stati imbarcati sull\"Iride\" e ci si preparava alle prove d'immersione; i tre Swordfish attaccarono a mezzogiorno, proprio mentre il sommergibile stava per immergersi. Uno dei velivoli sganci\u00f2 un siluro da circa 200 metri: una decina di secondi pi\u00f9 tardi l'arma and\u00f2 a segno e l\"Iride\", spezzato in due, affond\u00f2 in pochi istanti, seguito in breve dalla \"Monte Gargano\", a sua volta centrata da un siluro.\nDell'equipaggio del sommergibile, la \"Calipso\" trasse in salvo tutti quelli che si trovavano in coperta ed erano stati sbalzati in acqua (il comandante Brunetti, tre uomini della1a Flottiglia MAS e altri otto membri dell'equipaggio dell\"Iride\") tranne due (il 2\u00b0 capo radiotelegrafista Michele Antinoro ed il cannoniere Flavio Torracca) che erano rimasti uccisi da una raffica di mitragliatrice, mentre gli altri 42 uomini affondarono con esso\nGli operatori della1a Flottiglia MAS\u00a0\u2013 fra cui Luigi Durand de la Penne, Elios Toschi, Gino Birindelli e Teseo Tesei \u2013 s'immersero sul relitto e scoprirono che due sottufficiali e sette marinai erano ancora vivi, intrappolati in uno dei compartimenti poppieri.\nLa situazione dei superstiti era critica: il compartimento si stava lentamente allagando e le uniche luci funzionanti erano quelle d'emergenza, ma soprattutto il portello di fuoriuscita era bloccato, deformato dallo scoppio.\nSi giunse alla conclusione che l'unica cosa da fare era forzare il portello, dopo di che i superstiti dell\"Iride\" avrebbero raggiunto la superficie aiutati dai subacquei. Nel frattempo, per\u00f2, i due sottufficiali annegarono nel tentativo di uscire prima del dovuto.\nDopo la notte passata a liberare il portello dai rottami metallici (oltre agli uomini della 1\u00aa Flottiglia MAS partecip\u00f2 alle operazioni anche un palombaro inviato da Tobruk, Germano Gobbi), occorse agganciarlo ad un cavo tirato da un peschereccio per poterlo rimuovere. I sette superstiti salirono alla superficie supportati dagli uomini della X MAS, ma si dovette purtroppo registrare la morte di due dei marinai, a causa di embolia.\nIn tutto nell'affondamento dell\"Iride\" persero la vita 35 uomini (3 ufficiali, 9 sottufficiali e 23 fra sottocapi e marinai), mentre i sopravvissuti furono 17.\nIl sommergibile aveva svolto 7 missioni di guerra, percorrendo 2435 miglia in superficie e 480 in immersione.\nIl relitto dell\"Iride\", semidistrutto successivamente con cariche di profondit\u00e0, giace a su un fondale fra i 18 ed i 20 metri, coricato su un fianco."}
{"id": "2652956", "revid": "400694", "url": "https://it.wikipedia.org/wiki?curid=2652956", "title": "Two Tone", "text": ""}
{"id": "2652957", "revid": "122972440", "url": "https://it.wikipedia.org/wiki?curid=2652957", "title": "Sogno (periodico)", "text": "Sogno \u00e8 una rivista italiana di fotoromanzi.\nDescrizione.\nFondata nel 1947 come \u00abIl mio Sogno\u00bb, fu per oltre due decenni una delle riviste del suo genere pi\u00f9 diffuse, in competizione con la testata rivale \"Grand Hotel\". Tra i suoi direttori figurano firme importanti del giornalismo come Carlo Mazzoni, Nullo Cantaroni e Carlo Palumbo, e in redazione il futuro regista Dario Argento.\nAcquistata dalla casa editrice Lancio negli anni settanta, la rivista esce nelle edicole con cadenza mensile.\nDario Argento in quel periodo collabora anche con il quotidiano \u00abPaese Sera\u00bb e scrive sceneggiature per film.\nNel 2011 la rivista ha cessato le pubblicazioni.\nIl 24 luglio 2020 \u00abSogno\u00bb \u00e8 tornata nelle edicole, pubblicata da Sprea Editori e diretta da Francesco Coniglio sotto la supervisione di Mario Sprea. Oltre a riproporre i classici fotoromanzi degli anni settanta, il settimanale presenta fotoromanzi inediti e numerosi redazionali."}
{"id": "2652958", "revid": "339392", "url": "https://it.wikipedia.org/wiki?curid=2652958", "title": "Ambiente scrivania", "text": ""}
{"id": "2652960", "revid": "767487", "url": "https://it.wikipedia.org/wiki?curid=2652960", "title": "P\u00e1tzcuaro", "text": "P\u00e1tzcuaro \u00e8 una municipalit\u00e0 dello stato di Michoac\u00e1n, nel Messico centrale, il cui capoluogo \u00e8 la localit\u00e0 omonima.\nLa municipalit\u00e0 conta 87.794 abitanti (2010) e ha un'estensione di 438,47\u00a0km\u00b2.\nIl nome della localit\u00e0 significa \"luogo dove ci sono pali adatti per il tetto\".\nStoria.\nLa citt\u00e0 fu fondata intorno al 1320, prima capitale dello stato Tarasco e successivamente centro cerimoniale-religioso. In seguito alla conquista spagnola, Vasco de Quiroga si impegn\u00f2 a rendere P\u00e1tzcuaro la capitale della provincia di Michoac\u00e1n nel regno della Nuova Spagna. Tuttavia, dopo la sua morte, la capitale sarebbe stata trasferita alla vicina Valladolid (oggi Morelia). P\u00e1tzcuaro conserva tuttora tipici tratti coloniali ed indigeni, al punto da essere designata come \"Pueblo Magico\", citt\u00e0 magica."}
{"id": "2652964", "revid": "147575", "url": "https://it.wikipedia.org/wiki?curid=2652964", "title": "Action-thriller", "text": ""}
{"id": "2652965", "revid": "39224", "url": "https://it.wikipedia.org/wiki?curid=2652965", "title": "Giustizialista", "text": ""}
{"id": "2652973", "revid": "405844", "url": "https://it.wikipedia.org/wiki?curid=2652973", "title": "Raasepori", "text": ""}
{"id": "2652974", "revid": "322321", "url": "https://it.wikipedia.org/wiki?curid=2652974", "title": "Chiesa di San Pietro (Albese con Cassano)", "text": "La chiesa di San Pietro \u00e8 un edificio di culto cattolico situato nel comune di Albese con Cassano, in provincia di Como ed arcidiocesi di Milano.\nDescrizione.\nLa piccola chiesa di San Pietro \u00e8 un'aula in stile romanico su pianta rettangolare con in facciata un semplice portale sormontato da una finestra a lunetta. Il suo campanile pendente, con una cella campanaria illuminata da due piani di bifore, \u00e8 da sempre considerato un simbolo del paese. Al suo interno si possono ammirare gli affreschi di Giovanni Giacomo De Magistris."}
{"id": "2652980", "revid": "1305772", "url": "https://it.wikipedia.org/wiki?curid=2652980", "title": "Jean Rondeau", "text": "L'infanzia.\nCome molte persone nate nella cittadina francese, anche la vita di Jean Rondeau \u00e8 intrecciata con le vicende della pi\u00f9 famosa gara di durata del mondo: suo padre lo port\u00f2 con s\u00e9 a tre anni a vedere la 17\u00aa edizione della 24 Ore di Le Mans, la prima dopo l'invasione della Francia da parte della Germania di Hitler. Da allora nacque la passione di Jean per le gare automobilistiche, che lo port\u00f2 ad iniziare la carriera all'et\u00e0 di 8 anni e a partecipare a 10 anni al \u201cCrit\u00e9rium du Jeune Pilote\u201d, un evento organizzato dall'Automobile Club de l'Ouest (ACO) per scoprire nuovi talenti.\nGli esordi.\nNonostante la perdita del padre nel 1959, Rondeau decise di perseguire il suo obbiettivo, nonostante fosse ancora un ragazzo e nel 1968, dopo tanta insistenza, arrivano i primi risultati: dopo le prime esperienze sulle monoposto addestrative si dedica alle gare per vetture turismo, per poi passare alle vetture Sport. Dopo i successi con la Renault R8 Gordini, inizia a competere nel \"Trofeo Alpine\", che si disputava con le Renault-Alpine, dove ottenne un 12\u00ba posto nell'anno del debutto, mentre l'anno successivo, ancora nel Trofeo Alpine, Rondeau raggiunse la finale del \"Volant Shell\", finendo al 5\u00ba posto. Nei primi due anni del 70, Rondeau decise di dedicarsi alle cronoscalate, sempre alla guida di un'Alpine-Renault, vincendo 12 prove e raccogliendo ulteriori 5 vittorie nelle gare in circuito riservate alle vetture Sport.\nIl debutto a Le Mans.\nDopo due anni con l'Alpine, Jean Rondeau pot\u00e9 finalmente realizzare il sogno di partecipare alla 24 Ore di Le Mans: nel 1972 guid\u00f2 la \"Chevron B21-Ford\" nella categoria \"Sport 2 Litri\", iscritta dal team inglese di Brian Robinson, e nelle prove ufficiali, ottenne il miglior tempo della sua classe.\nGuidando per un team privato e con un budget limitato, Rondeau decise di ritirarsi dalla gara alla nona ora della prova a causa della difficolt\u00e0 nel riparare la Chevron per mancanza di pezzi di ricambio. Lungi dal rinunciare, Rondeau decise di partecipare a una delle due restanti prove del Campionato mondiale Marche, la 1000 km di Zeltweg, dove termin\u00f2 al 12\u00ba posto con la stessa Chevron B21-Ford di Brian Robinson.\nNel 1973, Rondeau torna a cercare fortuna a Le Mans, questa volta con la Porsche 908/02 del francese Christian Poirot nella categoria \"Sport 3 litri\", ma non riesce nemmeno a qualificarsi. Emigra poi nel Regno Unito, dove si guadagna il Trofeo \"British Leyland\", per poi ritornare l'anno seguente al Circuit de la Sarthe ancora con Poirot e la sua Porsche.\nNel 1974 ottenne il 25\u00ba tempo durante le qualifiche e termin\u00f2 la gara al 7\u00ba posto nella categoria Sport 3 Litri, e 19\u00ba in classifica generale. Dopo 3 tentativi senza successo nelle categorie degli sport-prototipi, Rondeau partecip\u00f2 alla 24 Ore di Le Mans del 1975 nella categoria Turismo, pilotando la Mazda RX-3 di Claude Bouchet, ma fu costretto al ritiro da problemi al motore a met\u00e0 gara.\nIl pilota-costruttore.\nSempre molto ambizioso, Rondeau decise di dare una svolta alla sua carriera e divenne un pilota-costruttore: era l'anno 1976, a due anni di distanza dal ritiro della Matra da Le Mans e dal Mondiale Marche dopo 3 vittorie consecutive e 10 anni di ininterrotta partecipazione. Senza una squadra francese in gara, alla 24 Ore di Le Mans del 1975, ci fu un dominio dalle squadre inglesi e tedesche, nonostante la presenza di Ligier con il suo 2\u00ba posto nella classifica generale: in verit\u00e0 la Ligier non fu mai un reale un ostacolo per le Mirage e le Lola in quella edizione e solo i problemi meccanici che interessarono le T292 e T294 della marca fondato da Eric Broadley (curiosamente iscritte da un team francese) le permisero il suo miglior risultato di sempre a Le Mans.\nMa dal desiderio di tornare a una forte e credibile presenza francese a Le Mans nacquero due progetti, uno patrocinato dall'ex-progettista Peugeot Gerard Welter e l'altro su iniziativa di Jean Rondeau: entrambi i progetti, che miravano a formare una \"Equipe de France\", partivano dall'idea di utilizzare il motore PRV (Peugeot, Renault e Volvo) V6 2,7 litri ed i prototipi furono costruiti secondo le regole del Gruppo 6 - GTP, le cosiddette Gran Turismo Prototipo. Rondeau, che per\u00f2 aveva bene in mente la potenza del Ford Cosworth DFV (all'epoca ampiamente utilizzato in Formula 1) portati in pista dalle inglesi Mirage, scelse in seguito di costruire una GTP competitiva ma poco \"patriottica\", scommettendo sul motore da corsa a discapito del propulsore francese derivato dalla serie: questa scelta gli valse la mancanza di sostegno da parte delle grandi aziende francesi, che appoggiarono invece il progetto di Gerard Welter.\nA questo punto Rondeau gioc\u00f2 una carta a sorpresa e firm\u00f2 un contratto con la multinazionale della carta \"Inaltera\"; tale accordo comprendeva, in cambio della sponsorizzazione, l'attribuzione del nome del prototipo in fase di costruzione. Con questa mossa, Rondeau era sulla bocca di tutti e fece tanto scalpore che alla 24 Ore di Le Mans del 1976 la TF1, la principale emittente televisiva francese, diede ordini specifici ai suoi commentatori di non pronunciare il nome dello sponsor di Rondeau e nemmeno il nome ufficiale del prototipo, che fu battezzato Inaltera LM. Le due vetture che vennero iscritte alla gara furono completate in soli 5 mesi da Rondeau, un gruppo di suoi amici di lunga data e dai dipendenti del \"Bureau de Design Ovale\", l'azienda che aveva progettato l'aerodinamica della Inaltera LM e furono letteralmente costruite nel cortile della sua casa, a pochi passi del circuito La Sarthe. Da allora in poi le vicende personali e sportive di Jean Rondeau si intrecciarono con quelle delle vetture da lui costruite dapprima con il nome Inaltera e in seguito Automobiles Jean Rondeau.\nNel 1980 riusc\u00ec, in coppia con il pilota francese Jean-Pierre Jaussaud, ad aggiudicarsi la 24 Ore di Le Mans, nella storia della gara \u00e8 l'unico pilota a vincere con una vettura di sua costruzione e che porta il suo nome.\nGli ultimi anni.\nDopo la fallimentare 24 Ore di Le Mans del 1983, la \"Ford France\" ritir\u00f2 il suo appoggio economico e nonostante gli avesse commissionato una fornitura di monoposto addestrative, la sua azienda fu costretta alla chiusura alla fine del 1985 e nel frattempo non si iscrisse alle gare del 1984 e 1985. Di conseguenza il \"pilota\" Jean Rondeau gareggi\u00f2 nella 24 Ore di Le Mans del 1984 con una Porsche 956 privata del team statunitense \"T-Bird Swap Shop\", diretto da Preston Henn, pilotando in coppia con lo statunitense John Paul, jr. e si classific\u00f2 secondo alle spalle della vettura gemella iscritta dal team Joest Racing con un distacco di due giri, in una gara che vide assente il team ufficiale Porsche in polemica con gli organizzatori e la \"Federazione Internazionale dello Sport Automobilistico\", ma che fu dominata dalle vetture tedesche con sette \"956\" private ai primi sette posti.\nLa gara del 1985 fu meno foriera di soddisfazioni: sulla WM P83B di Gruppo C spinta da un motore Peugeot, partito 21\u00ba in griglia, si classific\u00f2 17\u00ba in classifica generale insieme a Michel Pignard e Jean-Daniel Raulet, in un equipaggio tutto francese.\nIl 27 dicembre 1985, alle 15:30, l'auto di Jean Rondeau rest\u00f2 intrappolata tra le sbarre del passaggio a livello di Champagn\u00e9, un treno colp\u00ec la Porsche 944 sulla destra del paraurti, la macchina si gir\u00f2 e si infil\u00f2 sotto il treno: per il pilota-costruttore non ci fu scampo.\nBibliografia.\nIn Francia sono stati scritti 4 libri su Jean Rondeau e le sue automobili:"}
{"id": "2652981", "revid": "123252807", "url": "https://it.wikipedia.org/wiki?curid=2652981", "title": "Studebaker Light Four", "text": "La Studebaker Light Four \u00e8 un'autovettura costruita dalla Studebaker dal 1918 al 1919.\nIl progetto era ufficialmente chiamato \"Model SH Series 19\", ed era disponibile nelle versioni torpedo, berlina e roadster.\nLa Light Four nacque su un telaio di 2800 mm di passo e fu mossa da un motore Studebaker in linea a quattro cilindri, erogante 40 bhp di potenza a 2000 giri al minuto.\nLa Light Four fu tolta di produzione negli anni venti, quando la Studebaker bas\u00f2 la propria gamma unicamente su motori a sei cilindri.\nPer il basso numero di esemplari prodotti, oggi la Light Four \u00e8 un modello raro da trovare per i collezionisti."}
{"id": "2652992", "revid": "147575", "url": "https://it.wikipedia.org/wiki?curid=2652992", "title": "Premi e nomination per Heroes", "text": ""}
{"id": "2652993", "revid": "112302299", "url": "https://it.wikipedia.org/wiki?curid=2652993", "title": "Maria Rita", "text": "\u00c8 la figlia della cantante Elis Regina e del compositore C\u00e9sar Camargo Mariano.\nHa cominciato la sua carriera da professionista a 24 anni portandosi sempre addosso l'ombra della famosissima, compianta madre. \"Ho sempre avuto coscienza di essere l'unica figlia di una grande cantante\".\nGli inizi della sua carriera sono costantemente accompagnati dalle accuse della critica di imitare troppo lo stile della madre.\nSi afferma in breve come icona della musica latina e guadagna nel 2004 il Grammy latino in tre categorie: rivelazione dell'anno, miglior disco della musica popolare brasiliana (album \"Maria Rita\") e migliore canzone brasiliana (\u201cA festa\u201d).\nNel 2006 grazie al successo internazionale \"Segundo\" guadagna altri due Grammy Latini: miglio album e miglior canzone brasiliana (\"Caminho das Aguas\" scritta da Rodrigo Maranh\u00e3o).\nPartecipa a festival internazionali di prestigio tra cui Montreux Jazz Festival, North Sea Jazz Festival, Irving Plaza (NY), San Francisco Jazz Festival e riceve 3 nomination agli Awards della musica internazionale dalla BBC radio nel 2008.\nNel giugno del 2008 arriva in Europa esibendosi a Londra per la prima volta con una coproduzione Tuba Productions e JungleDrums Magazine.\nBiografia.\nFiglia della cantante Elis Regina e del compositore C\u00e9sar Camargo Mariano, si \u00e8 forma in Comunicazione Sociale e Studi Latino-americani all'Universit\u00e0 di New York. Cominci\u00f2 la sua carriera di cantante professionista a 24 anni. Con le sue parole: \"Ho voluto sempre cantare ma il problema non \u00e8 mai stato il volerlo ma il perch\u00e9. Non mi piace fare qualcosa senza un perch\u00e9. \u00c8 sempre meglio quando c'\u00e8 una meta, un obiettivo. Il motivo mi fu chiaro quando capii che sarei impazzita se non avessi cominciato a farlo.\"\nIl suo primo disco \"Maria Rita\" uscito nel 2003, uscito in 30 paesi, ha venduto quasi un milione di copie che le valsero un Disco di Platino triplo in Brasile, un CD di Platino in Portogallo.\nDiscografia.\n\u00c8 inoltre presente in duetto in vari CD tra cui: \"Piet\u00e0\" di Milton Nascimento (con la canzone \"Tristesse\"), \"12 Segundos de Oscuridad\" con il vincitore del Grammy Awards Uruguaiano 2004 Jorge Drexler (con la canzone \"Soledad\")."}
{"id": "2652997", "revid": "220256", "url": "https://it.wikipedia.org/wiki?curid=2652997", "title": "G\u00f6tzen-D\u00e4mmerung", "text": ""}
{"id": "2653000", "revid": "486946", "url": "https://it.wikipedia.org/wiki?curid=2653000", "title": "Ermanno lo storpio", "text": ""}
{"id": "2653004", "revid": "228587", "url": "https://it.wikipedia.org/wiki?curid=2653004", "title": "Rondeau (casa automobilistica)", "text": "La Rondeau (nota anche come Automobiles Jean Rondeau) era casa automobilistica francese fondata dal pilota Jean Rondeau nel 1976, quando egli era ancora in piena attivit\u00e0 agonistica, e specializzata nella costruzione di automobili da competizione per le gare di durata.\nFondamentalmente un'azienda artigianale, realizz\u00f2 le Inaltera LM e LM77, denominate cos\u00ec in base ad un accordo di sponsorizzazione con la multinazionale \"Inaltera\", azienda specializzata in carta da parati e decorazioni. Quando il contratto fu sciolto alla fine del 1977 e le tre vetture costruite e tutti i ricambi vennero venduti allo svizzero Heini Mader, Jean Rondeau tenne per s\u00e9 i progetti della vettura, il che gli permise di realizzare una nuova automobile da corsa a cui diede il proprio nome. Pass\u00f2 alla storia dell'automobilismo perch\u00e9 finora il suo proprietario \u00e8 stato l'unico pilota a vincere la 24 Ore di Le Mans con una vettura di propria fabbricazione.\nIl pilota-costruttore.\nSempre molto ambizioso, Rondeau decise di dare una svolta alla sua carriera di pilota, che gli aveva gi\u00e0 dato le sue soddisfazioni, e decise di diventare un pilota-costruttore: era l'anno 1976, a due anni di distanza dal ritiro della Matra da Le Mans e dal Mondiale Marche dopo 3 vittorie consecutive e 10 anni di ininterrotta partecipazione. Senza una squadra francese in gara, alla 24 Ore di Le Mans del 1975, ci fu un dominio dalle squadre inglesi e tedesche, nonostante la presenza di Ligier con il suo 2\u00ba posto nella classifica generale. In verit\u00e0 la Ligier non fu mai un reale un ostacolo per le Mirage e le Lola in quella edizione e solo i problemi meccanici che interessarono le T292 e T294 della marca fondato da Eric Broadley (curiosamente iscritte da un team francese) le permisero il suo miglior risultato di sempre a Le Mans.\nMa dal desiderio di tornare a una forte e credibile presenza francese a Le Mans nacquero due progetti: uno patrocinato dall'ex-progettista Peugeot Gerard Welter e l'altro su iniziativa di Jean Rondeau. Entrambi i progetti, che miravano a formare una \"Equipe de France\", partivano dall'idea di utilizzare il motore PRV (Peugeot, Renault e Volvo) V6 2,7 litri ed i prototipi furono costruiti secondo le regole del Gruppo 6 - GTP, le cosiddette \"Gran Turismo Prototipo\". Rondeau, che aveva bene in mente la potenza del Ford Cosworth DFV (all'epoca ampiamente utilizzato in Formula 1) portati in pista dalle inglesi Mirage, scelse di costruire una GTP competitiva ma poco \"patriottica\", scommettendo sul motore da corsa a discapito del propulsore francese derivato dalla serie. Questa scelta gli valse la mancanza di sostegno da parte delle grandi aziende francesi, che appoggiarono invece il progetto di Gerard Welter.\nA questo punto Rondeau gioc\u00f2 una carta a sorpresa e firm\u00f2 un contratto con la multinazionale della carta \"Inaltera\": tale accordo comprendeva, in cambio della sponsorizzazione, l'attribuzione del nome del prototipo in fase di costruzione. Con questa mossa, Rondeau era sulla bocca di tutti e fece tanto scalpore che alla 24 Ore di Le Mans del 1976 la TF1, la principale emittente televisiva francese, diede ordini specifici ai suoi commentatori di non pronunciare il nome dello sponsor di Rondeau e nemmeno il nome ufficiale del prototipo, che il costruttore aveva battezzato Inaltera LM, questo perch\u00e9 tale operazione sembrava fatta apposta per aggirare la legge francese sulle sponsorizzazioni occulte, sebbene tale pratica fosse la norma nelle competizioni d'oltreoceano come la 500 miglia di Indianapolis. Le due vetture che vennero iscritte alla gara furono completate in soli 5 mesi da Rondeau, un gruppo di suoi amici di lunga data e dai dipendenti del \"Bureau de Design Ovale\", l'azienda che aveva progettato l'aerodinamica della Inaltera LM e furono letteralmente costruite nel cortile della sua casa, a pochi passi dal Circuit de la Sarthe.\nRisultati sportivi.\nIl 1976.\nRondeau pot\u00e9 cos\u00ec ingaggiare il tre volte vincitore a Le Mans Henri Pescarolo e Jean-Pierre Beltoise come equipaggio per una delle sue vetture, mentre l'altra fu condotta dallo stesso Rondeau, da Jean-Pierre Jaussaud e dalla belga Christine Beckers e una terza vettura era presente ai box come riserva; tuttavia, un'altra squadra sottrasse tutte le attenzioni dei media ai progetti artigianali di Rondeau e Welter: era la \"Renault Sport\", che aveva unito le sue forze a quelle dell'Alpine e della Gordini per poter puntare, oltre che alla 24 Ore, anche al Mondiale Marche. Durante le prove l'Inaltera LM si piazz\u00f2 in testa allo sparuto gruppo di GTP (le due Inaltera, la WM, una Lola e una Lancia Stratos), ma la Renault Alpine A442 ottenne la pole position. Durante la gara le GTP furono pi\u00f9 lente delle barchette del \"Gruppo 6\" e le vetture di Rondeau su classificarono all'8\u00ba (con Pescarolo/Beltoise) e al 21\u00ba posto nella classifica generale, conquistando il 1\u00ba e il 3\u00ba posto nella loro classe. Un'altra vittoria di classe per Rondeau e una vittoria al debutto per la Inaltera.\nIl 1977.\nPer la 24 Ore di Le Mans 1977 Jean Rondeau iscrisse 3 \"Inaltera LM77\" nella classe GTP per gli equipaggi Jean-Pierre Beltoise/Al Holbert, Lella Lombardi/Christine Beckers e Jean Rondeau/Jean Ragnotti. I suoi piloti di punta del 1976 erano stati assoldati da Porsche e Renault per competere per la vittoria assoluta nella lotta tra la Porsche 936 e la Renault Alpine A442. Durante la gara, l'Inaltera di Beltoise/Holbert arriv\u00f2 a occupare il 3\u00ba posto assoluto, davanti a una delle Porsche ufficiali, ma un problema durante un rifornimento causato un allagamento dell'abitacolo del prototipo, il successivo incendio con Beltoise ancora dentro la vettura e la mezz'ora di riparazioni la attardarono e le fecero completare la gara al 13\u00ba posto assoluto, due posizioni dietro alla macchina tutta \"femminile\" di Lella e Christine, che termin\u00f2 in 11\u00aa posizione. La terza Inaltera, nelle fasi finali detenne il terzo posto, ma Ragnotti non riusc\u00ec a difendersi dall'attacco della Porsche 935 privata della squadra francese JMS Racing/ASA Cachia, con Claude Ballot-L\u00e9na e Peter Gregg al volante, che gli soffi\u00f2 il podio. Jean Rondeau ottenne quindi il quarto posto e si riconferm\u00f2 vincitore della classe GTP.\nNell'agosto di quell'anno la Rondeau mise in cantiere un progetto per una vettura sport a sei ruote, la \"M579\", spinta da una versione sovralimentata del motore Ford Cosworth DFV denominata DFX (che aveva gi\u00e0 dimostrato il suo valore nelle gare americane per monoposto dell'American Championship car racing in versione da 2,65 litri), ma con cilindrata ridotta a 2.142\u00a0cm\u00b3 per rientrare nella \"classe 3 litri\" per via del fattore di equivalenza. I vantaggi dell'uso di sei ruote, secondo il costruttore, sarebbero stati una migliore aerodinamica e una maggiore superficie di contatto sull'asfalto, pertanto una maggiore agilit\u00e0 e frenata migliore sul bagnato, con minori problemi in caso di foratura. Ispirata alla Tyrrell P34 di Formula 1, avrebbe dovuto partecipare alla 24 Ore di Le Mans del 1979, ma la FIA aveva gi\u00e0 deciso l'anno precedente di mettere fuori legge le auto da corsa con pi\u00f9 di 4 ruote a partire dalla stagione 1979: il progetto fu abortito e in seguito si parl\u00f2 della vettura, di cui era stato realizzato il modello in scala per i test in galleria del vento, come di una mossa mediatica di Jean Rondeau per attirare nuovi sponsor.\nIl 1978.\nNonostante i risultati fossero stati molto positivi, tenuto anche conto del fatto che la squadra fosse amatoriale e partecipasse con un prototipo artigianale se confrontato con quello della Renault-Alpine, della Porsche o anche della Mirage, l'azienda che sponsorizzava l'avventura di Jean Rondeau decise nel 1978 di non continuare a sostenere il piccolo produttore: la scuderia fu chiusa e le tre vetture, complete di motori e ricambi, furono vendute al preparatore svizzero Heini Mader. A fronte di una riduzione di bilancio di circa l'80% rispetto a quello dei due anni precedenti, Rondeau che per sua natura non rinunciava di fronte alle avversit\u00e0 e che aveva tenuto per se i progetti, si schier\u00f2 nel 1978 con una evoluzione dell'Inaltera LM77, che venne chiamata \"Rondeau M378\", ancora nella classe GTP, ma stavolta con solo un prototipo in luogo dei due o tre degli anni precedenti. Nel frattempo Mader aveva tenuto per se solo i motori e aveva rivenduto le auto, una delle quali fu iscritta alla gara dall'Andr\u00e9 Chevalley Racing, del pilota svizzero Andre Chevalley.\nLe qualifiche della 24 Ore di quell'anno non andarono bene e Rondeau, che quell'anno aveva come compagni di squadra Bernard Darniche e Jacky Haran, non fece meglio del 40\u00ba tempo, mentre l'Inaltera LM venduta alla squadra svizzera fu in grado di cogliere il 19\u00ba tempo in un parco partenti di 55 concorrenti.\nIn gara, per\u00f2, la Rondeau continu\u00f2 a mostrare la competitivit\u00e0 di sempre a alla fine vinse ancora una volta la classe GTP e raggiunse l'8\u00ba posto assolunto nella classifica finale della gara, vinta dalla Renault Alpine A442B pilotata da Jean Pierre Jaussaud (ex-compagno di squadra di Rondeau) e Didier Pironi.\nIl 1979.\nNel 1979, grazie alla sua insistenza e alla capacit\u00e0 di convincere tutti a condividere il suo sogno, Rondeau pot\u00e9 iscrivere nuovamente 3 vetture, le Rondeau M379 (evoluzione della M378), ottenendo per ognuna di loro uno sponsor differente e riuscendo, in seguito al ritiro della Renault (dedicatasi quell'anno esclusivamente alla Formula 1), a convincere di nuovo Henri Pescarolo e Jean-Pierre Beltoise a tornare a correre per la sua squadra. Cos\u00ec, con il sostegno di VSD e Canon, la Rondeau n\u00b05 fu pilotata dalla coppia Jean Ragnotti/Bernard Darniche, la n\u00b04, dipinta con i colori della ITT e della Oceanic, fu condivisa da Henri Pescarolo e Jean-Pierre Beltoise e, infine, Jacky Aran fece coppia con lo stesso Jean Rondeau sulla n\u00b055 con il patrocinio di Merlin Plage: per la prima volta Rondeau ha decise di collocare due dei suoi prototipi nella classe principale, il Gruppo 6 (classe \"Sport oltre 2 litri\") (la n\u00b04 e n\u00b05), mentre la n\u00b055 fu iscritta alla classe GTP (classe \"fino a 3 litri\").\nIn qualifica, Pescarolo/Beltoise ottennero il 9\u00ba tempo e Ragnotti/Darniche il 6\u00ba tempo. Tuttavia, per la prima volta, un prototipo costruito da Rondeau non riusc\u00ec a finire la gara, dominata quell'anno dalle vetture silhouette del Gruppo 5, con la vittoria nella Porsche 935 Kremer Racing affidata al tedesco Klaus Ludwig e gli americani Don e Bill Whittington. Le altre due Rondeau terminarono la gara al 5\u00ba e al 10\u00ba posto (Ragnotti/Darniche e Pescarolo/Beltoise rispettivamente). Infine \u00e8 da notare che la Rondeau di Ragnotti/Darniche vinse il Gruppo 6 (classe \"Sport oltre 2 litri\").\nIl 1980.\nQuell'anno a Le Mans Jean Rondeau e il suo copilota Jean-Pierre Jaussaud dovettero fronteggiare con la loro \"M379B\" e le altre due vetture gemelle (per gli equipaggi Pescarolo/Ragnotti e Spice/P. Martin/J.M. Martin) i numerosi team privati clienti della Porsche, tra cui il pi\u00f9 accreditato era il Joest Racing con una barchetta di Gruppo 6 pilotata dallo stesso Reinhold Joest e da Jacky Ickx, seguiti dalle \"935\" del Gruppo 5.\nLa partenza fu tra le pi\u00f9 bagnate della storia di Le Mans. Ickx rimase indietro con la sua roadster fin quando la visibilit\u00e0 non miglior\u00f2 e, nel frattempo, le coup\u00e9 Porsche 935, BMW M1 e Rondeau si portarono in testa.\nA sera una Rondeau conduceva la gara, ma Ickx si mise all'inseguimento e alle 3:00 di domenica era davanti e iniziava a distanziare la vettura francese. Dopo numerosi cambi di posizione dovuti ai rifornimenti e alle manutenzioni programmate, attorno alle 7:00 la barchetta Porsche aveva costruito un solido vantaggio.\nMa la Scuderia Joest aveva sottostimato la Rondeau, non si aspettava che il motore Cosworth fosse cos\u00ec affidabile. Di conseguenza Joest e Ickx corsero di conserva e alle 10:00, quando la loro vettura ebbe un problema al cambio, non avevano costruito un vantaggio sufficiente e la Rondeau di Jean Rondeau e Jean-Pierre Jaussaud prese il comando e un vantaggio di tre giri, costringendo il Joest Racing a un nuovo inseguimento.\nQuando Jaussaud diede il cambio a Rondeau, con un'ora e mezza ancora da correre, la Rondeau aveva ancora due giri di vantaggio, ma la Porsche andava pi\u00f9 veloce. A 35 minuti dalla fine ricominci\u00f2 a piovere. Ickx si ferm\u00f2 ai box per montare le gomme da pioggia, mentre Jaussaud mantenne le slick, facendo la scelta giusta e rimanendo in testa. Ma ci fu una sorpresa finale: con l'infittirsi della pioggia, all'ultimo giro Jaussaud perse il controllo dell'auto, ma per sua fortuna la Rondeau non urt\u00f2 niente.\nPer la prima volta un pilota vinceva Le Mans con una vettura da lui stesso costruita. A completare il successo della piccola casa francese vi fu il terzo gradino del podio ottenuto dalla vettura dei suoi compagni di squadra Gordon Spice, Philippe Martin e Jean-Michel Martin, vincitori della Classe GTP.\nIl 1981.\nAlla 24 Ore di Le Mans 1981 Rondeau si present\u00f2 con la M379 in versione C, spinta sempre dal motore V8 Cosworth DFV 3 litri con funzioni portanti, che sviluppava 460 CV e spingeva gli 810\u00a0kg di massa della vettura a 325\u00a0km/h. Con i due esemplari di questa automobile iscritti nella categoria GTP la squadra fece suoi il 2\u00ba posto con Jacky Haran, Jean-Louis Schlesser e Philippe Streiff e il 3\u00ba posto con Gordon Spice e Fran\u00e7ois Migault, mentre la vettura di Jean Ragnotti/Jean-Louis Lafosse, iscritta tra le \"Sport oltre 2 litri\", ebbe un incidente fatale sul rettilineo dell'Hunaudi\u00e8res mentre Lafosse era al volante, le cui cause non furono mai del tutto chiarite.\nOltre a queste tre vetture la squadra iscrisse altre due \"M379C\", spinte per\u00f2 dal Cosworth DFL 3,3 litri (quell'anno era stato rimosso il limite di cilindrata di 3 litri per le \"Gruppo 6\") e iscritte anch'esse tra le \"Sport oltre 2 litri\": una per lo stesso Jean e Jean-Pierre Jaussaud, che si ritirarono dopo 58 giri per la rottura del telaio e l'altra per Henri Pescarolo e Patrick Tambay fermati dalla rottura della pompa della benzina al 41\u00ba giro.\nLa gara fu vinta con 14 giri di vantaggio dalla Porsche 936 di Jacky Ickx e Derek Bell, ma la buona prestazione delle Rondeau arrivate sul podio fu offuscata dal dramma di Lafosse.\nIl 1982.\nIl 1982, anno dell'introduzione delle Gruppo B e Gruppo C nelle gare di durata, vide la squadra francese porsi l'obbiettivo di conquistare Le Mans e l'intero Campionato mondiale Endurance, approntando la M382 spinta da un motore Ford Cosworth DFL da 3,9 litri e progettata in osservanza dei nuovi regolamenti di Gruppo C. Le rivali pi\u00f9 accreditate furono la Porsche 956 e la Ford C100, anch'esse debuttanti nella nuova categoria. Henri Pescarolo vinse la 1000 km di Monza con Giorgio Francia, si classific\u00f2 5\u00ba alla 6 Ore di Silverstone in coppia con Gordon Spice, arriv\u00f2 2\u00ba alla 1000 km del N\u00fcrburgring con Rolf Stommelen. La 24 Ore and\u00f2 alla squadra ufficiale Porsche che ottenne una tripletta con le gi\u00e0 affidabilissime \"956\", mentre le tre Rondeau ufficiali si ritirarono per problemi al motore e i team \"Primagaz\" e \"Christian Bussi\" ottennero solo il 10\u00ba e il 15\u00ba posto, rispettivamente. All'ultima gara valevole per il mondiale costruttori, la 1000 km di Spa, Fran\u00e7ois Migault e Gordon Spice arrivarono solo quinti, dietro a tre Porsche e una Lancia LC1: a fine anno Rondeau sembrava aver vinto il mondiale Costruttori, ma a conti fatti i 15 punti conquistati da una \"Porsche 930\" (versione da competizione della Porsche 911 Turbo) privata iscritta nel Gruppo B dal \"M\u00fcllerbr\u00e4u Team\" alla 1000\u00a0km del N\u00fcrburgring, quando la squadra ufficiale era assente privarono del titolo il pilota-costruttore.\nC'\u00e8 anche da ricordare che nel 1981 Rondeau vendette a scatola chiusa la nuova \"M382\" a due diverse squadre statunitensi, quella di Gary Belcher e il \"Golden Eagle\" di Bill Koll, a cui furono consegnati i primi due esemplari realizzati. Impegnate nel Campionato IMSA corsero alla 24 Ore di Daytona del 1982 e nel seguito della stagione furono dotate di motori Chevrolet, ma la stagione fu costellata di ritiri e solo una volta la vettura del \"Golden Eagle\" and\u00f2 a podio, arrivando terza alla \"100 miglia di Sears Point\".\nParallelamente alla conservativa M382, Rondeau stava progettando una vettura del tutto innovativa nel 1982, la \"M482\": questa sportprototipo appartenente al Gruppo C aveva un telaio in alluminio e aerodinamica ad effetto suolo e su di essa erano concentrate le risorse della squadra, ma ritardi nello sviluppo del progetto avevano spinto il costruttore francese a prevedere una \"vettura di riserva\". La nuova automobile fece il suo debutto in gara alla 6 Ore di Silverstone del 1982 con al volante lo stesso Jean Rondeau e Fran\u00e7ois Migault che, partiti dal 27\u00ba posto in griglia con 16 secondi di distacco dalla pole position, si ritirarono per colpa di una sospensione rotta. La vettura fu iscritta alla 24 Ore di Le Mans del 1982 per Fran\u00e7ois Migault e Danny Sullivan, ma non partecip\u00f2 alla gara e fu ripresentata l'anno successivo.\nIl 1983.\nAlla 24 Ore di Le Mans del 1983 il costruttore francese, patrocinato dalla filiale francese della Ford, iscrisse tre M482 e le affid\u00f2 a Thierry Boutsen e Henri Pescarolo, Jean-Pierre Jaussaud e Philippe Streiff e infine ad Alain Fert\u00e9 e Michel Fert\u00e9, che la condividevano con lo stesso Jean Rondeau. Era una macchina difficile da mettere a punto e il suo motore Cosworth da 3,9 litri si rivel\u00f2 inaffidabile. Altri team privati come il Graff Racing la portarono in gara in altre occasioni. Oltre a queste, Rondeau iscrisse anche una M379C e la affid\u00f2 a Vic Elford, Jo\u00ebl Gouhier e Anny Charlotte Verney.\nA Le Mans, nel 1983, erano presenti anche tre M382: quella del team \"Christian Bussi\", pilotata da Daniel Herregods, Jean-Paul Libert e Pascal Witmeur, quella della \"Communaute Pays de Loire\", con Xavier Lapeyre, Alain Cudini e Dany Snobeck e quella della \"Primagaz\", guidata da Lucien Guitteny, Pierre Yver e Bernard de Dryver. Delle 7 Rondeau in gara, solo la M382 del team \"Christian Bussi\" vide il traguardo piazzandosi in 19\u00aa posizione, mentre cinque vetture si ritirarono per vari problemi al motore e la M382 della \"Primagaz\" fu squalificata.\nNel 1983, inoltre, Jean fond\u00f2 la \"Rondeau Ingeneerie\", una societ\u00e0 di progettazione finanziata dalla vendita delle vetture fino ad allora utilizzate e che si sarebbe occupata del progetto della \"Rondeau M484\" motorizzata Porsche, che per\u00f2 non avrebbe mai visto la luce.\nIl 1984 e il 1985.\nDopo la fallimentare 24 Ore di Le Mans del 1983, la \"Ford France\" fu costretta dalla Casa Madre a ritirare il suo appoggio a Rondeau, che si trov\u00f2 allora in grosse difficolt\u00e0 economiche. Come compensazione la filiale francese dell'azienda americana gli commission\u00f2 una fornitura di monoposto addestrative di Formula Ford, che l'importatore francese aveva introdotto sui circuiti d'oltralpe e lo aiut\u00f2 ad avviarne la costruzione. Per stringere i tempi, l'ex-pilota strinse un accordo con la Reynard, il produttore britannico specialista del settore, che gli consegn\u00f2 una trentina di telai da assemblare. La squadra Rondeau assembl\u00f2 le auto nella sua officina e le dot\u00f2 di una carrozzeria appositamente progettata da Robert Choulet. Questo gli diede il diritto di dare il suo nome alle vetture, che diventarono delle Rondeau a tutti gli effetti e furono battezzate \"Rondeau M584\" e furono evolute l'anno successivo nelle \"M585\".\nNonostante i buoni risultati sportivi ottenuti da tali vetture, alla fine del 1985 il rapporto di fornitura si interruppe e la Automobiles Jean Rondeau fu costretta alla chiusura alla fine dell'anno e nel frattempo non si era iscritta alle gare del 1984 e 1985 per mancanza di budget adeguati, ma le vetture costruite fino ad allora continuarono a competere anche negli anni successivi nelle mani dei privati a cui erano state nel frattempo vendute.\nCon l'improvvisa morte del fondatore il 27 dicembre 1985, l'azienda venne posta in liquidazione.\nIl revival 2010.\nThierry Rondel, animatore dell'\"Associazione Jean Rondeau Retrospective 2000\", ha organizzato per il trentennale della vittoria della Rondeau a Le Mans, il raduno di tutte le 17 vetture realizzate dall'azienda ancora esistenti su un totale di 19 costruite (due furono distrutte in incidenti di gara nel 1979 e 1981), riuscendo a portare in pista in quell'occasione le tre Inaltera e nove tra M379 (in varie versioni), M382 e M482.\nBibliografia.\nIn Francia sono stati scritti 4 libri su Jean Rondeau e le sue automobili:"}
{"id": "2653006", "revid": "729019", "url": "https://it.wikipedia.org/wiki?curid=2653006", "title": "Udet Flugzeugbau", "text": "La Udet Flugzeugbau GmbH fu un'azienda di progettazione e produzione aeronautica fondata nel 1921 da Ernst Udet, famoso asso dell'aviazione tedesco della Prima guerra mondiale.\nStoria.\nUdet desiderava che la sua azienda progettasse aerei civili da turismo, di piccole dimensioni. Sotto la sua supervisione, furono prodotti i modelli Udet U 2 ed U 4. Nel 1924 sorsero contrasti fra Udet e i soci, pertanto Udet lasci\u00f2 la Compagnia poco prima che volasse l'U 12, unico aereo di successo dell'azienda.\nLa Udet Flugzeugbau GmbH fall\u00ec nel 1928 e fu assorbita dalla Bayerische Flugzeugwerke AG (BFW) dove lavor\u00f2 Willy Messerschmitt prima che ne diventasse proprietario e le desse il proprio nome."}
{"id": "2653007", "revid": "287204", "url": "https://it.wikipedia.org/wiki?curid=2653007", "title": "Elisabeth Guigou", "text": ""}
{"id": "2653009", "revid": "71155", "url": "https://it.wikipedia.org/wiki?curid=2653009", "title": "Giancarlo", "text": "Origine e diffusione.\nSi tratta di un nome composto, formato dall'unione di Gianni (ipocoristico di Giovanni) e Carlo. Secondo dati raccolti negli anni '70, fra i composti di Gianni \u00e8 in assoluto il pi\u00f9 diffuso con 186.000 occorrenze (pi\u00f9 altre 18.000 per le forme femminili), seguito a una certa distanza da Gianfranco (131.000) e ancora pi\u00f9 in distanza da Gianpiero (31.000), Gianluigi (22.000) e Gianbattista (21.000).\nOnomastico.\nL'onomastico si festeggia il 20 settembre in ricordo di san Giancarlo Cornay, missionario martire nella provincia di Ha Tay, Vietnam. In alternativa pu\u00f2 essere festeggiato in concomitanza con gli onomastici di Carlo e Giovanni (cio\u00e8, solitamente 4 novembre in onore di san Carlo Borromeo, 24 giugno in ricordo di san Giovanni Battista o 27 dicembre in onore di san Giovanni apostolo ed evangelista)."}
{"id": "2653012", "revid": "101260", "url": "https://it.wikipedia.org/wiki?curid=2653012", "title": "Zegapain", "text": ""}
{"id": "2653013", "revid": "729019", "url": "https://it.wikipedia.org/wiki?curid=2653013", "title": "N\u00f3lsoy", "text": "N\u00f3lsoy \u00e8 un'isola delle F\u00e6r \u00d8er, posizionata a est dell'isola di Streymoy dove si trova la capitale T\u00f3rshavn. Vi \u00e8 un unico insediamento il quale porta lo stesso nome dell'isola, sulla costa nord occidentale di Stongin, una penisola collegata al resto dell'isola da uno stretto istmo.\nL'isola presenta anche una montagna, \"H\u00f8goyggj\", il cui punto pi\u00f9 elevato \u00e8 chiamato Eggjarklettur (371\u00a0m). N\u00f3lsoy \u00e8 raggiungibile da T\u00f3rshavn tramite un servizio di traghetti, con percorrenza di circa 20 minuti. N\u00f3lsoy vanta la pi\u00f9 grande colonia del mondo della specie di uccelli Hydrobatidae. La costa meridionale ha due estremit\u00e0, in ognuno delle quali si trova un faro: \u00d8knastangi a Sud-Est e Bor\u00f0an a Sud. I fari furono costruiti sul finire del diciottesimo secolo per aiutare i contrabbandieri che agivano contro le compagnie commerciali governative.\nAttualmente, una quarantina di persone che vivono a N\u00f3lsoy si reca quotidianamente a T\u00f3rshavn per lavoro. Negli ultimi anni diverse giovani famiglie si sono trasferite a N\u00f3lsoy, dove si possono trovare case meno care rispetto a T\u00f3rshavn. In questo modo, \u00e8 possibile condurre una vita 'in campagna' e, allo stesso tempo, trovarsi a solo 20 minuti dalle comodit\u00e0 della capitale.\nOgni anno, all'inizio di agosto, a N\u00f3lsoy si tiene un festival chiamato Ovastevna. Il festival \u00e8 simile all'\u00d3lavs\u00f8ka che ha luogo a T\u00f3rshavn, solo un po' pi\u00f9 piccolo. Ovastevna \u00e8 l'occasione per commemorare Ove Joensen di N\u00f3lsoy. Egli raggiunse la Danimarca con una tradizionale barca a remi, partendo dalle isole F\u00e6r \u00d8er nel 1986. Nel 1987, Ove anneg\u00f2 all'imbocco dello Sk\u00e1lafj\u00f8r\u00f0ur, dove era caduto dalla barca. Il ricavato del festival \u00e8 utilizzato per costruire una piscina per bambini a N\u00f3lsoy. Ove stesso aveva inizialmente cominciato con questo progetto poco dopo il suo approdo in Danimarca.\nIl famoso N\u00f3lsoyar P\u00e1ll nacque a N\u00f3lsoy. Egli \u00e8 riconosciuto come il padre della lotta per la libert\u00e0 e un eroe nazionale. Combatt\u00e9 la Compagnia Reale del Commercio all'inizio del diciannovesimo secolo. La Compagnia Reale del Commercio contribu\u00ec all'impoverimento della popolazione delle isole F\u00e6r \u00d8er dal 1271 al 1856. N\u00f3lsoyar P\u00e1ll commerci\u00f2 tra la Danimarca e le Isole F\u00e6r \u00d8er con la sua imbarcazione chiamata \u2018Royndin Frida\u2019. La sua barca fu il primo vascello faerorese a solcare l'oceano dall'inizio del Medioevo."}
{"id": "2653016", "revid": "1305772", "url": "https://it.wikipedia.org/wiki?curid=2653016", "title": "Stop Whispering", "text": "Stop Whispering \u00e8 il quarto singolo pubblicato dalla band alternative rock inglese dei Radiohead, estratto dal loro album di debutto \"Pablo Honey\" (1993)."}
{"id": "2653017", "revid": "125828538", "url": "https://it.wikipedia.org/wiki?curid=2653017", "title": "Giuseppe Fiocco", "text": "Biografia.\nLaureatosi in Giurisprudenza alla Sapienza - Universit\u00e0 di Roma nel 1904, Fiocco consegu\u00ec in seguito una seconda laurea in Lettere all'Universit\u00e0 di Bologna, con una tesi in Storia dell'arte sotto la guida di Igino Benvenuto Supino. Tornato a Roma, si perfezion\u00f2 alla scuola di specializzazione di Storia dell'arte dell'Universit\u00e0 di Roma, diretta da Adolfo Venturi. Dopo numerosi viaggi in Austria, Svizzera e Germania e un tirocinio alla Soprintendenza di Venezia, ottenne nel 1926 la cattedra di Storia dell'arte all'Universit\u00e0 di Pisa, per trasferirsi poi nello stesso anno a Firenze. Nel 1929 fu chiamato a Padova.\nNel 1947 fu chiamato a presiedere il comitato direttivo della rivista \"Arte Veneta\"; successivamente fu accolto nell'Accademia dei Lincei e in numerose altre accademie italiane. Nel 1954 fu nominato direttore dell'Istituto di Storia dell'arte della Fondazione Giorgio Cini a Venezia, facendone un punto cardine di ricerca sull'arte veneta.\nNotevolissimi i suoi scritti sulle pi\u00f9 grandi figure dell'arte veneta, ma anche la riscoperta di artisti meno conosciuti, come Michele da Firenze, Francesco Vecellio, Pietro Marescalchi, il Pordenone."}
{"id": "2653018", "revid": "339392", "url": "https://it.wikipedia.org/wiki?curid=2653018", "title": "Greco medievale", "text": ""}
{"id": "2653021", "revid": "6923", "url": "https://it.wikipedia.org/wiki?curid=2653021", "title": "Claudio Bencina", "text": "Carriera.\nGiocatore.\nHa giocato in Serie A con le maglie di e , di cui \u00e8 stato capitano.\nAllenatore.\nDal 2007 al 2009 \u00e8 stato il tecnico degli Allievi Nazionali della Cremonese, mentre nel 2012 diventa l'allenatore della formazione Giovanissimi Nazionali grigiorossa."}
{"id": "2653024", "revid": "1305772", "url": "https://it.wikipedia.org/wiki?curid=2653024", "title": "Leith (disambigua)", "text": ""}
{"id": "2653031", "revid": "767487", "url": "https://it.wikipedia.org/wiki?curid=2653031", "title": "Whiteberry", "text": " sono stati un gruppo musicale pop rock di Kitami, Hokkaid\u014d, Giappone."}
{"id": "2653037", "revid": "439175", "url": "https://it.wikipedia.org/wiki?curid=2653037", "title": "Haytham al-Maled", "text": ""}
{"id": "2653040", "revid": "198277", "url": "https://it.wikipedia.org/wiki?curid=2653040", "title": "Stadio di Corso Sebastopoli", "text": "Lo stadio di Corso Sebastopoli era uno stadio calcistico di Torino.\nSituato tra il corso da cui prendeva il nome e la piazza d'armi cittadina, aveva una capacit\u00e0 di circa spettatori. Inaugurato l'8 marzo 1908, ospit\u00f2 le gare casalinghe della fino all'ottobre 1922, data in cui il club si trasfer\u00ec nello stadio di Corso Marsiglia.\nIncontri.\nLa prima partita ufficiale, nonch\u00e9 assoluta disputata dai bianconeri all'interno dell'impianto, fu la gara di spareggio (poi annullata) del Campionato Federale di Prima Categoria 1908, terminata in pareggio per 2-2 con l'.\nL'ultimo incontro ufficiale disputato dalla squadra piemontese a Corso Sebastopoli fu un pareggio per 1-1 contro il , in occasione della ripetizione della nona giornata di andata del girone A di Lega Nord del campionato di Prima Divisione 1921-1922.\nL'ultima sfida rimane invece la vittoriosa amichevole contro l'Inter (1-0) del 24 settembre 1922, prima del trasferimento a Corso Marsiglia il mese seguente."}
{"id": "2653044", "revid": "1488558", "url": "https://it.wikipedia.org/wiki?curid=2653044", "title": "Bocce ai Giochi mondiali", "text": "Le bocce sono state introdotte ai Giochi mondiali a partire da Londra 1985. La disciplina \u00e8 stata riconfermata come sport ufficiale per le edizioni successive. \nTuttavia nel programma si sono alternate le presenze delle tre specialit\u00e0, all'ultima edizione si sono assegnati 8 titoli (4 maschili ed altrettanti femminili): quattro nel volo (o \"boule lyonnaise\") e due titoli ciascuno nella raffa e nel \"p\u00e9tanque\"."}
{"id": "2653050", "revid": "585241", "url": "https://it.wikipedia.org/wiki?curid=2653050", "title": "Lyonnaise", "text": ""}
{"id": "2653051", "revid": "116494402", "url": "https://it.wikipedia.org/wiki?curid=2653051", "title": "Raffa (Puegnago del Garda)", "text": "Raffa \u00e8 una frazione del comune bresciano di Puegnago del Garda.\nStoria.\nLa localit\u00e0 era un piccolo villaggio agricolo della Riviera di Sal\u00f2 di antica origine.\nRaffa divenne frazione di San Felice con Cisano su ordine di Napoleone, ma gli austriaci annullarono la decisione dopo il loro arrivo nel 1816 con il Regno Lombardo-Veneto.\nDopo l'unit\u00e0 d'Italia, il paese crebbe da trecento a quattrocento abitanti. Fu il fascismo a decidere la soppressione del comune unendolo a Puegnago."}
{"id": "2653052", "revid": "27882382", "url": "https://it.wikipedia.org/wiki?curid=2653052", "title": "Regioni geografiche", "text": ""}
{"id": "2653054", "revid": "27882388", "url": "https://it.wikipedia.org/wiki?curid=2653054", "title": "Bowling a 9 birilli", "text": ""}
{"id": "2653055", "revid": "1089537", "url": "https://it.wikipedia.org/wiki?curid=2653055", "title": "Giovanni Tesio", "text": "L'antologia \"Le parole di legno\", da lui curata insieme a Mario Chiesa \u00e8 considerata fondamentale come punto di riferimento per la poesia in dialetto del Novecento. \nBiografia.\nNato a Piossasco nel 1946, si \u00e8 trasferito a Torino dove si \u00e8 laureato in Materie Letterarie alla Facolt\u00e0 di Magistero presso l'Universit\u00e0 degli Studi di Torino con una tesi su alcuni scrittori piemontesi dell'Italia post-risorgimentale. \nDopo il conseguimento della laurea \u00e8 chiamato come professore a contratto di Letteratura Italiana prima presso l\u2019Universit\u00e0 di Bergamo, quindi all\u2019Universit\u00e0 del Piemonte Orientale \"Amedeo Avogadro\", dove \u00e8 diventato ordinario.\nHa concentrato il suo interesse critico su vari nuclei: la poesia nel suo sviluppo storico, di cui ha indagato anche il versante teorico; la letteratura e soprattutto la poesia espressa in dialetto dell\u2019Otto-Novecento (da Carlo Porta e Giuseppe Gioachino Belli a Pier Paolo Pasolini), in vari saggi, tra cui l'introduzione alla ristampa dell'antologia di Pasolini e Dell\u2019Arco; la letteratura regionale, in particolare la letteratura piemontese. \nMa la sua ricerca ha riguardato anche voci di scrittori di diversa provenienza.\nIn questo ambito si \u00e8 occupato di scrittori come Primo Levi (pubblicando presso Einaudi le conversazioni) e come Sebastiano Vassalli, con il quale ha pubblicato, insieme a molti saggi, la conversazione \"Un nulla pieno di storie\".\nAll\u2019attivit\u00e0 di critico \u201caccademico\u201d Tesio ha accompagnato l\u2019attivit\u00e0 giornalistica collaborando con varie testate tra cui \u201cLa Stampa\", \"Tuttolibri\u201d, l\u2019\u201cIndice dei libri del mese\u201d o \u201cL\u2019immaginazione\u201d (Manni Editore). \nDal 1979, Tesio ricopre l\u2019incarico di direttore della collana di \u201cLetteratura piemontese moderna\u201d presso il Centro Studi Piemontesi di Torino. Inoltre \u00e8 stato direttore della collana di poesia dialettale \u201cIncontri\u201d per l\u2019editore Boetti di Mondov\u00ec (Cuneo) e della \u201cCollezione di poeti dialettali\u201d dell\u2019editore Campanotto di Udine. \nPer la BPO (Biblioteca del Piemonte Orientale) ha ricoperto il ruolo di condirettore ed \u00e8 stato direttore della collana di poesia \u201cCastalia\u201d presso l\u2019editore Nino Aragno di Torino.\nHa fatto parte del comitato scientifico della \u201cSociet\u00e0 italiana per gli studi di cultura regionale\u201d e del comitato scientifico del Centro Studi \"Vittorio Alfieri\" di Asti."}
{"id": "2653056", "revid": "27882395", "url": "https://it.wikipedia.org/wiki?curid=2653056", "title": "Rete in area geografica", "text": ""}
{"id": "2653057", "revid": "671029", "url": "https://it.wikipedia.org/wiki?curid=2653057", "title": "Bodybuilding ai Giochi mondiali", "text": "Il bodybuilding \u00e8 stato introdotto ai Giochi mondiali a partire dalla I edizione di Santa Clara 1981. La disciplina \u00e8 stata riconfermata come sport ufficiale per le edizioni successive. "}
{"id": "2653070", "revid": "31886", "url": "https://it.wikipedia.org/wiki?curid=2653070", "title": "Alfred Harmsworth", "text": "Cofondatore e proprietario del \"Daily Mail\" e del \"Daily Mirror\" (assieme al fratello Harold Harmsworth), fu uno dei primi sviluppatori del giornalismo popolare e esercit\u00f2 una vasta influenza sull'opinione pubblica britannica durante l'et\u00e0 edoardiana.\nLord Beaverbrook, su di lui, disse che era \"\"la pi\u00f9 grande figura che abbia mai camminato lungo Fleet Street\". All'inizio del XX secolo ci furono sempre pi\u00f9 tentativi di sviluppare il giornalismo popolare destinato alla classe operaia e tendente a enfatizzare argomenti sensazionali. Harmsworth ne era il principale innovatore. \nNorthcliffe ebbe un ruolo importante durante la prima guerra mondiale, soprattutto criticando il governo per quanto riguarda la Crisi delle conchiglie del 1915. Nel 1917 diresse una missione nel nuovo alleato, gli Stati Uniti, e fu direttore della propaganda inglese nel 1918.\nLa sua Amalgamated Press, scritta da Arthur Mee e John Hammerton e dalla sua sussidiaria The Educational Book Company, ha pubblicato \"The Harmsworth Self-Educator, The Children's Encyclopedia e Harmsworth's Universal Encyclopaedia.\"\nBiografia.\nNato a Chapelizod, nella contea di Dublino, Harmsworth \u00e8 stato educato alla \"Stamford School nel Lincolnshire\", in Inghilterra, dal 1876 e alla \"Henley House School di Kilburn\", \"Londra\", dal 1878.Un maestro di Henley House che avrebbe dovuto rivelarsi importante per il suo futuro fu J. V. Milne, il padre di A. A. Milne, che secondo H. G. Wells era a scuola con lui in quel periodo e lo incoraggi\u00f2 a iniziare la rivista scolastica. Nel 1880 visit\u00f2 per la prima volta il Sylvan Debating Club, fondato da suo padre, e di cui in seguito serv\u00ec come tesoriere.\nCarriera.\nFece le sue prime esperienze collaborando attivamente a vari giornali, fino al 1888, quando fond\u00f2 Answers to Correspondents un periodico strutturato nella formula domande/risposte, su tematiche che interessavano larghi strati della popolazione e con uno stile di facile leggibilit\u00e0 ed accessibilit\u00e0. In seguito \u00e8 stato assistito da suo fratello Harold, esperto in questioni economiche. Harmsworth aveva un senso intuitivo per ci\u00f2 che il pubblico della lettura voleva comprare, e inizi\u00f2 una serie di periodici economici ma di successo, come \"Comic Cuts\" (slogan: \"Divertente senza essere volgare\"\") e la rivista \"Forget-Me-Not\" per le donne. Da questi periodici, ha sviluppato la pi\u00f9 grande casa editrice periodica al mondo, la \"Amalgamated Press\". Gli Harmsworth arrivarono a controllare fino a settanta periodici inglesi; ci\u00f2 consent\u00ec loro di rinnovare alla base l'intero sistema giornalistico inglese.\nLa nascita del \"Daily Mail e del Daily Mirror\".\nIl giornale che all'epoca batt\u00e9 tutti i record di vendite fu il \"Daily Mail\", fondato nel 1896, che deteneva il record mondiale per la circolazione quotidiana dei suoi numeri, fino alla morte di Harmsworth; gli slogan del Daily Mail includevano \"\"il diario quotidiano dell'uomo impegnato\" e \"il giornale da penny per un mezzo penny\"\". Il primo ministro Robert Cecil, Lord Salisbury, ha detto che era \"scritto da ragazzi dell'ufficio per i ragazzi dell'ufficio\". \nNel 1908 gli Harmsworth acquisirono il \"Times\" e lo ristrutturarono secondo nuovi criteri manageriali. Gi\u00e0 molto popolari, l'influenza degli Harmsworth sull'opinione pubblica venne ulteriormente ad aumentare, anche su temi sensibili all'epoca quali l'intervento inglese, a fianco della Francia, allo scoppio della Prima guerra mondiale. \nHarmsworth trasform\u00f2 quindi un giornale domenicale, il \"Weekly Dispatch\", nel Sunday Dispatch, poi il pi\u00f9 grande giornale della domenica in circolazione in Gran Bretagna. Ha anche avviato la rivista \"Harmsworth\" (in seguito London Magazine 1898-1915), rivolgendosi ad uno dei migliori editor della Gran Bretagna, Beckles Willson, che era stato editore di molte pubblicazioni di successo, tra cui The Graphic.\nNel 1899, Harmsworth fu responsabile del successo senza precedenti di un appello di beneficenza per i dipendenti dei soldati che combattevano nella guerra del Sud Africa invitando Rudyard Kipling e Arthur Sullivan a scrivere la canzone \"The Absent-Minded Beggar\".\nHarmsworth pubblic\u00f2 anche il Daily Mirror nel 1903 e salvando gli economicamente disperati Observer e The Times nel 1905 e nel 1908, rispettivamente. Nel 1908, acquis\u00ec anche il Sunday Times. Ha introdotto i suoi fratelli pi\u00f9 giovani nel suo impero mediatico, primo fra tutti Harold Harmsworth.\nCariche nobiliari.\nHarmsworth fu nominato Baronetto, di Elmwood, nella parrocchia di St Peters, nella contea del Kent nel 1904. Nel 1905, Harmsworth fu nominato al pari come Baron Northcliffe, dell'Isola di Thanet nella Contea di Kent, e nel 1918 fu nominato Visconte Northcliffe, di San Pietro nella contea del Kent, per il suo servizio come direttore della missione di guerra britannica negli Stati Uniti.\nFamiglia.\nAlfred Harmsworth spos\u00f2 Mary Elizabeth Milner l'11 aprile 1888. Fu nominata Dama di Gran Croce dell'Ordine dell'Impero Britannico (GBE) e Dama di Grazia del Venerabile Ordine di San Giovanni nel 1918. Non avevano figli.\nAlfred Harmsworth aveva quattro figli riconosciuti da due donne diverse. Il primo, Alfred Benjamin Smith, nacque quando Harmsworth aveva diciassette anni; la madre era una domestica di sedici anni nella casa dei suoi genitori. Smith mor\u00ec durante il 1930, presumibilmente in una casa mentale. Nel 1900, Harmsworth aveva acquisito una nuova amante, una donna irlandese di nome Kathleen Wrohan, di cui si sa poco, solo il suo nome; lei partor\u00ec due ulteriori figli e una figlia, e mor\u00ec durante il 1923.\nInfluenza politica.\nLa propriet\u00e0 di Northcliffe del The Times, Daily Mail e altri giornali ha fatto s\u00ec che i suoi editoriali influenzassero \"le classi e le masse\". In un'epoca prima della radio, della televisione o di internet, ci\u00f2 significava che Northcliffe dominava la stampa britannica \"come non \u00e8 mai stata prima o dopo da un uomo\".\nLa direzione di Northcliffe del Daily Mail negli anni immediatamente precedenti la prima guerra mondiale, quando il giornale mostrava \"\"un virulento sentimento antitedesco\", costrinse \"The Star\" a dichiarare, \"Accanto al Kaiser, Lord Northcliffe ha fatto pi\u00f9 di qualsiasi uomo vivente\".\" I suoi giornali - specialmente il Times - riportarono la Shell Crisis del 1915 con tale zelo che aiut\u00f2 a porre fine al governo liberale del primo ministro Herbert Henry Asquith, costringendolo a formare un governo di coalizione (l'altro evento causale fu la rinuncia dell'ammiraglio John Fisher come Primo Lord del Mare). I giornali di Lord Northcliffe propagandarono la creazione di un ministro delle munizioni (un lavoro tenuto per la prima volta da David Lloyd George) e contribuirono alla nomina di Lloyd George come primo ministro nel 1916. Lloyd George offr\u00ec a Lord Northcliffe un lavoro nel suo gabinetto, ma Northcliffe rifiut\u00f2 e fu nominato direttore per la propaganda.\nTale fu l'influenza di Northcliffe sulla propaganda antitedesca durante la prima guerra mondiale che una nave da guerra tedesca fu mandata a bombardare la sua casa, Elmwood, a Broadstairs, nel tentativo di assassinarlo. La sua precedente residenza porta ancora un guscio per il rispetto della moglie del suo giardiniere, che \u00e8 stato ucciso nell'attacco. Il 6 aprile 1919, Lloyd George fece un attacco mortale su Harmsworth, definendo la sua arroganza \"vanit\u00e0 malata\". A quel punto l'influenza di Harmsworth stava diminuendo.\nI nemici di Northcliffe lo accusarono di potere senza responsabilit\u00e0, ma i suoi editoriali furono un fattore decisivo per la risoluzione del trattato di pace irlandese del 1921 e la sua missione negli Stati Uniti all'inizio della Grande Guerra \u00e8 stata giudicata di successo dagli storici.\nLa personalit\u00e0 di Northcliffe ha plasmato la sua carriera. Era monolingua e non ben educato; conosceva poca storia o scienza. Aveva una brama di potere e di denaro, mentre lasciava gli affari finanziari a suo fratello Harold. Si immagin\u00f2 rinascere sotto forma di Napoleone e assomigliava fisicamente all'imperatore e in termini di enorme energia e ambizione. Soprattutto, aveva un entusiasmo fanciullesco per tutto. Norman Fyfe, un amico intimo, afferma che era:\nLo storico Ian Christopher Fletcher afferma:\nA.J.P. Taylor, tuttavia, dice: \"\"Northcliffe poteva distruggere quando usava le notizie correttamente, non poteva entrare nel posto vacante, aspirava al potere invece dell'influenza e, di conseguenza, Le perdeva entrambi\".\"\nSport.\nNel 1903, Harmsworth ha dato vita alla Harmsworth Cup, il primo premio internazionale per le gare di motonautica.\nHarmsworth era un amico di Claude Johnson, amministratore delegato della Rolls-Royce Limited, e negli anni precedenti la prima guerra mondiale divenne un appassionato della Rolls-Royce Silver Ghost.\nMorte.\nLa salute di Alfred Harmsworth diminu\u00ec durante il 1921 a causa principalmente di un'infezione da streptococco. Ha fatto un tour mondiale per rianimarsi, ma non \u00e8 riuscito a farlo. Mor\u00ec di endocardite in una capanna sul tetto della sua casa londinese, al numero 1 di Carlton House Gardens, nell'agosto del 1922,e lasci\u00f2 tre mesi di paga a ciascuno dei suoi seimila impiegati. Il viscontato, la baronia e il baronettato di Northcliffe si estinsero. \u00c8 sepolto nel cimitero di East Finchley, a nord di Londra."}
{"id": "2653071", "revid": "31886", "url": "https://it.wikipedia.org/wiki?curid=2653071", "title": "Lord Northcliffe", "text": ""}
{"id": "2653072", "revid": "729019", "url": "https://it.wikipedia.org/wiki?curid=2653072", "title": "Guerre anglo-birmane", "text": "Le guerre anglo-birmane sono una serie di tre conflitti tra l'Impero britannico e il Regno di Birmania avvenuti tra il 1824 e il 1886 e conclusi con l'annessione della Birmania al Raj britannico.\nCause.\nLa causa scatenante le ostilit\u00e0 militari \u00e8 stato l'interesse comune di britannici e birmani per alcuni territori del subcontinente indiano, in seguito la guerra ha assunto un carattere espansionistico e coloniale.\nGuerre.\nPrima guerra anglo-birmana.\nNel 1823, a causa delle mire espansionistiche di entrambi gli stati che entrarono in conflitto nell'attuale zona del Manipur, i Birmani guidati dal re Alaungpaya attaccarono gli inglesi nell'Assam, un tempo area controllata dai birmani e confinante con la colonia inglese dell'India. I siamesi, da tempo in conflitto con i Birmani, si allearono con i Britannici. Alla fine i birmani, sconfitti ripetutamente, si arresero e cedettero agli inglesi Arakan, Manipur e lo stesso Tenasserim. La guerra ebbe termine con il trattato di Yandaboo.\nSeconda guerra anglo-birmana.\nNel 1852, a causa di alcuni problemi legati al trattato di Yandaboo che pose fine alla prima guerra anglo-birmana, James Broun-Ramsay, I marchese di Dalhousie sped\u00ec in Birmania il Commodoro Lambert come mediatore nel paese. Come \"casus belli\" provoc\u00f2 un confronto navale e in quella circostanza assedi\u00f2 Rangoon facendo scoppiare la guerra. La guerra si concluse con l'annessione di alcuni territori ai domini britannici.\nTerza guerra anglo-birmana.\nNel 1885 ci\u00f2 che restava della Birmania cominci\u00f2 ad avere rapporti commerciali con i francesi; in seguito all'incremento delle relazioni tra i due paesi gli inglesi scelsero di attaccare invadendo il paese da sud. Il 9 novembre le forze britanniche occuparono la capitale birmana Mandalay ed ebbero maggiori problemi a salire ulteriormente a nord causa le montagne e la guerriglia. Pertanto la citt\u00e0 di Bhamo fu presa soltanto il 28 dicembre e l'invasione fu terminata quattro giorni dopo. Nonostante ci\u00f2 continuarono le resistenze di alcuni villaggi fino al 1890, che furono sedate con la forza. Alla fine l'intera Birmania perse la sua indipendenza e venne totalmente annessa all'Impero."}
{"id": "2653074", "revid": "1873140", "url": "https://it.wikipedia.org/wiki?curid=2653074", "title": "Piazza d'armi (Torino)", "text": "Piazza d'Armi a Torino \u00e8 stata una delle piazze destinate, nella storia della citt\u00e0 sabauda, ai raduni delle truppe e alle loro parate.\nNel corso della sua storia, la capitale sabauda ha sempre avuto l'esigenza di disporre di grandi spazi per radunare l'esercito, necessit\u00e0 immancabile per tutte le citt\u00e0 durante i secoli passati. Essa ha cambiato pi\u00f9 volte la sua ubicazione nel corso dei secoli per l'espansione urbanistica.\nStoria.\nLa citt\u00e0 medievale e quella di antico regime non fu mai dotata di uno spazio monofunzionale destinato alle esercitazioni e alle manovre militari. Sebbene aree di questo tipo fossero diffusamente utilizzate (si pensi alle cittadelle quattrocentesche o ai \u00abcampi di marte\u00bb diffusi sin dal primo Cinquecento), Torino, sino all'epoca napoleonica, non risulta per\u00f2 esserne dotata. Nei secoli XVII e XVIII, invece, si prefer\u00ec \"militarizzare\" la citt\u00e0 stessa, assegnando funzioni logistiche per l'esercito alle piazze che andavano prendendo forma entro le aree di ampliamento urbano, le quali assunsero cos\u00ec, assai spesso, un connotato polifunzionale. Appartennero a questa categoria di spazi pubblici non solo l'area di rispetto che precedeva la cittadella \u2013 formalizzatosi, anche attraverso demolizioni, all'atto stesso della sua costruzione a partire dal 1564 \u2013, ma anche la piazza del castello, la piazza reale (oggi San Carlo) sull'asse della contrada nuova (1646) e la piazza Susina (oggi Savoia) alle spalle dei Quartieri Militari juvarriani (1729). E, nel contesto della progettazione della citt\u00e0 sei-settecentesca, assumeva dunque un'importanza prioritaria anche garantire il collegamento organico tra questi spazi e i sistemi deputati alla difesa, cittadella e capisaldi del fronte bastionato \"in primis\".\nXIX secolo.\nDi nuova piazza d'armi si pu\u00f2 parlare a partire dal 1817, quando a svolgere questa funzione fu adibita la zona a sud-ovest della citt\u00e0, nell'area oggi compresa tra le attuali direttrici di corso Giacomo Matteotti, via Alessandro Volta e la sua continuazione, via Giovanni Camerana, via Assietta e corso Galileo Ferraris (un'altra piazza d'armi, ora di San Secondo). Nel 1850, sotto la spinta dell'aumento demografico, la piazza d'armi di San Secondo venne dismessa e il terreno lottizzato ed edificato. Per qualche anno fu adibita a tale funzione la zona compresa tra gli attuali corsi Matteotti, re Umberto, Stati Uniti e Vinzaglio, finch\u00e9 nel 1872 la nuova piazza d'armi divenne la zona compresa tra gli attuali corsi Galileo Ferraris, Peschiera (ora Luigi Einaudi), Castelfidardo e Montevecchio. Questa collocazione esistette fino agli inizi del 1900.\nXX secolo.\nA seguito dell'urbanizzazione che port\u00f2 al completamento del quartiere Crocetta, dello storico Stadium e dell'attuale isola pedonale in corso Duca degli Abruzzi (all'epoca corso Vinzaglio), la piazza d'armi venne nuovamente spostata nel 1910 in un\u2019allora zona periferica dove, a partire dagli anni 1930, sorger\u00e0 il quartiere di Santa Rita, che conoscer\u00e0 un maggiore sviluppo urbanistico a partire dagli anni 1950, fino ad espandersi totalmente negli anni 1960-1970.\nIntorno alla nuova piazza d\u2019Armi verranno edificate le caserme La Marmora (per un Reggimento Bersaglieri, ridenominata Monte Grappa pochi anni dopo), Dabormida (per un Reggimento Fanteria), Morelli di Popolo (per un reggimento di Cavalleria) e Riberi (Ospedale Militare)\nQui, davanti all'ampia spianata, sorse il nuovo Stadio Municipale Benito Mussolini (1933-1945), poi Stadio Comunale (1945-1986) e Stadio Comunale Vittorio Pozzo (1986-2005), in seguito Stadio Olimpico (2005-2016) e oggi Stadio Olimpico Grande Torino. La piazza ha geometria quasi rettangolare (in realt\u00e0 leggermente trapezoidale) con i lati minori allineati con la direzione del \"decumano massimo\", cio\u00e8 est-ovest, e quelli maggiori allineati con il \"cardine massimo\", cio\u00e8 direzione nord-sud. Il lati minori sono fiancheggiati a nord da corso Monte Lungo e a sud da corso Sebastopoli (oggi piazzale Grande Torino), mentre a quelli maggiori, a ovest, da corso IV Novembre, e a est da corso Galileo Ferraris.\nIncontri sportivi ufficiali.\nIn Piazza d'Armi, nei primi anni del Novecento, la (dal 1897 al 1899 in gare non ufficiali; poi, dal 1900 al 1902, nel 1904 e nel 1907, in gare ufficiali) e il (dal 1910 al 1913) disputarono le loro partite casalinghe.\nDalla piazza al parco.\nAttualmente, Piazza d'Armi \u00e8 diventato solo un toponimo a retaggio della propria storia e nome popolare, in quanto la zona in cui sorgeva \u00e8 stata adibita a parco (ad eccezione di una porzione all\u2019interno del parco stesso, denominata \u201cCampo Porcelli, di propriet\u00e0 del demanio e gestita dalla Scuola d\u2019Applicazione dell\u2019Esercito, comprendente un campo di atletica, un galoppatoio e servizi annessi): in essa sorse per breve tempo anche un eliporto, quando assunse il corrente nome di \"parco Cavalieri di Vittorio Veneto\". Da molti anni il suo quadrilatero (2 152 metri il perimetro della cancellata) \u00e8 il luogo di allenamento di numerosi atleti mezzofondisti e podisti, anche se principalmente amatoriali.\nXXI secolo.\nDal 2005 quest'area \u00e8 stata profondamente trasformata in occasione dei XX Giochi olimpici invernali del 10-26 febbraio 2006, vedendo la sua completa ristrutturazione, la riorganizzazione del parco e rendendo pedonale un tratto di corso Sebastopoli che \u00e8 il viale d'accesso all'attuale Stadio Olimpico Grande Torino, il quale \u00e8 stato sede delle cerimonie di apertura e di chiusura dei XX Giochi olimpici invernali e della cerimonia di apertura dei IX Giochi paralimpici invernali tenutasi il 10 marzo 2006, nonch\u00e9 al Palasport Olimpico. La sua forma rettangolare (con esclusione dell'area dello stadio) ha il lato minore lungo 400 metri e il lato maggiore lungo 755 metri. Inaugurata l'11 gennaio 2006, la piazzetta pedonale, che \u00e8 stata creata al fine di unire le strutture olimpiche al parco Cavalieri di Vittorio Veneto (ex Piazza d'Armi), rappresenta una sorta di \"giardino olimpico\", dove \u00e8 collocata una fontana a specchi, somigliante a un canale d'acqua di che esalta la monumentalit\u00e0 dell'adiacente Torre Maratona; non a caso la piazzetta \u00e8 sita proprio all'esterno della torre."}
{"id": "2653077", "revid": "599013", "url": "https://it.wikipedia.org/wiki?curid=2653077", "title": "Elke Wijnhoven", "text": "Giocava nel ruolo di libero.\nCarriera.\nLa carriera di Elke Wijnhoven inizia in alcuni club olandesi di serie minore come il Sonas Activia, De Schalmers ed il Micro/Electro. Nella stagione 2001-02 viene ingaggiata dal Vicenza Volley, squadra italiana di serie A1 con la quale vince una supercoppa italiana.\nL'esperienza italiana dura una sola stagione e nel 2002 si trasferisce in Germania, nell', dove resta per due stagioni: in questo periodo vince sia il campionato che la coppa di Germania. La stagione successiva \u00e8 nuovamente in Italia, a Forl\u00ec, mentre in quella seguente all': sono questi gli anni delle prime apparizioni in nazionale e, visto che i Paesi Bassi non riuscivano pi\u00f9 ad ottenere risultati di livello, si decise di riunire tutte le giocatrici pi\u00f9 forti del paese in un'unica squadra, il Martinus, una sorta di nazionale a livello di club. Elke Wijnhoven prese parte a questo progetto nel 2006.\nDopo la decisione di lasciare la nazionale si trasferisce nella stagione 2007-08 ancora una volta in Italia, a Pesaro: il suo periodo di massima maturazione a livello pallavolistico corrisponde anche alle annate di maggior successo della societ\u00e0. Vince infatti tre campionati consecutivi, una coppa Italia, due supercoppe italiane e, a livello europeo, una Coppa CEV."}
{"id": "2653082", "revid": "330019", "url": "https://it.wikipedia.org/wiki?curid=2653082", "title": "Via del Mare (sentiero)", "text": "La Via del Mare (VM) \u00e8 un sentiero che collega la pianura padana al mar Ligure, da Tortona a Portofino attraversando l'Appennino ligure e perpendicolare al tracciato dell'Alta via dei Monti Liguri. Il percorso corrisponde all'unione della Greenway Milano-Varzi e della via del sale, un antico percorso per il commercio del sale, e non solo, che correva in gran parte nei feudi controllati un tempo dalla potente abbazia di San Colombano di Bobbio e poi dalla famiglia Malaspina, da Varzi, verso Genova o verso Sori, Recco o Portofino.\nIl sentiero \u00e8 interessato da un progetto promosso a partire dal 2009 dalle province di Pavia e di Genova, il Parco naturale lombardo della Valle del Ticino, il Parco naturale regionale dell'Antola e il Parco naturale regionale di Portofino per la creazione di un percorso escursionistico tra Milano e Portofino con un asse centrale di 170 km di lunghezza (Milano, Pavia, Voghera, Varzi, monte Chiappo, Capanne di Cosola, Capanne di Carrega, monte Antola, Torriglia, monte Lavagnola,Bargagli, Lumarzo, Uscio, Ruta, Pietre Strette e Portofino).\nSu questo asse centrale si innestano diversi raccordi e la \"rete di percorsi verdi\" si estende su un territorio di 11.000 km quadrati e interessa le province di Pavia, Milano, Piacenza, Alessandria e Genova. I territori interessati si estendono dalla pianura di Milano, Pavia, Piacenza e Alessandria \ufb01no alla Riviera ligure di Levante, passando per i colli dell'Oltrep\u00f2 Pavese, del piacentino e dell'alessandrino e i monti e i crinali delle valli Staffora, Versa, Tidone, Curone, Borbera, Trebbia, Scrivia e Fontanabuona.\nIl tratto fra Pavia e Varzi \u00e8 in comune con la Via dei Malaspina, percorso alternativo in Oltrep\u00f2 Pavese della Via Francigena "}
{"id": "2653090", "revid": "1702319", "url": "https://it.wikipedia.org/wiki?curid=2653090", "title": "Battistero di San Ponso", "text": "Il battistero di San Ponso, nel comune omonimo, costituisce un'importante testimonianza storica dello sviluppo dell'architettura romanica nell'alto Canavese.\nAspetti storici ed artistici.\nSi tratta di una costruzione risalente al tardo X secolo - inizio XI secolo che doveva affiancarsi a una pieve romanica, posta ove oggi si erge la barocca parrocchiale dedicata a san Ponso. \nIl sito ospitava sin dall'epoca romana un'area cimiteriale, come testimoniano alcune lapidi del I-II secolo d.C riportate alla luce.\nIl battistero presenta un aspetto architettonico alquanto inconsueto, con la sua forma esageratamente slanciata a causa dell'alto campanile posto sulla cupola.\nL'edificio \u00e8 a pianta ottagonale con lati di diversa lunghezza; su di essi si aprono otto absidi alternativamente a sezione rettangolare e semicircolare. Le mura sono alquanto poderose, con uno spessore quasi ovunque superiore al metro.\nSu tale massiccia struttura si erge un tiburio che sostiene una cupola emisferica con copertura esterna a \"lose\" (pietre piatte e sottili). La soluzione architettonica adottata (caratterizzata dall'alternanza di absidi rettangolari e semicircolari e dalla presenza di un tiburio a pianta ottagonale) mostra marcate similitudini con soluzioni lombarde (in particolare con il battistero di Lomello). \nL'alto campanile posto sopra la cupola rappresenta una curiosa aggiunta del 1585, incongrua con lo stile romanico. \nL'aspetto del battistero \u00e8 assai rustico: gli unici motivi decorativi sono rappresentati da coppie di archetti su lesene, di dimensioni alquanto irregolari; le finestre hanno profonde strombature, che danno vita a un'apertura a feritoia.\nLa modesta porta di ingresso \u00e8 sormontata da un blocco di pietra che funge da architrave; si tratta di un reperto di epoca romana sul quale \u00e8 rozzamente incisa una figura di donna supina con le mani che stringono al petto un oggetto (forse una borsa); su di essa si legge anche un'iscrizione disposta su due righe: \"SECVUND / AEBV\"."}
{"id": "2653094", "revid": "24443", "url": "https://it.wikipedia.org/wiki?curid=2653094", "title": "Appennino Tosco-Romagnolo", "text": ""}
{"id": "2653105", "revid": "830939", "url": "https://it.wikipedia.org/wiki?curid=2653105", "title": "Olav Ulvestad", "text": "Figlio di immigranti norvegesi, vinse il campionato dello stato di Washington nel 1934, 1952 e 1956.\n\u00c8 noto per aver ideato una variante della difesa dei due cavalli che prende il suo nome:\nLa migliore continuazione \u00e8 ritenuta 6. Af1, dopodich\u00e9 il Nero prosegue con 6. ...h6 (che pu\u00f2 portare a grandi complicazioni dopo 7. Cxf7!?) oppure la pi\u00f9 tranquilla 6. ...Cd4, con rientro nella variante Fritz della due cavalli. Propose questa continuazione nel 1941 in un articolo sulla rivista \"Chess Review\". Oggigiorno la teoria la ritiene del tutto giocabile ed \u00e8 stata adottata anche ad alto livello.\nRealizz\u00f2 l'ottimo risultato di + 1 - 1 contro David Bronstein nel match URSS - USA di Mosca del 1946."}
{"id": "2653111", "revid": "287204", "url": "https://it.wikipedia.org/wiki?curid=2653111", "title": "Galv\u00e1n", "text": ""}
{"id": "2653112", "revid": "256896", "url": "https://it.wikipedia.org/wiki?curid=2653112", "title": "Sant'Artemio (Treviso)", "text": ""}
{"id": "2653114", "revid": "2096950", "url": "https://it.wikipedia.org/wiki?curid=2653114", "title": "Cosentino", "text": "Cosentino, etnico di Cosenza e provincia, pu\u00f2 riferirsi a:"}
{"id": "2653116", "revid": "38120", "url": "https://it.wikipedia.org/wiki?curid=2653116", "title": "Axis Amerika", "text": "Axis Amerika \u00e8 il nome di due gruppi diversi di super criminali che comparvero nei fumetti della DC Comics.\nAxis Amerika (Golden Age).\nComparsi per la prima volta in \"Young All-Stars\" n. 1 (giugno 1987), questi super criminali erano l'arma segreta di Adolf Hitler contro la All-Star Squadron. Questa squadra fu creata da Roy Thomas e dall'artista Brian Murray come analogia degli eroi della Golden Age rimossi dalla continuit\u00e0 come risultato di Crisi sulle Terre infinite.\nStoria della squadra.\nLa prima missione conosciuta della squadra era di far cadere il morale dell'America uccidendo i suoi supereroi, conosciuti come \"Uomini del Mistero\". La valchiria Gruda infatti rub\u00f2 l'anima di uno di loro, l'eroe esplosivo conosciuto come TNT. Fu poco dopo, che Tsunami cominci\u00f2 ad avere alcuni problemi. Fu rimpiazzata quindi da Kamikaze. Durante un'intensa battaglia, Fledermaus fu ucciso da Fury, mentre era infettata dal dio Tisifone. Gli Axis subirono una grossa perdita, ma ritornarono. Gli All-Stars furono aiutati in un secondo combattimento da un gruppo di eroi, a loro simili, chiamati \"Gli Alleati\". Questa squadra comprendeva Fireball, Kuei, Phantasmo e Squire.\nLe attivit\u00e0 post-Guerra degli Axis fu sconosciuta finch\u00e9 Ubermensch e Sea Wolf si unirono alla Societ\u00e0. Sea Wolf divenne un nemico di Aquaman.\nAxis Amerika (Modern Age).\nQuesta squadra \u00e8 una versione rinnovata del vecchio gruppo e fu creato da Manson e la sua organizzazione Clockwaters; non avevano nessuna relazione con il gruppo originale. Questa versione degli Axis Amerika era un culto fascista segreto che dirigeva un orfanotrofio chiamato Safe Haven. La Justice League of America dovette negoziare tra le forze governative e ci\u00f2 che credettero essere uomini e donne innocenti all'interno del campo. Manson manipol\u00f2 Faith, il suo ex servo, facendo s\u00ec che i suoi poteri finissero fuori controllo. Sembr\u00f2, a tutto il pubblico, che la Justice League avesse assassinato migliaia di persone innocenti.\nSuperman fu imprigionato per la distruzione di Safe Haven. Faith ritorn\u00f2 da Manson, promettendogli di lavorare per lui se il nome della JLA fosse stato ripulito. La nuova Axis Amerika consisteva di Ubermensch (Sheperd), Hel (Vela), Zaladin, Fleshburn e Great White.\nLa Axis Amerika accus\u00f2 la Justice League di atti di terrorismo, ma furono scoperti come ideatori del piano.\nUbermensch fu visti successivamente in un attacco della Societ\u00e0 ai Segreti Sei."}
{"id": "2653121", "revid": "371529", "url": "https://it.wikipedia.org/wiki?curid=2653121", "title": "John Leslie (attore)", "text": "\u00c8 stato uno degli attori porno pi\u00f9 prolifici con una lunga carriera come attore, produttore e regista di film per adulti.\nSolitamente accreditato come: John Leslie, lavor\u00f2 utilizzando una grande variet\u00e0 di pseudonimi inclusi: Louis T. Beagle, John Leslie Dupre e Frederick Watson.\nCarriera.\nInizia nel 1973 con \"Sensuous Delights\", Leslie ha interpretato oltre 600 film per adulti, vincendo numerosi premi durante la sua carriera. Ha recitato con alcune delle pi\u00f9 note pornostar dell'epoca, incluse: Seka, Kay Parker, Annette Haven, e Ginger Lynn. I suoi ruoli pi\u00f9 significativi furono in: \"Femmine scatenate\" (1980), \"Nothing To Hide\" (1981), e \"Talk Dirty To Me, Part II\" (1982).\nFu uno dei primi attori pornografici che pass\u00f2 alla regia a partire dal 1987 con: \"Nightshift Nurses\". Da allora ha diretto oltre 90 film per adulti inclusi: \"The Chameleon\" (1989), \"Curse of the Catwoman\" (1992), \"Dog Walker\" (1994), e \"Drop Sex\" (1997), insieme a \"Voyeur\", \"Fresh Meat\" e le serie \"Crack Her Jack\". Vinse anche numerosi premi per il suo lavoro dietro la macchina da presa. Anche se molti dei suoi lavori recenti, in linea con le attuali tendenze dei video per adulti, sono del genere gonzo come \"Fresh Meat\" e la serie: \"Crack Her Jack\"; nel corso degli anni, comunque, Leslie ha continuato a produrre lungometraggi, o \"drammi sul sesso\" con una trama vera e propria. Nel 2007 ha infatti diretto: \"Brianna Love, Her Fine, Sexy Self\", film trampolino di lancio per l'attrice emergente Brianna Love.\nNei primi anni 1970, \u00e8 stato cantante e suonatore di armonica per la The Brooklyn Blues Busters, e qualche volta accompagnava John Lee Hooker. I Brooklyn Blues Busters furono le band di supporto per Victoria Spivey nel corso del Ann Arbor Blues and Jazz Festival del 1973. Nei primi anni 1970, Nuzzo lavor\u00f2 come barista al Mr. Flood's Party, ad Ann Arbor nel Michigan.\n\u00c8 uno dei membri delle Hall of Fame dell'AVN, Legends of Erotica e XRCO.\nMorte.\nJohn Leslie \u00e8 morto il 5 dicembre 2010, a causa di un attacco cardiaco, nella sua casa di Mill Valley, in California, all'et\u00e0 di 65 anni."}
{"id": "2653122", "revid": "767487", "url": "https://it.wikipedia.org/wiki?curid=2653122", "title": "Gwinner", "text": "Gwinner \u00e8 un centro abitato (\"city\") degli Stati Uniti d'America, situato nella Contea di Sargent, nello Stato del Dakota del Nord. Nel censimento del 2000 la popolazione era di 717 abitanti. La citt\u00e0 \u00e8 stata fondata nel 1901.\nGeografia fisica.\nSecondo i rilevamenti dell'United States Census Bureau, la localit\u00e0 di Gwinner si estende su una superficie di 3,30\u00a0km\u00b2, tutti occupati da terre.\nPopolazione.\nSecondo il censimento del 2000, a Gwinner vivevano 717 persone, ed erano presenti 202 gruppi familiari. La densit\u00e0 di popolazione era di 216 ab./km\u00b2. Nel territorio comunale si trovavano 329 unit\u00e0 edificate. Per quanto riguarda la composizione etnica degli abitanti, il 98,83% era bianco, lo 0,42% era nativo, lo 0,84% apparteneva ad altre razze, mentre lo 0,42% apparteneva a due o pi\u00f9. La popolazione di ogni razza ispanica corrispondeva all'1,12% degli abitanti.\nPer quanto riguarda la suddivisione della popolazione in fasce d'et\u00e0, il 26,9% era al di sotto dei 18, il 7,7% fra i 18 e i 24, il 30,5% fra i 25 e i 44, il 23,2% fra i 45 e i 64, mentre infine l'11,7% era al di sopra dei 65 anni di et\u00e0. L'et\u00e0 media della popolazione era di 35 anni. Per ogni 100 donne residenti vivevano 110,3 maschi."}
{"id": "2653125", "revid": "767487", "url": "https://it.wikipedia.org/wiki?curid=2653125", "title": "Havana (Dakota del Nord)", "text": "Havana \u00e8 un centro abitato (\"city\") degli Stati Uniti d'America, situato nella Contea di Sargent, nello Stato del Dakota del Nord. Nel censimento del 2000 la popolazione era di 94 abitanti. La citt\u00e0 \u00e8 stata fondata nel 1887.\nGeografia fisica.\nSecondo i rilevamenti dell'United States Census Bureau, la localit\u00e0 di Havana si estende su una superficie di 1,00\u00a0km\u00b2, tutti occupati da terre.\nPopolazione.\nSecondo il censimento del 2000, a Havana vivevano 94 persone, ed erano presenti 31 gruppi familiari. La densit\u00e0 di popolazione era di 98 ab./km\u00b2. Nel territorio comunale si trovavano 51 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 22,3% era al di sotto dei 18, il 5,3% fra i 18 e i 24, il 22,3% fra i 25 e i 44, il 29,8% fra i 45 e i 64, mentre infine il 20,2% era al di sopra dei 65 anni di et\u00e0. L'et\u00e0 media della popolazione era di 45 anni. Per ogni 100 donne residenti vivevano 100,0 maschi."}
{"id": "2653127", "revid": "486946", "url": "https://it.wikipedia.org/wiki?curid=2653127", "title": "1CD", "text": ""}
{"id": "2653133", "revid": "1573940", "url": "https://it.wikipedia.org/wiki?curid=2653133", "title": "Milnor", "text": "Milnor \u00e8 un centro abitato (\"city\") degli Stati Uniti d'America, situato nella Contea di Sargent, nello Stato del Dakota del Nord. Nel censimento del 2000 la popolazione era di 711 abitanti. La citt\u00e0 \u00e8 stata fondata nel 1883.\nGeografia fisica.\nSecondo i rilevamenti dell'United States Census Bureau, la localit\u00e0 di Milnor si estende su una superficie di 2,60\u00a0km\u00b2, dei quali 2,40\u00a0km\u00b2 sono occupati da terre, mentre 0,20\u00a0km\u00b2 dalle acque.\nPopolazione.\nSecondo il censimento del 2000, a Milnor vivevano 711 persone, ed erano presenti 31 gruppi familiari. La densit\u00e0 di popolazione era di 295 ab./km\u00b2. Nel territorio comunale si trovavano 51 unit\u00e0 edificate. Per quanto riguarda la composizione etnica degli abitanti, il 97,61% era bianco, l'1,41% era nativo, lo 0,70% apparteneva ad altre razze, mentre lo 0,28% a due o pi\u00f9. La popolazione di ogni razza ispanica corrispondeva all'1,27% degli abitanti.\nPer quanto riguarda la suddivisione della popolazione in fasce d'et\u00e0, il 27,8% era al di sotto dei 18, il 3,8% fra i 18 e i 24, il 26,6% fra i 25 e i 44, il 23,1% fra i 45 e i 64, mentre infine il 18,7% era al di sopra dei 65 anni di et\u00e0. L'et\u00e0 media della popolazione era di 40 anni. Per ogni 100 donne residenti vivevano 95,9 maschi."}
{"id": "2653136", "revid": "181699", "url": "https://it.wikipedia.org/wiki?curid=2653136", "title": "Duns", "text": "Duns (\"Na D\u00f9intean\" in gaelico) \u00e8 una citt\u00e0 (in passato \"burgh\") sulla costa orientale della Scozia, nel Regno Unito. Fa parte dell'area amministrativa dello Scottish Borders. La sua popolazione \u00e8 di circa 2.650 abitanti (2004).\nStoria.\nNei suoi dintorni sorge una fortezza di collina dell'et\u00e0 del ferro.\nla prima menzione della citt\u00e0 \u00e8 antecedente al 1179, quando un \"Hugo de Duns\" sottoscrisse come testimone un bemeficio verso l'abbazia di Kelso. La citt\u00e0 viene nuovamente nominata come toponimo nella firma di un \"Robert of Douns\" in calce al documento detto \"Ragman Roll\" del 1296.\nNel 1377 fu teatro di una battaglia delle truppe locali contro il duca di Northumberland che aveva invaso la Scozia.\nNel 1490 la citt\u00e0 fu costituita come \"burgh of barony\" da Giacomo IV e fino al 1975 era capitale della contea del Berwickshire."}
{"id": "2653137", "revid": "88740", "url": "https://it.wikipedia.org/wiki?curid=2653137", "title": "Rutland (disambigua)", "text": "Rutland \u00e8 una contea dell'Inghilterra. Pu\u00f2 riferirsi anche a:"}
{"id": "2653148", "revid": "767487", "url": "https://it.wikipedia.org/wiki?curid=2653148", "title": "Rutland (Dakota del Nord)", "text": "Rutland \u00e8 un centro abitato (\"city\") degli Stati Uniti d'America, situato nella Contea di Sargent, nello Stato del Dakota del Nord. Nel censimento del 2000 la popolazione era di 220 abitanti. La citt\u00e0 \u00e8 stata fondata nel 1887.\nGeografia fisica.\nSecondo i rilevamenti dell'United States Census Bureau, la localit\u00e0 di Rutland si estende su una superficie di 1,00\u00a0km\u00b2, tutti occupati da terre.\nPopolazione.\nSecondo il censimento del 2000, a Rutland vivevano 220 persone, ed erano presenti 53 gruppi familiari. La densit\u00e0 di popolazione era di 224 ab./km\u00b2. Nel territorio comunale si trovavano 102 unit\u00e0 edificate. Per quanto riguarda la composizione etnica degli abitanti, il 97,27% era bianco, l'1,36% era nativo, lo 0,45% proveniva dall'Asia, lo 0,91% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 33,6% era al di sotto dei 18, il 2,7% fra i 18 e i 24, il 23,6% fra i 25 e i 44, il 20,9% fra i 45 e i 64, mentre infine il 19,1% era al di sopra dei 65 anni di et\u00e0. L'et\u00e0 media della popolazione era di 38 anni. Per ogni 100 donne residenti vivevano 126,8 maschi."}
{"id": "2653151", "revid": "767487", "url": "https://it.wikipedia.org/wiki?curid=2653151", "title": "Pellegrini d'amore", "text": "Pellegrini d'amore \u00e8 un film del 1954 diretto da Andrea Forzano\nTrama.\nUna matura contessa e uno pseudoprofessore hanno preso in affitto una villa in riva al mare e, eludendo la sorveglianza della polizia, vi gestiscono una bisca clandestina. Durante la guerra la villa \u00e8 stata sede prima di un comando tedesco, poi di uno americano. In una delle sale della villa c'era e c'\u00e8 ancora il ritratto di una bella sconosciuta che ha colpito la fantasia dei due comandanti. Venuti in Italia per partecipare ad un congresso, i due ex ufficiali ritornano alla villa nella speranza di poter finalmente conoscere ed avvicinare la donna dei loro sogni.\nLa contessa, avendo capito che i due giovanotti sono molto ricchi, decide di trarre vantaggio dalla situazione. Fa credere ai due che la bella del ritratto \u00e8 una sua nipote, e ingaggiata una ballerina disoccupata, che somiglia vagamente alla donna del ritratto, la presenta ai due stranieri. Questi le fanno una corte spietata, cercando di sopraffarsi a vicenda, finch\u00e9 la gelosia reciproca li porta alla violenza. Dopo essersi picchiati di santa ragione, perdono entrambi i sensi. A ciascuno dei due viene fatto credere, quando riacquista conoscenza di s\u00e9, d'essersi reso colpevole di omicidio. Per mezzo di questo stratagemma i due vengono ricattati, indotti a pagare notevoli somme di denaro ed imbarcati nottetempo su un motopeschereccio in partenza, sul quale avranno modo pi\u00f9 tardi di meditare sulla propria balordaggine. Nel frattempo la contessa e lo pseudoprofessore hanno preso il volo."}
{"id": "2653152", "revid": "580197", "url": "https://it.wikipedia.org/wiki?curid=2653152", "title": "Stadion Allmend", "text": "Lo Stadion Allmend, noto anche solamente come \"Allmend\", \u00e8 stato il principale impianto sportivo della citt\u00e0 di Lucerna, in Svizzera, e ospita le partite casalinghe del Lucerna. Costruito nel 1934, questo stadio \u00e8 molto piccolo, ma ha una capacit\u00e0 di posti a sedere. Ha una superficie in erba ed \u00e8 stato usato dal club cittadino.\nDopo la stagione 2008-09 \u00e8 stato abbandonato dal club per consentire l'esecuzione di alcuni lavori. L'ultima partita ivi disputata, valevole per il ritorno dello spareggio promozione/retrocessione, ha visto i padroni di casa superare per 5-0 il Lugano.\nFino al settembre 2010, data teorica della conclusione dei lavori, il Lucerna giocher\u00e0 le partite casalinghe a Emmen, al Gersag.\n\u00c8 stato utilizzato come campo di casa dalla squadra di football americano dei Luzern Lions."}
{"id": "2653159", "revid": "88740", "url": "https://it.wikipedia.org/wiki?curid=2653159", "title": "Goodrich", "text": ""}
{"id": "2653164", "revid": "1782831", "url": "https://it.wikipedia.org/wiki?curid=2653164", "title": "Young All-Stars", "text": "Young All-Stars \u00e8 un gruppo di supereroi immaginari della DC Comics. Furono creati da Roy Thomas, Dann Thomas e Michael Bair li introdusse in \"Young All-Stars\" n. 1 in data giugno 1987.\nStoria della pubblicazione.\n\"Young All-Stars\" era il seguito di una popolare serie della DC della Golden Age conosciuta come All-Star Squadron, anche questo scritto da Roy Thomas. L'intenzione era di prendere la storia di questa serie dopo gli eventi di Crisi sulle Terre infinite, che necessitava la scrittura di Superman, Batman e Wonder Woman al di fuori delle loro serie originali, da quando le storie delle loro versioni della Seconda guerra mondiale non esistevano pi\u00f9. I personaggi di Iron Munro, Fury e Flying Fox furono inseriti solo per rimpiazzare essenzialmente questi eroi nella nuova continuit\u00e0. La nuova serie non fu popolare come la precedente e fu cancellata dopo 30 numeri e un annuale.\nStoria.\nMentre portavano avanti una missione per la All-Star Squadron, TNT e Dyna-Mite furono sconfitti dai membri dell'Axis Amerika. Durante la battaglia, T.N.T. rimase ucciso. Dyna-Mite, che sopravvisse per il rotto della cuffia, fu aiutato da Arn Munro, un giovane che possedeva abilit\u00e0 fisiche super umane. Iron Munro, Fury (Helena Kosmatos), Flying Fox, e Dan aiutarono a debellare un attacco degli Axis Amerika al quartier generale dell'All-Star Squadron. I quattro giovani eroi incontrarono Neptune Perkins e Tsunami mentre erano diretti alla West Coast per sconfiggere gli Axis Amerika. Successivamente incontrarono, e reclutarono, Tigress.\nDopo l'inseguimento delle forze degli Axis Amerika, i cinque eroi furono invitati a far parte dell'All-Star Squadron in prova. Con loro combatterono le minacce degli Axis locali e straniere. Incontrarono anche un gruppo di metaumani messi insieme dai paesi Alleati conosciuti come Young Allies, che erano membri provenienti dalla Russia, Cina, Francia ed Inghilterra. Gli Young All-Stars furono successivamente sciolti dopo essere stati assorbiti dall'All-Star Squadron."}
{"id": "2653165", "revid": "1543377", "url": "https://it.wikipedia.org/wiki?curid=2653165", "title": "Benoist XIV", "text": "Il Benoist XIV, citato anche come Benoist Model 14, fu un idrovolante di linea biplano monomotore realizzato dall'azienda aeronautica statunitense Benoist Aircraft Company negli anni dieci del XX secolo.\nTecnica.\nIl Benoist XIV era un idrovolante dall'aspetto convenzionale per l'epoca; monomotore biplano a scafo centrale di costruzione lignea.\nLo scafo, realizzato con struttura in legno di abete (spruce aircraft wood) ricoperta da pannelli di compensato e tela, era caratterizzato da un abitacolo aperto a due posti affiancati, uno per il pilota e l'altro per il passeggero, posizionato sulla parte anteriore prima dell'ala. Posteriormente terminava in un impennaggio cruciforme dotato di una grande ed unica deriva triangolare a cui era collegato un timone di grandi dimensioni e da un unico piano orizzontale a pianta triangolare, controventato da entrambi i lati, a cui erano collegati i due equilibratori, il tutto integrato da tiranti in filo d'acciaio. I galleggianti equilibratori erano posizionati sotto le estremit\u00e0 alari dell'ala inferiore.\nLa configurazione alare era biplana con l'ala superiore ed inferiore di ugual misura, realizzate anch'esse in legno e ricoperte di tela. L'inferiore, collocata alta sullo scafo, era collegata alla superiore, l'unica dotata di alettoni, tramite una serie di quattro coppie di montanti per lato integrati da tiranti obliqui in filo d'acciaio.\nLa propulsione era affidata ad un motore Roberts a sei cilindri in linea collocato, separato da una paratia, alle spalle dell'abitacolo, e che trasmetteva, tramite catena di trasmissione, il moto all'elica bipala in legno a passo fisso, posizionata sulla parte posteriore in configurazione spingente ed in corrispondenza del bordo d'uscita alare.\nEsemplari attualmente esistenti.\nDei due esemplari costruiti nessuno \u00e8 giunto ai giorni nostri. Tuttavia esistono tre repliche, una delle quali, realizzata dalla Florida Aviation Historical Society, venne utilizzata per un breve volo commemorativo in occasione del 75\u00ba anniversario del suo primo volo ai comandi di Tony Jannus. Oltre a questa, ora inserita nella collezione del St Petersburg Museum of History, sono esposte nella sala bagagli dell'aeroporto Internazionale di St. Petersburg-Clearwater e nell'aeroporto Internazionale di Tampa."}
{"id": "2653168", "revid": "104458", "url": "https://it.wikipedia.org/wiki?curid=2653168", "title": "Breckenridge (Colorado)", "text": "Breckenridge \u00e8 una citt\u00e0 degli Stati Uniti d'America, situata nella Contea di Summit, nello Stato del Colorado. Nel 2010 la popolazione era censita in 4.540 abitanti.\nBreckenridge \u00e8 balzata alle cronache nazionali e non, per essere la prima citt\u00e0 del Colorado dove ha aperto un'attivit\u00e0 commerciale interamente dedicata alla vendita di cannabis al pubblico, dopo la liberalizzazione dell'uso e della vendita da parte del governo del Colorado nel 2014. \nProprio su questa vicenda \u00e8 basato il documentario \"Marijuana Store - High profits\", trasmesso in Italia da TV8, che vede protagonisti Brian Rodgers e Caitlin McGuire, due imprenditori titolari del negozio di marijuana, ed evidenzia le problematiche che questa nuova attivit\u00e0 ha causato alla citt\u00e0 e ai suoi cittadini.\nVicino a Breckenridge \u00e8 presente un importante comprensorio sciistico che ospita anche competizioni internazionali, come la Nor-Am Cup."}
{"id": "2653169", "revid": "1543377", "url": "https://it.wikipedia.org/wiki?curid=2653169", "title": "Diomede (Alaska)", "text": " \nDiomede (in inupiat I\u014balik che significa \"l'altro\", in russo \u0414\u0438\u043e\u043c\u0438\u0434\u0430 \"Diomida\") \u00e8 una cittadina dello stato federato USA Alaska, appartiene amministrativamente al Census Area di Nome dell'Unorganized Borough.\nLa citt\u00e0 si trova sulla piccola isola denominata Piccola Diomede (il nome nativo \u00e8 \"Ignaluk\"; conosciuta anche con il nome di \"Krusenstern Island\"). La Piccola Diomede \u00e8 la pi\u00f9 piccola di due isole situate nello stretto di Bering tra l'Alaska e la Russia.\nLa vicina isola appunto \u00e8 stata denominata la Grande Diomede ed \u00e8 a soli 4\u00a0km (circa 2,4\u00a0miglia) e rappresenta il confine est di quello che era l'Unione Sovietica, ora Russia.\nSolo la parte ovest di Piccola Diomede \u00e8 abitata e un censimento del 2007 ha quantificato la popolazione residente in 147 unit\u00e0. La cittadina ha una scuola."}
{"id": "2653170", "revid": "86599", "url": "https://it.wikipedia.org/wiki?curid=2653170", "title": "Cratere Dawson", "text": "Dawson \u00e8 un cratere lunare di 44,32 km situato nella parte sud-orientale della faccia nascosta della Luna.\nQuesta formazione fa parte di un gruppo di crateri parzialmente sovrapposti: il margine sudorientale si sovrappone al bordo del cratere Alekhin, a nord-ovest copre parzialmente il cratere satellite \"Dawson V\", ed a nord-est \"Dawson D\", di dimensioni analoghe a Dawson. A sud si trova l'ampio cratere Zeeman, a ovest si incontra Crommelin, mentre a nord vi \u00e8 il cratere Fizeau.\nDawson \u00e8 un cratere relativamente recente che giace tra altri pi\u00f9 antichi e fortemente erosi. Il bordo \u00e8 quasi circolare, con distorsioni minori dovute alle sovrapposizioni con i margini dei crateri vicini, in particolare \u00e8 leggermente appiattito a ovest, in corrispondenza del cratere Dawson V. In generale vi sono limitate evidenze di erosione, mentre si notano due piccoli impatti, uno sul margine nord-ovest ed uno appena all'interno del bordo nordorientale. L'interno \u00e8 irregolare, con tracce di terrazzamenti lungo i bordi interni.\nIl cratere \u00e8 dedicato all'astronomo argentino Bernhard H. Dawson.\nCrateri correlati.\nAlcuni crateri minori situati in prossimit\u00e0 di Dawson sono convenzionalmente identificati, sulle mappe lunari, attraverso una lettera associata al nome."}
{"id": "2653172", "revid": "339392", "url": "https://it.wikipedia.org/wiki?curid=2653172", "title": "Institutions Markets Technologies", "text": ""}
{"id": "2653176", "revid": "1714743", "url": "https://it.wikipedia.org/wiki?curid=2653176", "title": "Irene Paleologa di Trebisonda", "text": "Era figlia illegittima dell'imperatore bizantino Andronico III Paleologo. Spos\u00f2 nel 1335 l'imperatore Basilio Comneno.\nBiografia.\nSeparazione e decesso del marito.\nSubito dopo il matrimonio Basilio prese un'amante, anch'essa di nome Irene, e nel 1339 divorzi\u00f2 dalla moglie, con la connivenza del clero locale. Le ragioni della prima moglie per\u00f2 erano sostenute dal Giovanni XIV patriarca di Costantinopoli, per cui ella conserv\u00f2 ancora un certo potere nel governo dell'impero di Trebisonda. Quando il 6 aprile del 1340 Basilio mor\u00ec, forse avvelenato da lei stessa, Irene Paleologa si impossess\u00f2 del trono con un colpo di Stato. La sua posizione di figlia illegittima tuttavia era debole e, per rafforzarla, Irene sped\u00ec a Costantinopoli la vedova dell'ex-marito ed i figli che questa aveva avuto da lui. Qui il padre di lei, Andronico III, avrebbe potuto tenerli d'occhio.\nNonostante tutto ci\u00f2, Irene si rese conto che la cura del governo di Trebisonda era superiore alle sue forze e chiese al padre di mandarle un marito, scelto fra i nobili bizantini, che fosse in grado di occuparsi del governo e la aiutasse a contenere le mire crescenti dei suoi nemici. Tuttavia Andronico III mor\u00ec il 5 giugno 1341, prima cio\u00e8 di poter aiutare la figlia, il che tuttavia non ebbe grande importanza, dato che Irene si innamor\u00f2 presto del suo \"Gran Domestikos\", il che divise la corte in fazioni.\nLa guerra civile.\nLa prima parte della Guerra civile termin\u00f2 poco dopo il suo inizio. Si erano formati tre partiti fra loro in conflitto: quello che sosteneva Irene, facente capo alla famiglia Amytzantarants, ed i cui mercenari erano fedeli al padre di Irene, poi vi era quello dei nobili che le si opponevano, guidati dal signore di Tzanich, capitano generale di Scholarioi, parte della guardia del corpo del defunto Basilio e fedeli alla sua memoria, ed infine il partito del Gran Duca di Limnea, Giovanni l'Eunuco.\nI nobili ribelli si rifugiarono nel monastero di Sant'Eugenio, nella capitale, ma il duca di Limnea decise di passare dalla parte di Irene aiutandola contro di essi. I suoi soldati attaccarono il monastero distruggendolo quasi completamente e sconfiggendo i ribelli all'inizio del luglio 1340.\nNel contempo i turchi attaccarono Trebisonda e ne superarono le mura. Il primo attacco fu respinto ma non cos\u00ec pot\u00e9 essere per il successivo ed i turchi incendiarono gran parte della citt\u00e0 senza per\u00f2 riuscire ad occuparla. La catastrofe fu aggravata dallo scoppio di un'epidemia, che Panareto dice fosse stata causata dal lezzo dei cadaveri di uomini e cavalli.\nLa deposizione.\nI nobili superstiti al massacro del monastero di Sant'Eugenio, vedendo i risultati del cattivo governo di Irene e del suo amante, trovarono una legittima aspirante al trono in Anna Anachoutlou (\u20201342), figlia di Alessio II Comneno (1282-1330), imperatore di Trebisonda dal 1297 al 1330, e della di lui moglie, la georgiana Djiadjak Jaqeli.\nEssi convinsero Anna, che si era ritirata in convento, a rinunciare ai suoi voti monastici e l'acclamarono imperatrice a Lazica. Quando Irene lo seppe fece giustiziare tutti i nobili scampati al massacro di Sant'Eugenio, ma ci\u00f2 non fu per lei di alcuna utilit\u00e0: era divenuta talmente impopolare che non appena Anna giunse di fronte alle mura della citt\u00e0, Irene fu deposta dal popolo (17 giugno 1341) e venne quindi mandata in esilio a Costantinopoli. Non ci sono pervenute informazioni sulla rimanente parte della sua vita."}
{"id": "2653178", "revid": "125674819", "url": "https://it.wikipedia.org/wiki?curid=2653178", "title": "Curioso come George (film)", "text": "Curioso come George (\"Curious George\") \u00e8 un film d'animazione diretto da Matthew O'Callaghan, basato sui personaggi dei libri per bambini scritti da Margret Rey e Hans August Rey. Il film \u00e8 un prequel alla serie televisiva \"Curioso come George\" ancora in onda\nIl film \u00e8 uscito negli USA il 10 febbraio 2006 .\nTrama.\nTed, guida di un museo di New York che rischia di chiudere per mancanza di visitatori, parte per un viaggio nella giungla africana alla ricerca di un idolo misterioso che potrebbe diventare la nuova attrattiva del museo. Purtroppo la spedizione non porter\u00e0 i frutti sperati e durante il ritorno, George, una scimmietta vivace e curiosa, seguir\u00e0 Ted, a sua insaputa, fino a casa. La scimmietta si rivela una fonte inesauribile di guai e quando questa viene catturata, Ted si trasforma nel suo coraggioso salvatore e insieme troveranno il modo di salvare il museo dalla chiusura."}
{"id": "2653181", "revid": "1272592", "url": "https://it.wikipedia.org/wiki?curid=2653181", "title": "Kumiko Watanabe", "text": "Durante la sua carriera ha lavorato per la Arts Vision. Watanabe \u00e8 nota soprattutto per aver doppiato il Sergente Keroro in \"Keroro\", Shippo in \"InuYasha\" e Klonoa nell'omonima serie. \u00c8 appassionata di wrestling ed \u00e8 grande amica di Makiko \u014cmoto, sua collega."}
{"id": "2653183", "revid": "74801", "url": "https://it.wikipedia.org/wiki?curid=2653183", "title": "Brighton (Colorado)", "text": "Brighton \u00e8 una citt\u00e0 degli Stati Uniti d'America, situata nella Contea di Adams, nello Stato del Colorado. Nel 2007 la popolazione era stimata in abitanti."}
{"id": "2653186", "revid": "1305772", "url": "https://it.wikipedia.org/wiki?curid=2653186", "title": "Irene Paleologa", "text": ""}
{"id": "2653188", "revid": "287204", "url": "https://it.wikipedia.org/wiki?curid=2653188", "title": "Alexander Fritz", "text": "Partecip\u00f2 a molti tornei tedeschi della seconda met\u00e0 dell'Ottocento, tra cui Francoforte sul Meno 1878 (5\u00ba), Wiesbaden 1880, Norimberga 1883, Breslavia 1889, Colonia 1898, classificandosi per lo pi\u00f9 nella seconda met\u00e0 della classifica. Vinse per\u00f2 diverse partite con forti giocatori, tra cui James Mason, Siegbert Tarrasch e Wilhelm Steinitz. \n\u00c8 noto principalmente per la \"variante Fritz\" della difesa dei due cavalli:\nNel torneo di Norimberga 1883 gioc\u00f2 contro James Mason una variante della difesa Francese (1. e4 e6 e6 2. d4 d5 3. Cc3 Cf6 4. Ag5 Ae7 5. Axf6 Axf6 6. Cf3 0-0 7. Ad3 b6 8. h4) che venne chiamata \"attacco Fritz della difesa Francese\", ma questa continuazione era gi\u00e0 stata giocata due anni prima da Edoardo Crespi nel torneo nazionale di Milano. \nFritz era un forte giocatore alla cieca e tenne simultanee alla cieca fino a 12 scacchiere con ottimi risultati. \nAlcune sue partite notevoli:"}
{"id": "2653195", "revid": "422900", "url": "https://it.wikipedia.org/wiki?curid=2653195", "title": "Houko Kuwashima", "text": ""}
{"id": "2653198", "revid": "767487", "url": "https://it.wikipedia.org/wiki?curid=2653198", "title": "Pleasure P", "text": "Prima di iniziare la propria carriera da solista, \u00e8 noto per essere stato un membro della boy band R&amp;B Pretty Ricky\nNel 2008 ha pubblicato il suo singolo di debutto, \"Did You Wrong\", che \u00e8 riuscito velocemente ad entrare nella classifica \"Billboard Hot 100\", e pur avendo raggiunto solamente la 90\u00aa posizione delle classifiche statunitensi ha ottenuto un discreto successo, riuscendo ad entrare anche nelle classifiche R&amp;B ed Airplay. Il suo album di debutto, \"The Introduction of Marcus Cooper\", \u00e8 uscito il 9 giugno 2009. Il disco era in procinto di essere pubblicato nel gennaio del medesimo anno, ma \u00e8 stato rinviato pi\u00f9 volte. La sua carriera ha subito una spinta dopo la sua partecipazione al singolo \"Shone\" del rapper Flo Rida, estratto dall'album \"R.O.O.T.S.\" di quest'ultimo."}
{"id": "2653200", "revid": "228587", "url": "https://it.wikipedia.org/wiki?curid=2653200", "title": "Brighton (disambigua)", "text": ""}
{"id": "2653202", "revid": "1543377", "url": "https://it.wikipedia.org/wiki?curid=2653202", "title": "Notte", "text": "Nel senso astronomico del termine, la notte \u00e8 la parte del giorno che si alterna al d\u00ec. Si tratta dell'intervallo di tempo compreso tra il tramonto e l'alba, in cui il Sole rimane al di sotto dell'orizzonte.\nLa durata della notte varia in base al susseguirsi delle stagioni e alla latitudine. Nei giorni di equinozio la notte e il d\u00ec hanno in linea teorica la medesima durata; in realt\u00e0, la diffrazione dovuta all'atmosfera terrestre fa s\u00ec che il giorno risulti pi\u00f9 lungo della notte.\nSulla Terra.\nAi poli.\nAl mondo esistono due punti geografici dove per sei mesi \u00e8 notte. Ai due poli infatti esistono solo due stagioni, estate e inverno, che corrispondono ai sei mesi in cui c'\u00e8 luce e ai sei mesi di notte. Quando, per esempio, al polo nord \u00e8 estate, al polo sud \u00e8 inverno, e a causa dell'inclinazione dell'asse terrestre la luce del sole non arriva. Per questo motivo si parla del sole di mezzanotte quando \u00e8 estate in uno dei due poli, poich\u00e9 i raggi del sole arrivano per tutta la durata del giorno. Il fenomeno dura invece per un minor lasso di tempo man mano che ci si sposta verso i due circoli polari.\nAll'equatore.\nAll'equatore la notte e il d\u00ec hanno la stessa durata durante tutto l'anno.\nSu altri corpi celesti.\nIl fenomeno della notte \u00e8 dovuto alla rotazione assiale dei corpi celesti, che crea l'illusione del sorgere e tramontare del sole. Poich\u00e9 ogni corpo celeste ha una propria velocit\u00e0 di rotazione, la durata della notte varia da pianeta a pianeta. Dato che anche l'atmosfera di ogni corpo celeste \u00e8 differente, esistono pianeti e satelliti praticamente privi di atmosfera dove \u00e8 netta e visibile la linea di demarcazione tra notte e d\u00ec.\nEffetti sulla vita.\nLa notte influisce sugli esseri viventi. Le piante per esempio di notte non sono in grado di compiere la fotosintesi clorofilliana, mentre la maggior parte degli animali utilizza la notte per riposare. Gli animali notturni, come ad esempio i pipistrelli, hanno invece il loro periodo di veglia durante la notte, e sono attivi dopo il tramonto e prima dell'alba.\nEffetti sull'uomo.\nFino all'invenzione e allo sviluppo della corrente elettrica e dell'illuminazione artificiale la notte era per l'uomo considerata periodo di riposo. Successivamente invece l'attivit\u00e0 notturna \u00e8 cresciuta, e ci\u00f2 ha avuto anche un impatto significativo sull'economia; vi sono molte attivit\u00e0 legate alla notte, come nightclub, pub, discoteche.\nMitologia.\nLa notte \u00e8 stata spesso rappresentata come divinit\u00e0 o entit\u00e0 legata all'oscurit\u00e0 da parte di diverse mitologie antiche, come quella norrena, egizia e greca, la cui divinit\u00e0 corrisponde anche a quella romana.\nNella mitologia norrena, N\u00f3tt \u00e8 la sua personificazione, come descritto nel Gylfaginning, il primo capitolo dell\"'Edda in prosa\" di Snorri Sturluson, al canto 10.\nLa mitologia egizia non ha una vera e propria divinit\u00e0 notturna, ma in essa Nut \u00e8 la dea che personifica il cielo stellato, e per estensione anche il periodo notturno.\nNyx, nella tradizione classica, \u00e8 la personificazione della notte sulla terra, contrapposta a suo fratello Erebo, la notte nelle lande infernali; questa dea \u00e8 stata ripresa dalla mitologia romana con il nome di Nox.\nLetteratura e arte.\nMolte sono le ambientazioni notturne letterarie. Ad esempio si ricordano: Dante Alighieri (\"Inferno\", canto II, 1-6); Torquato Tasso (\" Gerusalemme liberata\", canto II, 96); Goethe (\"Canto notturno del viandante\"); Ugo Foscolo (il sonetto \"Alla sera\"); Novalis (\"Inni alla notte\"); Giacomo Leopardi (\"Canto notturno di un pastore errante dell'Asia\"), alcuni passi dello \"Zibaldone\" (1929-30, 16 ottobre 1821) e \"La sera del d\u00ec di festa\"; Gabriele D'Annunzio (\"O falce di luna calante\"); Salvatore Quasimodo (\"Ed \u00e8 subito sera\"); Dino Campana (\"Il canto della tenebra\" nei \"Canti orfici\").\nNell'arte sono numerosissimi i pittori che hanno rappresentato questo tema nel corso dei secoli: Giorgione, Caravaggio, Tiziano Vecellio, Sebastiano del Piombo, Luca Giordano, El Greco, Rembrandt, Corot, Friedrich, Turner, Klee, Gauguin, Monet, C\u00e9zanne, Mondrian, van Gogh, Church, Homer solo per citarne alcuni. Famosissima \u00e8 poi la \"Ronda di notte\" di Rembrandt.\nModi di dire.\nL'espressione \"passare la notte in bianco\", utilizzata per indicare una notte trascorsa senza dormire, deriva da una tradizione del Medioevo. I cavalieri trascorrevano la notte precedente l'investitura in una cappella, in preghiera e in meditazione, indossando una veste bianca, simbolo di purezza.\nCuriosit\u00e0.\nI Signori della notte erano una magistratura della Repubblica di Venezia che si occupava dei reati notturni."}
{"id": "2653209", "revid": "729019", "url": "https://it.wikipedia.org/wiki?curid=2653209", "title": "Aron Ralston", "text": "L'incidente.\nIl 26 aprile 2003 Ralston, ingegnere meccanico di 27 anni, aveva deciso di dirigersi al Parco nazionale delle Canyonlands dello Utah per un trekking solitario. Durante la discesa nel Canyon, smosse accidentalmente un masso che, cadendo, gli blocc\u00f2 il braccio destro. Per cinque giorni Ralston cerc\u00f2 di liberarsi senza successo, e allora, stremato e disidratato, dopo avere visto che il braccio si stava ormai imputridendo, decise di amputarsi l'arto.\nPer eseguire l'amputazione Ralston tent\u00f2 di usare un coltellino multiuso da campeggio (tipo Leatherman), ma una volta tagliati i fasci muscolari e nervosi, giunto all'osso si rese conto di non riuscire a completare l'operazione. Decise allora di spezzare di netto l'osso facendo leva sulla pietra che lo schiacciava. Incredibilmente ha affermato che, dopo l'amputazione, si ritrov\u00f2 in preda all'euforia. Una volta completata l'operazione percorse 12 chilometri per raggiungere l'uscita; fortunatamente incontr\u00f2 una coppia di turisti olandesi, i quali chiamarono l'elicottero con cui venne portato in ospedale.\nIn seguito, a Ralston \u00e8 stata impiantata una protesi, ed egli ha cos\u00ec potuto riprendere a scalare le vette.\nNotoriet\u00e0.\nLa vicenda dest\u00f2 interesse nei media, e Ralston venne invitato a raccontarla al \"Late Show with David Letterman\", al \"Jane Pauley Show\", al \"Late Late Show with Craig Kilborn\", all'\"Ellen DeGeneres Show\" e al \"Late Late Show with Craig Ferguson\", e venne descritta nell'episodio \"Desperate Days in Blue John Canyon\" della trasmissione \"Dateline NBC\". Nel 2003 ha ricevuto la prima Shining Star of Perseverance, premio consegnato dal WillReturn Council of Assurant Employee Benefits. Nel settembre 2004 Ralston ha raccontato la sua storia nel libro \"Between a Rock and a Hard Place\", edito da Atria Books; il volume \u00e8 corredato dalle immagini che lo stesso Ralston aveva scattato durante quei momenti.\nAlla sua storia \u00e8 ispirato il film \"127 ore\", diretto e sceneggiato dai premi Oscar Danny Boyle e Simon Beaufoy, e con James Franco nel ruolo di Ralston. La pellicola \u00e8 uscita nelle sale cinematografiche statunitensi il 5 novembre 2010 ed in quelle italiane il 25 febbraio 2011."}
{"id": "2653214", "revid": "834", "url": "https://it.wikipedia.org/wiki?curid=2653214", "title": "Fernando (brano musicale)", "text": ""}
{"id": "2653215", "revid": "599013", "url": "https://it.wikipedia.org/wiki?curid=2653215", "title": "Sancerre (vino)", "text": "Il Sancerre \u00e8 un vino francese prodotto nell'omonima cittadina che si trova a sud di Orl\u00e9ans nella Valle della Loira da uve Sauvignon.\nStoria.\nDal 1936 il vino bianco del Sancerre possiede il marchio Appellation d'origine contr\u00f4l\u00e9e (AOC) o denominazione d'origine controllata, nome che certifica un'Indicazione geografica protetta francese o svizzera di prodotti tipici di tali luoghi). Dal 1959 anche il vino rosso ottenne lo stesso certificato."}
{"id": "2653217", "revid": "1833487", "url": "https://it.wikipedia.org/wiki?curid=2653217", "title": "Shahrest\u0101n di Aliabad", "text": "Lo shahrest\u0101n di Aliabad (farsi \u0634\u0647\u0631\u0633\u062a\u0627\u0646 \u0639\u0644\u064a \u0622\u0628\u0627\u062f) \u00e8 uno dei 14 \"shahrest\u0101n\" della provincia del Golestan, in Iran. Il capoluogo \u00e8 Ali Abad. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2653219", "revid": "834", "url": "https://it.wikipedia.org/wiki?curid=2653219", "title": "Oriente (brano musicale)", "text": ""}
{"id": "2653225", "revid": "922800", "url": "https://it.wikipedia.org/wiki?curid=2653225", "title": "Tottenham Hotspur Football Club 2008-2009", "text": "Marcatori.\nIn campionato.\n12 gol\n5 gol\nIn totale.\n17 gol\n14 gol\n5 gol\nPresenze.\nIn campionato.\n35 presenze\n34 presenze\n29 presenze\nIn totale.\n48 presenze\n47 presenze\n44 presenze"}
{"id": "2653229", "revid": "94221092", "url": "https://it.wikipedia.org/wiki?curid=2653229", "title": "Condizione di von Laue", "text": "La condizione di von Laue stabilisce la relazione che esiste tra il verificarsi di una interferenza costruttiva e la distanza degli atomi all'interno di un cristallo.\nContrariamente alla formulazione di Bragg, in cui il cristallo era immaginato composto da un'infinit\u00e0 di famiglie di piani fra di loro paralleli, la formulazione di Von Laue fa ricorso al concetto di reticolo di Bravais, nei cui punti formula_1 sono posizionati gli elementi scatteratori.\nUn solido cristallino si differenzia da un solido amorfo perch\u00e9 \u00e8 dotato di una struttura ordinata degli atomi che lo compongono. Tale struttura pu\u00f2 essere studiata attraverso la tecnica della diffrazione dei raggi X. Questa tecnica consiste nell'investire il cristallo, e quindi gli atomi che lo compongono, con una radiazione X ed investigare la figura di diffrazione al variare degli angoli di incidenza.\nLa condizione \u00e8 espressa dalla formula\nformula_2\ndove formula_3 \u00e8 la distanza interatomica e formula_4 la differenza tra il vettore d'onda della radiazione incidente e quello della radiazione uscente (si assume che lo scattering sia elastico, quindi la radiazione incidente e uscente hanno la stessa energia cosicch\u00e9 il modulo di formula_5 \u00e8 lo stesso).\nLa condizione \u00e8 analoga alla definizione dei vettori appartenenti al reticolo reciproco formula_6, perci\u00f2 pu\u00f2 essere letta come \nformula_7\nIn questo modo la condizione di Laue indica che, in un urto elastico, il momento trasferito ad un reticolo cristallino \u00e8 uguale ad un vettore del reticolo reciproco."}
{"id": "2653236", "revid": "215691", "url": "https://it.wikipedia.org/wiki?curid=2653236", "title": "Cotoneaster", "text": "Il genere Cotoneaster, comunemente detto cotonastro (conosciuto anche con il nome volgare di cotognastro) comprende arbusti della famiglia delle Rosacee.\nLa maggioranza delle specie sono arbusti dal mezzo metro ai cinque. Possono avere portamento eretto o tappezzante (soprattutto specie di montagna che crescono ad alte quote sull'Himalaya). \nI fiori appaiono dalla tarda primavera a all'inizio dell'estate, solitari o riuniti in corimbi a seconda della specie. \nNon sono molto grandi, solitamente intrno 5-12mm, e vanno dal bianco al rosso intenso con tutte le sfumature. \nI frutti sono simili a delle piccole mele, rosa o rosse, e possono rimanere sulla pianta fino all'anno successivo. \nDistribuzione.\nIl genere \"Cotoneaster\" \u00e8 spontaneo nella regione paleartica (Europa, Asia e Nordafrica), con forte diversificazione di specie soprattutto in Cina e nella regione dell'Himalaya.\nSistematica.\nIl genere \"Cotoneaster\" \u00e8 inserito nella famiglia delle Rosacee. La descrizione del genere risale al 1789 a cura del botanico Friedrich Kasimir Medikus.\nComprende, secondo gli autori, da 70 a 300 specie. La \"Plant List\" ne riconosce 74 specie.\nUsi.\nDiverse specie di \"Cotoneaster\" sono apprezzate come piante ornamentali."}
{"id": "2653238", "revid": "107831", "url": "https://it.wikipedia.org/wiki?curid=2653238", "title": "Mate Parlov", "text": "Parlov \u00e8 stato il primo pugile proveniente da un paese socialista a diventare campione del mondo dei professionisti ed \u00e8 l'unico pugile nella storia che ha vinto le Olimpiadi e ha conquistato i titoli europeo e mondiale sia da dilettante sia da professionista.\nLa carriera dilettantistica.\nGrandissimo dilettante, Parlov fu 8 volte campione di Jugoslavia, dal 1967 al 1974. Apparve alla ribalta del pugilato internazionale nel 1968 alle Olimpiadi di Citt\u00e0 del Messico, raggiungendo i quarti di finale nella categoria dei pesi medi dove fu battuto dal britannico Chris Finnegan, che poi vincer\u00e0 la medaglia d'oro.\nSempre nei pesi medi vinse la medaglia d'oro ai Campionati dei Balcani del 1970, a Varna. Passato alla categoria dei mediomassimi, si ripet\u00e9 l'anno successivo, a Titograd, e si aggiudic\u00f2 il titolo europeo dei dilettanti, a Madrid.\nNel 1972 Parlov, oltre ad aggiudicarsi nuovamente il Campionato dei Balcani, ad Ankara, vinse la medaglia d'oro alle Olimpiadi di Monaco superando nei quarti di finale l'argentino Miguel \u00c1ngel Cuello - suo futuro avversario da professionista - che non si present\u00f2 sul ring.\nL'anno dopo vinse per la quarta volta il Campionato dei Balcani, ad Atene e si aggiudic\u00f2 per la seconda volta il titolo europeo, a Belgrado.\nNel 1974 sal\u00ec per la quinta volta sul gradino pi\u00f9 alto del podio ai Campionati dei Balcani e conquist\u00f2 il titolo mondiale ai primi Campionati mondiali di pugilato dilettanti 1974 dell'Avana.\nTra i pugili in maglietta, disput\u00f2 323 incontri con 310 vittorie e 13 sconfitte.\nLa carriera professionistica.\nDivenne professionista nel maggio 1975, a quasi 27 anni, allenato a Lipizza da Nello Barbadoro. Grazie alla fama e all'esperienza dimostrata tra i dilettanti, gli fu data in breve l'opportunit\u00e0 di combattere per il titolo europeo dei mediomassimi. Lo conquist\u00f2 il 10 luglio 1976 battendo a Belgrado Domenico Adinolfi ma con un arbitraggio che fece molto discutere.\nParlov si era aggiudicato agevolmente le prime riprese ma l'italiano stava dimostrando di poter recuperare lo svantaggio. All'11\u00ba round l'arbitro gallese Brimmel, condizionato dall'infernale atmosfera dello stadio jugoslavo, interruppe inspiegabilmente il match dopo un paio di ininfluenti colpi subiti dal detentore del titolo, attribuendo a Parlov la vittoria per knock-out tecnico. La rivincita con Adinolfi, in programma al Palasport di Roma nel marzo 1977, non si tenne mai perch\u00e9 l'italiano non riusc\u00ec a rientrare nel peso.\nParlov difese il titolo europeo tre volte, tra le quali, il 15 ottobre 1976, a Milano, battendo ai punti il campione italiano Aldo Traversaro. Nel frattempo, al Palasport di San Siro, incontr\u00f2 Matthew Franklin, futuro campione mondiale della categoria, dal quale fu battuto ai punti. Nel dicembre del 1976, a Trieste, lo jugoslavo pareggi\u00f2 la rivincita con lo stesso avversario.\nIl 7 gennaio 1977 Parlov divenne campione del mondo WBC dei mediomassimi sconfiggendo per KO al 9\u00ba round l'argentino Miguel \u00c1ngel Cuello, da lui gi\u00e0 eliminato al Torneo olimpico di Monaco 1972. Lo jugoslavo, pi\u00f9 alto di 15\u00a0cm, lasci\u00f2 sfogare l'avversario per otto riprese poi, a 2:43 del nono round lo colp\u00ec alla tempia con un sinistro corto ma preciso che lo fece cadere in avanti. Non fu necessario il conteggio, tanto che furono i secondi dell\u2019argentino a sollevarlo per trasportarlo all\u2019angolo.\nDifese il titolo il 17 giugno allo Stadio Stella Rossa di Belgrado contro il britannico John Conteh, vincendo ai punti ma con verdetto contrastato. L'arbitro statunitense Rudy Ortega, infatti, aveva visto vincitore lo sfidante con ben sei punti di vantaggio; i due giudici invece Parlov, rispettivamente per quattro e tre punti.\nParlov perse la corona mondiale contro Marvin Johnson, il 2 dicembre 1978 a Marsala nel Palazzetto dello sport cittadino. Dopo avergli aperto una ferita al secondo round, Johnson riusc\u00ec ad atterrare lo jugoslavo al decimo sino al conto di otto. L'arbitro interruppe l'incontro attribuendo la vittoria allo sfidante per knock-out tecnico.\nPassato alla categoria di peso superiore dei Pesi massimi leggeri nel 1979, Parlov batt\u00e9 ai punti a Gorizia l'aborigeno australiano Tony Mundine, gi\u00e0 avversario di Carlos Monz\u00f3n, nei pesi medi. L'8 dicembre, nella sua Spalato, pareggi\u00f2 con Marvin Camel il match per il titolo mondiale WBC. Perse poi ai punti la rivincita con Camel a Las Vegas il 31 marzo 1980. Fu il suo ultimo incontro.\nParlov \u00e8 considerato pi\u00f9 grande pugile jugoslavo di ogni tempo ed \u00e8 stato eletto il pi\u00f9 grande sportivo croato del XX secolo.\nDopo l'attivit\u00e0 agonistica.\nParlov allen\u00f2 la nazionale jugoslava di pugilato alle Olimpiadi di Los Angeles del 1984, dove i pugili balcanici raggiunsero il miglior risultato di sempre, vincendo un oro, un argento e due bronzi.\nVisse con la famiglia a Fasana, lontano dalla boxe e dal pubblico. A Pola condusse il proprio bar \"Mate\".\nNel marzo del 2008 gli fu diagnosticato un cancro ai polmoni, di cui Parlov mor\u00ec quattro mesi pi\u00f9 tardi all'ospedale di Pola all'et\u00e0 di 59 anni."}
{"id": "2653252", "revid": "834", "url": "https://it.wikipedia.org/wiki?curid=2653252", "title": "Take Off", "text": ""}
{"id": "2653254", "revid": "114861033", "url": "https://it.wikipedia.org/wiki?curid=2653254", "title": "Kiwanis", "text": "Kiwanis International \u00e8 un club di servizio internazionale, cio\u00e8 un'organizzazione no-profit di volontari i cui membri si incontrano regolarmente per intrattenere rapporti di amicizia e nel contempo si impegnano per il bene degli altri eseguendo opere di carit\u00e0 sia personalmente che per mezzo di raccolta di fondi.\nFondato nel 1915, \u00e8 attualmente aperto a membri dei due sessi. La sua sede principale \u00e8 a Indianapolis (Indiana) negli Stati Uniti. Comprende approssimativamente 8.000 club in 96 nazioni con pi\u00f9 di 260.000 membri adulti.\nIl nome \u201cKiwanis\u201d significa \u201cnoi commerciamo\u201d o \u201cnoi condividiamo i nostri talenti\u201d \u00e8 stato coniato da un'espressione nella lingua Otchipew degli indiani d'America, \u201cNunc Kee-wanis\u201d che significa \u201cBuona giornata\u201d, \u201cfacciamo rumore\u201d o, sotto un'altra costruzione \u201cCommerciamo o facciamo pubblicit\u00e0\u201d.\nQuesto era originariamente il motto del Kiwanis, tradotto in \"Noi costruiamo\". Il motto corrente \u00e8 \"Serving the children of the world\" che significa \u201cServiamo i bambini del mondo\u201d.\nIl Kiwanis International \u00e8 diretto da un Consiglio di Fondazione, da un Presidente Internazionale e da altri ufficiali. Questi ufficiali sono eletti in occasione della convention annuale del Kiwanis International. Ci sono decine di distretti amministrativi, ognuno guidato da un governatore, e nei distretti vi sono divisioni pi\u00f9 piccole, che comprendono 12-20 club guidate da un vice governatore.\nDefinizione.\nIl Kiwanis \u00e8 un'organizzazione globale di volontari dedicata a cambiare il mondo, un bambino e una comunit\u00e0 per volta.\nObiettivi.\nIl Kiwanis ha adottato sei \"obiettivi\" per guidare le sue attivit\u00e0:\nRegola d'oro:\n\u00ab Comportati verso gli altri come tu vorresti che gli altri si comportassero con te.\u00bb\nStoria.\nL'organizzazione \u00e8 stata fondata il 21 gennaio, 1915, a Detroit (Michigan), da Joseph G. Prance (un sarto) e Allen S. Browne (un organizzatore professionale di fraternit\u00e0). Nel mese di agosto 1914, Browne suggeriva a Prance l'idea di un club di uomini d'affari e professionisti, e dei benefici sociali e commerciali che ne derivavano. Prance fu conquistato dall'idea, e nel 1915 fu fondato il Kiwanis Club di Detroit, Michigan. Il Kiwanis divenne internazionale con l'organizzazione del Kiwanis Club di Hamilton, Ontario, Canada, nel 1916. Il Kiwanis ha limitato la sua attivit\u00e0 agli Stati Uniti e al Canada fino al 1962, quando \u00e8 stata approvata l'espansione a livello mondiale. Da allora, il Kiwanis si \u00e8 diffuso a tutti i continenti abitati del globo.\nLo scopo iniziale del Kiwanis \u00e8 stato quello dello scambio commerciale tra i membri e per servire i poveri. Il dibattito se concentrarsi sulla creazione di reti o di servizi \u00e8 stato risolto nel 1919, quando il Kiwanis ha adottato un servizio incentrato sulla missione. Ogni anno, i club sponsorizzano circa 150.000 progetti di servizio e attuano una raccolta di pi\u00f9 di 107 milioni di dollari. Come progetto globale, in coordinamento con l'UNICEF, i membri del club hanno contribuito per pi\u00f9 di 80 milioni di dollari al programma per l'eliminazione a livello mondiale della carenza di iodio e dei disturbi IDD, la principale causa prevenibile di ritardo mentale.\nFino al 1988 l'organizzazione accettava solo uomini come soci. Per azione della Convenzione internazionale del 1987, le regole sono state modificate per ammettere pure le donne. Attualmente le donne costituiscono circa il 22% degli iscritti totali.\nServizio.\nIl Kiwanis cerca di servire i bambini e i giovani con due approcci.\nIl primo cerca di migliorare la qualit\u00e0 della vita direttamente attraverso attivit\u00e0 di promozione della salute, dell'istruzione, ecc. Il secondo cerca di incoraggiare la leadership e il servizio tra i giovani. Nel perseguire quest'ultimo l'obiettivo, il Kiwanis ha costituito 7.000 club di servizio giovanili, con quasi 320.000 soci giovani.\nI soci del Kiwanis hanno cercato di dare riparo ai senzatetto, nutrire gli affamati, sostenere le persone svantaggiate, e curare i malati. Hanno costruito campi da gioco e hanno raccolto fondi per la ricerca pediatrica.\nNel 2007, al braccio finanziario di beneficenza, Fondazione del Kiwanis International, \u00e8 stato assegnato il rating massimo da parte di un valutatore indipendente.\nKiwanis Family.\nIl Kiwanis offre opportunit\u00e0 di leadership e di servizio per i giovani attraverso i suoi Service Leadership Programs.\nKey Club.\nIl Kiwanis ha fondato e sostiene il Key Club International. Iniziato a Sacramento (California), nel 1925, il Key Club \u00e8 il pi\u00f9 antico e pi\u00f9 grande programma di servizio per gli studenti delle scuole superiori al mondo. Ci sono circa 5.000 Key Club, principalmente negli Stati Uniti e in Canada, ma anche in America centrale e meridionale, nelle nazioni dei Caraibi, in Asia e in Australia. L'adesione in tutto il mondo \u00e8 pi\u00f9 di 250.000 studenti delle scuole superiori."}
{"id": "2653256", "revid": "990063", "url": "https://it.wikipedia.org/wiki?curid=2653256", "title": "Intervallo QT", "text": "Con il termine intervallo QT si intende il tratto di ECG che si estende dall'inizio del complesso QRS fino al termine dell'onda T.\nL'intervallo QT esprime il tempo necessario al miocardio ventricolare per depolarizzarsi e ripolarizzarsi.\nMisurazione.\nL'intervallo QT pu\u00f2 essere misurato con metodi differenti come il metodo della soglia, nel quale la fine dell'onda T \u00e8 determinata dal punto in cui l'onda T raggiunge la linea isoelettrica, oppure il metodo della tangente, nel quale la fine dell'onda T \u00e8 identificata dall'intersezione di una linea estrapolata dalla linea isoelettrica e tangente alla linea che tocca la parte terminale dell'onda T nel punto di minima pendenza.\nL'intervallo QT viene misurato in DII in tre intervalli RR differenti e ne viene calcolata la media. Se DII non \u00e8 adatta allora si passa, in ordine, a V5, V4, V3, V2.\nCorrezioni.\nL'intervallo QT dipende dalla frequenza cardiaca, ovvero maggiore \u00e8 la frequenza cardiaca minore \u00e8 l'intervallo QT; pertanto, la valutazione generale sulla normalit\u00e0 di questo parametro impone una correzione per la frequenza cardiaca.\nLa formula pi\u00f9 utilizzata \u00e8 la cosiddetta \"formula di Bazett\", dal nome del fisiologo Henry Cuthbert Bazett, con la quale viene calcolato il cosiddetto intervallo QT corretto o \"QTc\".\nLa formula \u00e8 la seguente:\nformula_1,\ndove QTc \u00e8 l'intervallo QT corretto per la frequenza cardiaca ed RR \u00e8 l'intervallo del ciclo cardiaco misurato dall'inizio di un complesso QRS al seguente \"misurato in secondi\", (l'intervallo QT viene invece espresso in millisecondi). Comunque, questa formula tende a non essere accurata: corregge eccessivamente ad alte frequenze (tende a generare QTc troppo lunghi) e troppo poco a basse frequenze (tende a generare QTc nell'ambito della normalit\u00e0 o pi\u00f9 corti).\nNello stesso anno, Fridericia pubblic\u00f2 un sistema di correzione alternativo:\nformula_2.\nCi sono diversi altri metodi, ma l'approccio basato sulla regressione \u00e8 il pi\u00f9 accurato, almeno secondo le conoscenze attuali. Un esempio \u00e8 quello sviluppato da Sagie et al., che \u00e8 il seguente:\nformula_3.\nValori Normali.\nI valori normali dell'intervallo QT corretto (o QTc) sono compresi fra 0.30 e 0.44 (0.45 per le donne) secondi.\nLa normalit\u00e0 dell'intervallo QT pu\u00f2 essere riconosciuta anche con una stima grossolana, ovvero quando il QT \u00e8 inferiore a met\u00e0 dell'intervallo RR.\nValori anormali dell'intervallo QT.\nIn caso di intervallo QT troppo corto o troppo lungo, esiste il rischio di aritmie ventricolari potenzialmente letali.\nCause genetiche.\nUn anormale allungamento dell'intervallo QT pu\u00f2 essere dovuto a cause acquisite (principalmente farmaci) o genetiche, dovute ad una mutazione del DNA (vedi sindrome del QT lungo), mentre un valore eccessivamente basso dell'intervallo QT riconosce cause genetiche (vedi sindrome del QT corto ed alterazioni elettrolitiche (ipercalcemia)).\nCause farmacologiche.\nL'allungamento dell'intervallo QT pu\u00f2 essere un effetto avverso di farmaci: antipsicotici, metadone, farmaci antimalarici e antibiotici."}
{"id": "2653259", "revid": "486946", "url": "https://it.wikipedia.org/wiki?curid=2653259", "title": "Donne e cristianesimo", "text": ""}
{"id": "2653261", "revid": "467420", "url": "https://it.wikipedia.org/wiki?curid=2653261", "title": "Pietro Frattini", "text": "Biografia.\nNato in una famiglia di piccoli commercianti di frutta e verdura, Giovanni Battista e Caterina Carmagnani, si trasfer\u00ec quindicenne a Mantova, avvicinandosi all'idea repubblicana mazziniana con i moti del 1848 e, tra i primi, aderendo alla Guardia Civica istituita nella provincia virgiliana.\nNel corso della prima guerra d'indipendenza partecip\u00f2 alla prima battaglia di Governolo e, dopo la sconfitta di Novara, segu\u00ec Giuseppe Garibaldi alla difesa della Repubblica Romana. Fu gravemente ferito durante gli scontri a Villa Doria Pamphilj.\nIn seguito all'amnistia dell'imperatore austriaco nell'ottobre 1849, Frattini, costretto all'uso delle stampelle in seguito alle ferite eomane, rientr\u00f2 a Mantova dove fu amanuense presso l'avvocato Antonio Gorini. Ader\u00ec subito al \"Comitato insurrezionale mantovano\", per conto del quale nascose nella propria abitazione la stamperia clandestina e vi ospit\u00f2 patrioti di altre citt\u00e0. Come per altri \"Martiri di Belfiore\", gli fu fatale la confessione di Luigi Castellazzo. Suo malgrado fu coinvolto nell'attentato al commissario di polizia Filippo Rossi, accusato di aver ospitato i due sicari giunti da Brescia e custodite le loro armi. Ne consegu\u00ec l'arresto la sera del 26 ottobre 1852 e la condanna al patibolo per alto tradimento.\nL'esecuzione avvenne il 19 marzo 1853, un'ora prima della promulgazione di un'amnistia in occasione del compleanno dell'imperatore. Tale schizofrenica sequenzialit\u00e0 temporale, cui Radetzky non pot\u00e9 sottrarsi in ottemperanza a precise disposizioni ricevute, era stata decisa personalmente da Francesco Giuseppe, su consiglio del suo aiutante generale e primo consigliere Karl Gr\u00fcnne."}
{"id": "2653267", "revid": "149727", "url": "https://it.wikipedia.org/wiki?curid=2653267", "title": "Stazione di Savona Mongrifone", "text": ""}
{"id": "2653269", "revid": "682087", "url": "https://it.wikipedia.org/wiki?curid=2653269", "title": "Episodi di Sanctuary (seconda stagione)", "text": "La seconda stagione di \"Sanctuary\" \u00e8 andata in onda negli Stati Uniti sul network Syfy dal 9 ottobre 2009 al 15 gennaio 2010.\nIn Italia \u00e8 andata in onda su Steel dal 12 novembre al 24 dicembre 2010."}
{"id": "2653270", "revid": "729019", "url": "https://it.wikipedia.org/wiki?curid=2653270", "title": "Giochi mondiali 1993", "text": "I Giochi mondiali 1993, quarta edizione della competizione, si tennero all'Aia, nei Paesi Bassi. Vi parteciparono 2275 atleti che gareggiarono in 25 discipline (delle quali, tre erano sport dimostrativi)."}
{"id": "2653279", "revid": "287204", "url": "https://it.wikipedia.org/wiki?curid=2653279", "title": "Anne Parillaud", "text": "Biografia.\n\u00c8 conosciuta a livello internazionale soprattutto per la sua interpretazione nel film \"Nikita\" che le ha valso il Premio C\u00e9sar per la migliore attrice ai Premi C\u00e9sar 1991. Questa interpretazione le ha fruttato anche il David di Donatello per la migliore attrice straniera edizione 1991.\n\u00c8 stata sposata dal 1986 al 1991 con il regista Luc Besson da cui ha avuto una figlia, Juliette (1987). In seguito si \u00e8 fidanzata con il produttore Mark Allan da cui ha avuto due figli, Lou (2000) e Theo (2003). Dal 2005 al 2010 \u00e8 stata sposata con il musicista Jean-Michel Jarre. Jarre ha \"usato\" gli occhi della moglie per \"illustrare\" la musica del suo lavoro video-discografico su CD AERO. La stessa attrice canta poi in una traccia dell'album discografico \"T\u00e9o &amp; T\u00e9a\"."}
{"id": "2653288", "revid": "466539", "url": "https://it.wikipedia.org/wiki?curid=2653288", "title": "Nawal El Moutawakel", "text": "La vittoria a Los Angeles \u00e8 ricordata in quanto \u00e8 stata la prima medaglia d'oro del Marocco, la prima medaglia di un'atleta africana e la prima medaglia di una donna musulmana ai Giochi olimpici.\nBiografia.\nNel 1995, El Moutawakel divenne membro del consiglio della International Association of Athletics Federations (IAAF), e nel 1998 divenne un membro del Comitato Olimpico Internazionale (IOC). \u00c8 stata anche presidente della commissione di valutazione per la selezione della citt\u00e0 ospitante dei Giochi olimpici estivi del 2012. Nel 2006, El Moutawakel \u00e8 stata una degli otto portatori della bandiera olimpica alla cerimonia d'apertura dei Giochi olimpici invernali di Torino 2006.\nTuttora (2017) \u00e8 membro del CIO, mentre dal 2002 \u00e8 membro fondatore e presidente dell'Associazione Marocchina per lo Sport e lo Sviluppo. Nel suo paese ha ricoperto anche importanti cariche politiche: dal 1989 al 1997 \u00e8 stata ispettore del Ministero della giovent\u00f9 e dello sport, dal 1997 al 1998 ha ricoperto la carica di sottosegretario del Ministero degli affari sociali, con delega alla giovent\u00f9 ed allo sport; nominata Ministro per la giovent\u00f9 e lo sport, ha ricoperto tale carica dal 2007 al 2009."}
{"id": "2653292", "revid": "85836224", "url": "https://it.wikipedia.org/wiki?curid=2653292", "title": "Insurrezione repubblicana di Parigi del giugno 1832", "text": "L\u2019insurrezione repubblicana di Parigi del giugno 1832 fu un fallito tentativo di rovesciare la monarchia di luglio, avvenuto nei giorni del 5 e 6 giugno 1832.\nIl \u00abRendiconto\u00bb.\nTrentanove deputati dell'opposizione, alcuni repubblicani e molti orleanisti dissidenti, si riunirono da Jacques Laffitte il 22 maggio 1832, decidendo di rendere pubblico ai loro elettori un \"Compte rendu\", una sorta di bilancio della loro azione politica che costituiva nei fatti una requisitoria contro il governo di Casimir Perier. Tale rendiconto fu redatto da una commissione formata da Comte, La Fayette, Laffitte, Odilon Barrot, Mauguin, Cormenin e approvato il 28 maggio.\nQuesto \"rendiconto\" non condannava l'istituzione monarchica in se stessa in quanto, secondo gli estensori, essa si conciliava con i principi liberali, ma enumerava le promesse che il governo Perier, formato il 13 marzo 1831, non aveva mantenuto. Il governo aveva violato ripetutamente le libert\u00e0 civili, provocato agitazioni e disordini, rifiutato di sostenere, sul piano internazionale, i popoli - come quello polacco - oppressi dalle potenze reazionarie della Santa Alleanza che perseguivano i principi illiberali espressi dal Congresso di Vienna.\nSi affermava che la controrivoluzione era in marcia e che essa poteva vincere: \u00abLa Restaurazione e la Rivoluzione si confrontano; la vecchia lotta che credevamo finita ricomincia\u00bb. In definitiva, se il \"Compte rendu\" non menzionava mai i termini \"Repubblica\" e \"repubblicano\", costituiva la pi\u00f9 drastica condanna della monarchia di luglio mai formulata prima da personalit\u00e0 che pure avevano contribuito a costituirla, tanto che quella perorazione poteva essere letta come un implicito appello a rovesciare il regime di Luigi Filippo per stabilire al suo posto la repubblica: \u00abUniti nella dedizione a questa grande e nobile causa per la quale la Francia combatte da quaranta anni, [...] noi le abbiamo consacrato la nostra vita e abbiamo fede nella sua vittoria\u00bb\nUna volta pubblicato, il manifesto fece l'effetto di una bomba, galvanizzando l'opposizione repubblicana e ricevendo, come spesso accadde durante la monarchia di Luglio, anche l'appoggio dei legittimisti che, da parte loro, cercavano di sfruttare qualunque occasione per favorire il ritorno dei Borbone sul trono di Francia.\nI funerali del generale Lamarque.\nGi\u00e0 il 2 giugno 1832, i funerali del giovane matematico repubblicano \u00c9variste Galois, rimasto ucciso in duello, avevano acceso l'opposizione, i cui dirigenti attendevano i funerali del generale Lamarque, altro rappresentante del partito repubblicano, morto nella grande epidemia di colera che aveva imperversato in maggio, che dovevano tenersi il 5 giugno. Poich\u00e9 si attendeva un ampio concorso di popolo, l'occasione di una rivolta, preparata segretamente dai circoli repubblicani, appariva propizia.\nIl 5 giugno, in testa al convoglio funebre che percorreva i grandi viali di Parigi diretto al ponte d'Austerlitz apparvero le bandiere rosse e il funerale si trasform\u00f2 in una manifestazione che degener\u00f2 in un conflitto con la truppa mandata a reprimere la temuta rivolta. Una parte della Guardia nazionale si un\u00ec ai manifestanti e i combattimenti si prolungarono fino alla sera.\nL'insurrezione.\nIl 1\u00ba giugno Luigi Filippo, dopo aver ricevuto il re del Belgio Leopoldo a Compi\u00e8gne, si era trasferito a Saint-Cloud dove il 5 giugno fu avvertito della situazione dal suo aiutante di campo, il generale Heym\u00e8s. Rientr\u00f2 subito a Parigi con la regina Marie-Am\u00e9lie e con la sorella Ad\u00e9la\u00efde. La sera, alle Tuileries, pass\u00f2 in rivista le truppe di linea e le legioni della Guardia nazionale per mostrare la propria calma e determinazione.\nNella notte, le truppe comandate dal maresciallo Mouton riuscirono a respingere gli insorti dal centro di Parigi. La mattina, gli scontri si sviluppano nel quartiere Saint-Merril dove la Guardia nazionale oppone una forte resistenza: vi sono almeno 800 morti.\nMentre La Fayette si nascose in provincia e diversi capi dell'opposizione vennero arrestati, la sera del 5 giugno i deputati dell'opposizione monarchica firmatari del \"Rendiconto\", come Laffitte e Barrot, decisero di trattare con il re la fine dello spargimento di sangue e una correzione della politica fin l\u00ec seguita. Luigi Filippo ricevette nel pomeriggio del 6 giugno Laffitte, Barrot e Arago annunciando loro che le ultime resistenze degli insorti erano vinte e non c'era nulla da negoziare. A chi gli fece notare che il suo regno non aveva mantenuto le promesse della Rivoluzione di Luglio che l'aveva portato sul trono, rispose che non solo la Costituzione del 1830 era stata rispettata ma persino migliorata, e non esistevano altri programmi da applicare: \u00abL'ho detto pi\u00f9 volte al signor de La Fayette, e sono ben felice di dichiararvi ancora che questo preteso programma \u00e8 un'invenzione completa e un'assurda menzogna\u00bb.\nLa repressione.\nQuel 6 giugno fu dichiarato lo stato d'assedio: i combattimenti erano cessati ma l'ordinanza fu emessa egualmente per poter trasferire i processi contro gli insorti dai tribunali civili a quelli militari, molto pi\u00f9 severi. Alla prima condanna a morte, pronunciata il 18 giugno, fece seguito il ricorso alla Corte di Cassazione, che il 29 giugno annull\u00f2 la sentenza del tribunale militare a motivo della violazione degli articoli 53, 54 e 56 della Carta costituzionale che proibiva i tribunali speciali, conservando il giudizio ai tribunali civili.\nLuigi Filippo fu cos\u00ec costretto a revocare l'ordinanza del 6 giugno, considerata dall'opposizione repubblicana un vero e proprio tentativo di colpo di Stato. I tribunali civili comminarono 82 condanne, delle quali sette capitali, commutate dal re nella deportazione.\nNella letteratura.\nNe \"I miserabili\" di Victor Hugo viene descritta l'insurrezione del 5 giugno, che ha nella finzione romanzata il \u00abmonello\u00bb Gavroche tra i suoi protagonisti. La parte quinta di \"Tutti gli uomini sono mortali\" di Simone de Beauvoir \u00e8 ambientata nella Parigi del 1832."}
{"id": "2653304", "revid": "729019", "url": "https://it.wikipedia.org/wiki?curid=2653304", "title": "AIM-97 Seekbat", "text": "Nel 1972 l'USAF inizi\u00f2 a lavorare ad un nuovo missile aria-aria basato sull'AGM-78 Standard ARM. Al progetto venne assegnato il nome di XAIM-97A Seekbat (tradotto in italiano in \"pipistrello da ricerca\").\nIl sistema di guida era basato su infrarossi e il propulsore era pi\u00f9 grande rispetto a quello dell'AGM-78. I primi voli iniziarono nel 1972, ma nel 1976 l'USAF cancell\u00f2 tutti i piani relativi alla continuazione del progetto.\nCollegamenti esterni.\nGeneral Dynamics AIM-97 Seekbat"}
{"id": "2653305", "revid": "5456", "url": "https://it.wikipedia.org/wiki?curid=2653305", "title": "Chiesa di Santa Maria di Costantinopoli (Lecce)", "text": ""}
{"id": "2653310", "revid": "247222", "url": "https://it.wikipedia.org/wiki?curid=2653310", "title": "The singles collection", "text": ""}
{"id": "2653311", "revid": "767487", "url": "https://it.wikipedia.org/wiki?curid=2653311", "title": "Riccardo Maritozzi", "text": "Carriera.\nHa disputato 15 incontri in Serie A nella stagione 1980-1981 con la maglia dell'Udinese nella stagione 1977-1978 ha fatto parte della rosa del Torino, senza scendere mai in campo in incontri di campionato.\nHa inoltre disputato otto campionati di Serie B nelle file di , SPAL, , Cavese, Brescia e Cagliari, per complessive 200 presenze e 8 reti. Nella stagione 1985-1986 ha conquistato la promozione in A con il Brescia, non venendo confermato per la stagione successiva in massima serie."}
{"id": "2653314", "revid": "228587", "url": "https://it.wikipedia.org/wiki?curid=2653314", "title": "Disconnessione", "text": "La disconnessione, nell'accezione usata in Scientology, descrive la rottura di ogni legame e rapporto tra lo scientologist e un amico, un collega o propri familiari ritenuti antagonisti di Scientology. Tra gli scientologist si afferma che tale pratica, e quindi la spinta a rompere ogni rapporto con i propri cari, \u00e8 determinata dalla necessit\u00e0 di rimuovere ogni ostacolo alla propria crescita spirituale.\nLa pratica della disconnessione \u00e8 tuttavia oggetto di controversia laddove essa ha causato la fine di matrimoni e ha comportato la separazione dei figli dai genitori.\nLe basi della regola.\nChiunque si oppone o ha un comportamento antagonista verso Scientology \u00e8 visto dall'organizzazione come una \"persona antisociale\", o una \"fonte potenziale di guai\" (PTS cio\u00e8 Potenzial Trouble Source) o una \"persona soppressiva\". Scientology insegna ai propri membri che la frequentazione di queste persone impedisce il cammino lungo il \"ponte della libert\u00e0 totale\".\nFu il fondatore di Scientology L. Ron Hubbard a tracciare le policy relativa alle persone soppressive e alla disconnessione:"}
{"id": "2653315", "revid": "131358", "url": "https://it.wikipedia.org/wiki?curid=2653315", "title": "Idriss Kameni", "text": ""}
{"id": "2653317", "revid": "27886098", "url": "https://it.wikipedia.org/wiki?curid=2653317", "title": "Cartina tornasole", "text": ""}
{"id": "2653327", "revid": "72764", "url": "https://it.wikipedia.org/wiki?curid=2653327", "title": "Lucio Appuleio Saturnino", "text": ""}
{"id": "2653335", "revid": "290948", "url": "https://it.wikipedia.org/wiki?curid=2653335", "title": "Stato attivato", "text": ""}
{"id": "2653337", "revid": "1870773", "url": "https://it.wikipedia.org/wiki?curid=2653337", "title": "Sottoprefettura di Shiribeshi", "text": "La \u00e8 una sottoprefettura della prefettura di Hokkaid\u014d, Giappone. Ha un'area di 4.305,65 chilometri quadrati e una popolazione di 256.184 abitanti al 2004. \u00c8 stata fondata nel 1897."}
{"id": "2653338", "revid": "27886473", "url": "https://it.wikipedia.org/wiki?curid=2653338", "title": "Cartina al tornasole", "text": ""}
{"id": "2653341", "revid": "117808122", "url": "https://it.wikipedia.org/wiki?curid=2653341", "title": "Palazzo Ruvo", "text": "Il Palazzo Ruvo \u00e8 un palazzo muonumentale di Napoli; \u00e8 sito ai margini del centro storico della citt\u00e0, in via Materdei. \nIl palazzo, in origine casa palazziata, appartenne a Giuseppe Ruvo che commission\u00f2, nella seconda met\u00e0 del XVIII secolo, il restauro del fabbricato. I lavori furono affidati a Luca Vecchione. In alcune polizze di pagamento si fa riferimento anche ad Agostino D'Angelo, che realizz\u00f2 alcuni busti, a Francesco Antonio d'Ambrosio, il piperniere, e al pittore Giovan Battista Maffei, che esegu\u00ec degli affreschi nelle sale del piano nobile.\nL'immobile possiede un portale composto da due piedritti a bugnato: su di essi poggiano due mensole con volute decorate ad elementi naturalistici e sormontate da mascheroni antropomorfi di derivazione sanfeliciana; nella composizione si riscontrato invece elementi classici. Nella parte mediana, una cornice si raccorda su due lati con un arco a tutto sesto e la chiave di volta riprende i motivi delle volute. Nelle lunette laterali sono ricavati elementi floreali e la cornice superiore forma il balcone dell'appartamento nobile.\nL'androne coperto con volta a crociera accede al cortile di piccole dimensioni, reso angusto dalla cassa dell'ascensore e dalle superfetazioni successive. Sul cortile si affacciano i ballatoi, sostenuti da archi a sesto ribassato e caratterizzati da elementi in bugnato triangolari di gusto borrominiano. La scala si articola intorno ad un vano centrale quadrangolare, con tre rampe e pianerottoli voltati a crociera costolonata; la struttura, infine, scarica su coppie di pilastri curvilinei rastremati dal basso verso l'alto con pseudocapitello ad angoli smussati, simili a quelli che si riscontrato a Palazzo Terralavoro."}
{"id": "2653347", "revid": "27886563", "url": "https://it.wikipedia.org/wiki?curid=2653347", "title": "Id\u00e9fix", "text": ""}
{"id": "2653356", "revid": "110157", "url": "https://it.wikipedia.org/wiki?curid=2653356", "title": "Goodrich (Dakota del Nord)", "text": "Goodrich \u00e8 un centro abitato (\"city\") degli Stati Uniti d'America, situato nella Contea di Sheridan, nello Stato del Dakota del Nord. Nel censimento del 2000 la popolazione era di 163 abitanti. La citt\u00e0 \u00e8 stata fondata nel 1887.\nGeografia fisica.\nSecondo i rilevamenti dell'United States Census Bureau, la localit\u00e0 di Goodrich si estende su una superficie di 0,70\u00a0km\u00b2, tutti occupati da terre.\nPopolazione.\nSecondo il censimento del 2000, a Goodrich vivevano 163 persone, ed erano presenti 45 gruppi familiari. La densit\u00e0 di popolazione era di 225 ab./km\u00b2. Nel territorio comunale si trovavano 113 unit\u00e0 edificate. Per quanto riguarda la composizione etnica degli abitanti, il 99,39% era bianco e lo 0,61% era afroamericano.\nPer quanto riguarda la suddivisione della popolazione in fasce d'et\u00e0, il 19,0% era al di sotto dei 18, il 2,5% fra i 18 e i 24, il 14,7% fra i 25 e i 44, il 25,8% fra i 45 e i 64, mentre infine il 38,0% era al di sopra dei 65 anni di et\u00e0. L'et\u00e0 media della popolazione era di 52 anni. Per ogni 100 donne residenti vivevano 96,4 maschi."}
{"id": "2653357", "revid": "569996", "url": "https://it.wikipedia.org/wiki?curid=2653357", "title": "Selettivit\u00e0", "text": "Con il termine selettivit\u00e0 pu\u00f2 intendersi:"}
{"id": "2653359", "revid": "149727", "url": "https://it.wikipedia.org/wiki?curid=2653359", "title": "Cassine di San Pietro", "text": ""}
{"id": "2653360", "revid": "1683315", "url": "https://it.wikipedia.org/wiki?curid=2653360", "title": "Moto Club Bologna &quot;A. &amp; J. Ruggeri&quot;", "text": "Il Moto Club Bologna \"A. &amp; J. Ruggeri\" \u00e8 un \"club\" motociclistico fondato a Bologna nel 1911.\nStoria.\nFondato nel 1911 come \"Moto Club Bologna\", rappresent\u00f2 uno dei pochi riferimenti associativi per quanti, all'epoca, gravitavano attorno al mondo delle biciclette motorizzate e delle neonate \"motociclette\". Solo molti anni dopo, il sodalizio fu intitolato ad Amedeo e Jader Ruggeri. I Ruggeri, dei quali il capostipite Amedeo, gi\u00e0 Campione Sociale con la Harley Davidson ed in seguito pilota di automobili OM e Maserati, trasmise la passione per i motori ai figli, diventando tutti provetti piloti.\nDa allora il Moto Club Bologna \"A. e J. Ruggeri\" ha annoverato appassionati e piloti, da Guglielmo Sandri ad Arciso Artesiani a Martelli, ed in tempi recenti Pierfrancesco Chili, Lucio Cecchinello e Roberto Rolfo."}
{"id": "2653361", "revid": "1305772", "url": "https://it.wikipedia.org/wiki?curid=2653361", "title": "Ceriano", "text": ""}
{"id": "2653363", "revid": "599013", "url": "https://it.wikipedia.org/wiki?curid=2653363", "title": "Lentate", "text": ""}
{"id": "2653365", "revid": "2025803", "url": "https://it.wikipedia.org/wiki?curid=2653365", "title": "MTV Video Music Award alla miglior regia", "text": "L'MTV Video Music Award alla miglior regia (\"MTV Video Music Award for Best Direction\") \u00e8 uno dei quattro riconoscimenti assegnati nell'ambito degli MTV Video Music Awards sin dalla prima cerimonia di premiazione, avvenuta nel 1984.\nVincitori e candidati.\nI vincitori sono indicati in grassetto."}
{"id": "2653368", "revid": "21880", "url": "https://it.wikipedia.org/wiki?curid=2653368", "title": "Masse polliniche", "text": ""}
{"id": "2653372", "revid": "767487", "url": "https://it.wikipedia.org/wiki?curid=2653372", "title": "Fondazione Maimeri", "text": "La fondazione Maimeri \u00e8 nata nel 1997 in nome di Gianni Maimeri (1884-1951), artista lombardo, con l'obbiettivo di promuovere l'arte e la cultura in ogni sua espressione.\nLa fondazione organizza mostre con lo scopo di mettere nella giusta luce la personalit\u00e0, lo stile e la ricerca di Gianni Maimeri.\nPer proseguire l'esplorazione intrapresa da Gianni Maimeri, nei percorsi e incroci tra arte e musica la Fondazione ha ideato e promosso la manifestazione \"II Colore della Musica\", giunta alla settima edizione. L'iniziativa unisce l'opera di un artista visivo con quella di un musicista in un incontro inedito e multidisciplinare. Ogni anno l'evento \u00e8 accompagnato dalla pubblicazione di una monografia.\nI protagonisti uniti da \"II Colore della Musica\" sono:\nUno degli obiettivi della fondazione \u00e8 quello di divulgare l'opera di giovani talenti, come avvenuto nella mostra \"Dalla parte del colore\", che nel 2002 ha presentato le opere di 16 promettenti artisti sudamericani. Dal maggio 2007 la fondazione collabora con il Progetto Musae (Museo Urbano Sperimentale d'Arte emergente). Il primo Museo Urbano itinerante per l'Italia con il fine di ospitare in ogni tappa un centinaio di opere di artisti emergenti.\nII 15 marzo 2005 la Fondazione Maimeri inaugura la sua sede ufficiale: lo Spazio Fondazione Maimeri 250 metri quadrati di open space, in corso Cristoforo Colombo 15 Milano."}
{"id": "2653375", "revid": "767487", "url": "https://it.wikipedia.org/wiki?curid=2653375", "title": "Martin (Dakota del Nord)", "text": "Martin \u00e8 un centro abitato (\"city\") degli Stati Uniti d'America, situato nella Contea di Sheridan, nello Stato del Dakota del Nord. Nel censimento del 2000 la popolazione era di 96 abitanti. La citt\u00e0 \u00e8 stata fondata nel 1887.\nGeografia fisica.\nSecondo i rilevamenti dell'United States Census Bureau, la localit\u00e0 di Martin si estende su una superficie di 0,20\u00a0km\u00b2, tutti occupati da terre.\nPopolazione.\nSecondo il censimento del 2000, a Martin vivevano 96 persone, ed erano presenti 26 gruppi familiari. La densit\u00e0 di popolazione era di 422 ab./km\u00b2. Nel territorio comunale si trovavano 48 unit\u00e0 edificate. Per quanto riguarda la composizione etnica degli abitanti, il 100% era bianco. La popolazione di ogni razza ispanica corrispondeva all'1,04% degli abitanti.\nPer quanto riguarda la suddivisione della popolazione in fasce d'et\u00e0, il 24,0% era al di sotto dei 18, il 5,2% fra i 18 e i 24, il 24,0% fra i 25 e i 44, il 19,8% fra i 45 e i 64, mentre infine il 27,1% era al di sopra dei 65 anni di et\u00e0. L'et\u00e0 media della popolazione era di 43 anni. Per ogni 100 donne residenti vivevano 84,6 maschi."}
{"id": "2653380", "revid": "793215", "url": "https://it.wikipedia.org/wiki?curid=2653380", "title": "Cowboy coding", "text": "Cowboy coding \u00e8 un termine utilizzato per descrivere una metodologia di sviluppo del software in cui i programmatori hanno piena autonomia nel controllo della pianificazione del progetto, nella scelta degli algoritmi, degli strumenti di sviluppo e dello stile di programmazione del codice.\nUn \"cowboy coder\" pu\u00f2 essere uno sviluppatore isolato o parte di un gruppo, ma comunque in assenza di alcuna gestione esterna che controlli gli aspetti di sviluppo del progetto, come la sua natura, la portata, il set di funzionalit\u00e0.\nIl \"cowboy coding\" pu\u00f2 avere connotazioni positive o negative, a seconda delle proprie opinioni sulle mansioni di gestione e di processo formale nello sviluppo del software. Spesso usato come termine dispregiativo dai sostenitori delle metodologie di sviluppo software, \u00e8 tuttavia rivalutato da programmatori che praticano il loro lavoro all'interno di alcune comunit\u00e0.\nSvantaggi del \"cowboy coding\".\nIn contesto \"cowboy coding\", la mancanza nel progetto di metodologie formali di gestione del software possono essere indicativi (anche se non necessariamente) di piccole dimensioni di un progetto o di una sua natura sperimentale.\nProgetti software con questi attributi possono presentare: \nIl progetto pu\u00f2 mancare di uno studio di fattibilit\u00e0, di stima, pianificazione o attuazione che pu\u00f2 causare ritardi di progetto. Improvvise scadenze ed emergenze di pubblicazione del software e degli aggiornamenti potrebbero favorire la produzione di codice sporco e scritto velocemente, in cui gli errori vengono corretti al fine dell'immediata funzionalit\u00e0 e non secondo uno stile pulito e un approccio flessibile e generale. Spesso gli errori corretti in questo modo devono essere ripresi in futuro con maggiore attenzione e maggiore perdita di ulteriore tempo di sviluppo.\nIl \"cowboy coding\" \u00e8 comune a hobbisti o a programmatori ancora studenti i quali possono inizialmente avere familiarit\u00e0 anche minima con le tecnologie, come ad esempio gli strumenti di sviluppo, che il progetto richiede. Ci\u00f2 pu\u00f2 comportare che il tempo necessario per imparare le conoscenze di base possa essere sottovalutato e accorciato causando ritardi successivi ben pi\u00f9 gravi nel processo di sviluppo. L'inesperienza pu\u00f2 portare anche a non tener conto di norme comunemente accettate, rendendo il codice sorgente di difficile lettura o causare conflitti tra la semantica dei costrutti del linguaggio e il risultato della loro produzione. \nIn applicazioni software personalizzate, anche quando si utilizza un ciclo di sviluppo comprovato, possono verificarsi dei problemi con il cliente in materia di requisiti. Il \"cowboy coding\" pu\u00f2 accentuare questo problema poich\u00e9 spesso non scala i requisiti in un calendario ragionevole, e il cliente trova funzionalit\u00e0 non ancora utilizzabili al momento delle scadenze previste. Allo stesso modo, i progetti con i clienti meno tangibili (progetti sperimentali) possono iniziare con l'immediato sviluppo del codice e non con un'analisi formale dei requisiti di progettazione. Mancanza di analisi di progettazione pu\u00f2 portare a scelte tecnologiche errate o insufficienti che, nel caso peggiore, pu\u00f2 richiedere un ulteriore sforzo di programmazione e tempo al programmatore, costringendolo a porting di piattaforma o di linguaggio di programmazione.\nMolti modelli di sviluppo software utilizzano un approccio incrementale che delinea i prototipi funzionali in ogni fase. Progetti non gestiti possono avere inferiori possibilit\u00e0 di test e iterazione fra le unit\u00e0 di lavoro, lasciando il progetto per lunghi periodi di tempo incompleto."}
{"id": "2653383", "revid": "599013", "url": "https://it.wikipedia.org/wiki?curid=2653383", "title": "Jaak Lipso", "text": ""}
{"id": "2653384", "revid": "767487", "url": "https://it.wikipedia.org/wiki?curid=2653384", "title": "Gonna Ball", "text": "Gonna Ball \u00e8 il secondo album del gruppo rockabilly degli Stray Cats. Fu pubblicato solo in Inghilterra. Cinque brani compresi nell'album, tra cui \"Baby Blue Eyes\" e \"Little Miss Prissy\", furono pubblicati anche sul loro primo album americano \"Built for Speed\".\n\"Gonna Ball\" non ottenne lo stesso successo dell'album di debutto del gruppo, \"Stray Cats\", e inoltre ricevette alcuni giudizi negativi da parte della critica. Questo album non fu prodotto da Dave Edmunds, produttore del primo album, ma da Hein Hoven."}
{"id": "2653388", "revid": "1602064", "url": "https://it.wikipedia.org/wiki?curid=2653388", "title": "Un ragazzo sulla trentina", "text": "Un ragazzo sulla trentina (\"14 Going on 30\") \u00e8 un film TV del 6 marzo 1988 prodotto dalla Walt Disney. La pellicola si basa sullo stesso tema del film Big interpretato da Tom Hanks, ovvero la storia di un ragazzino che improvvisamente si trova nei panni di un adulto.\nTrama.\nDanny \u00e8 perdutamente innamorato della sua insegnante Peggy Noble, la quale sta per sposarsi con l'insegnante di educazione fisica Roy \"Spaccadenti\" Kelton. Quando l'amico di Danny, Lloyd, inventa un acceleratore di crescita per la frutta e verdura con lo scopo di \"risolvere la fame nel mondo\", Danny lo usa su se stesso per diventare adulto e cercare di mostrare a Peggy la vera personalit\u00e0 di Roy. Tuttavia, alla sua prima apparizione a scuola come adulto, viene scambiato per qualcun altro..."}
{"id": "2653395", "revid": "287204", "url": "https://it.wikipedia.org/wiki?curid=2653395", "title": "Sibyl Buck", "text": "Biografia.\nNata a Versailles, in Francia, ma cresciuta nel Connecticut, Sibyl Buck si trasferisce a Parigi nel 1991, dove studia arte e inizia la sua carriera di modella. Sceglie uno stile non convenzionale, tingendosi i capelli rosso fuoco, indossando Dr. Martens, girando in skateboard e trascurando in parte il proprio aspetto, a differenza delle modelle allora in voga, cosa che, inaspettatamente e a dispetto delle indicazioni della sua agenzia, apre la strada alla sua carriera. Sibyl Buck si fa notare inoltre per essere tra le primissime \"supermodel\" a esibire numerosi piercing, nelle immagini e nelle sfilate di moda, al setto nasale, nella lingua e ai capezzoli, anche grazie a un servizio fotografico pubblicato nel novembre 1993 dal mensile \"Lui\", in cui \u00e8 fotografata in topless da Herb Ritts e Massimo Capitanucci.\nIn questo periodo lavora per Yves Saint Laurent, Chanel, Jean-Paul Gaultier, Alexander McQueen, Thierry Mugler, Chantal Thomass, Karl Lagerfeld, Emanuel Ungaro, Chlo\u00e9, Krizia, Laura Biagiotti, Sonia Rykiel, Moschino, Givenchy, Vivienne Westwood, Les Copains, Issey Miyake, Marina Spadafora, Nicole Miller, Nina Ricci, Paloma Picasso, Rocco Barocco, Bill Blass, John Galliano, Bill Blass, Betsey Johnson, Bella Freud, Helmut Lang, Dolce &amp; Gabbana, John Rocha, Anna Molinari e molte altre case di moda. Inoltre compare su riviste di moda come \"Marie Claire\", \"Elle\" e altre.\nNel 1994 prende parte alla celebre e provocatoria sfilata di Jean-Paul Gaultier primaverile \"ready-to-wear\" per la sua collezione \"Les Tatouages\", interamente incentrata su tribalit\u00e0, tatuaggi e piercing dove ogni modella e modello sfilano esibendo piercing e tatuaggi e che vede tra i suoi protagonisti anche Rossy de Palma, Stella Tennant e Naomi Campbell. La maggior parte dei modelli indossa piercing finti, a parte pochi, tra i quali appunto Sibyl Buck, che esibiscono piercing autentici. La sfilata \u00e8 considerata oggi una tra le pi\u00f9 importanti e innovative e simbolo di diversit\u00e0 nella moda.\nNel 1997 viene scelta da Luc Besson per interpretare la parte della segretaria di Jean-Baptiste Emanuel Zorg (Gary Oldman), nel film di fantascienza \"Il quinto elemento\" (\"Le Cinqui\u00e8me \u00e9l\u00e9ment\").\nDopo essersi ririratasi dal mondo della moda nel 1997, ancora nel pieno del successo, e trasferitasi da Parigi a Topanga, in California, nel 1998 avvia una carriera di musicista rock, suonando il basso e cantando nei Champions of Sound, assieme al proprio compagno Chris Traynor (ex Orange 9mm e Helmet) e Sergio Vega (ex Quicksand). Successivamente Sibyl Buck entra a far parte, sempre nel ruolo di bassista, nel gruppo di Joseph Arthur, Joseph Arthur &amp; The Lonely Astronauts.\nNel 2013 torna al cinema, recitando in un cameo nella parte di Victoria, nel film della regista francese di origini tunisine e italiane Reem Kherici, \"Parigi a tutti i costi\" (\"Paris \u00e0 tout prix\").\nNell'ottobre 2020 Sybyl Buck appare assieme alla figlia Puma Rose nel numero di ottobre di \"Marie Claire\", in una sessione di foto scattate nella sua casa \"The New Paradome Farm\", a Topanga, in California.\nVita privata.\nDalla relazione con il musicista Chris Traynor, nel 1998 Sibyl Buck ha una figlia, Puma Rose Buck, che, una volta adulta, ha a sua volta intrapreso la carriera di modella, seguendo le orme della madre e scegliendo di tingersi i capelli rosso fuoco, caratteristica che ha reso celebre Sibyl negli anni novanta. "}
{"id": "2653398", "revid": "1782831", "url": "https://it.wikipedia.org/wiki?curid=2653398", "title": "Ugo Cornia", "text": "Biografia.\nLaureato in filosofia presso l'Universit\u00e0 di Bologna, ha insegnato filosofia ed \u00e8 stato insegnante di sostegno in una scuola superiore di Modena, \u00e8 stato per 3 anni ricercatore per l'Universit\u00e0 di Bologna e ora insegna presso il liceo artistico Adolfo Venturi.\nHa intervistato Lietta Manganelli, figlia dello scrittore Giorgio Manganelli, per un libro di aforismi e paradossi (Giorgio Manganelli, \"Il delitto rende ma \u00e8 difficile\", Milano: Comix, 1997).\nHa cominciato a pubblicare sulla rivista \u00abIl semplice\u00bb (1995-1997), a cura di Gianni Celati, Ermanno Cavazzoni e Daniele Benati.\nSuoi racconti sono anche apparsi su altre riviste, come \u00abDiario\u00bb (quando era diretto da Sandro Onofri) e pi\u00f9 recentemente su \u00abIl Caff\u00e8 illustrato\u00bb e \u00abL'accalappiacani\u00bb.\nDal 2020 collabora con il quotidiano \u00abDomani\u00bb."}
{"id": "2653403", "revid": "386574", "url": "https://it.wikipedia.org/wiki?curid=2653403", "title": "Yin Sen", "text": ""}
{"id": "2653404", "revid": "62004", "url": "https://it.wikipedia.org/wiki?curid=2653404", "title": "Eduard Vasil'evi\u010d Malofeev", "text": ""}
{"id": "2653409", "revid": "371529", "url": "https://it.wikipedia.org/wiki?curid=2653409", "title": "Gold (The Velvet Underground)", "text": "Gold \u00e8 una raccolta del gruppo rock statunitense The Velvet Underground. Venne pubblicata nel Nord America il 14 giugno 2005 dalla Polydor Records, l'etichetta discografica che detiene i diritti delle canzoni del gruppo (eccetto quelle dell'album \"Loaded\").\nIl disco \u00e8 un \"greatest hits\", con brani presi dai primi tre album della band, da due compilation di inediti uscite negli anni ottanta e da un album live della Polydor Records, (Verve, MGM e Mercury).\n\"Gold\" include anche due brani della carriera solista di Nico, canzoni scritte ed eseguite dai membri dei Velvet Underground Lou Reed, John Cale e Sterling Morrison, prese dal suo disco di debutto del 1967 \"Chelsea Girl\" (Polydor Records). Due brani dalla compilation \"VU\", \"Temptation Inside Your Heart\" e \"Stephanie Says\" sono qui presentati nei missaggi originali inediti del 1968. (La seconda canzone anche con diversa strumentazione e liriche differenti.)\nIl 29 maggio 2006, l'album \u00e8 stato ristampato in Europa reintitolato The Velvet Underground Story con una diversa copertina ma le stesse canzoni.\nTracce.\nTutti i brani eseguiti dai Velvet Underground tranne \u2020 eseguiti da Velvet Underground &amp; Nico e \u2021 solo da Nico. Tutti i brani sono opera di Lou Reed eccetto dove indicato.\n(1\u20139) da \"The Velvet Underground &amp; Nico\"; (10\u201311) da \"Chelsea Girl\"; (12\u201314) da \"White Light/White Heat\".\n(1\u20132) da \"VU\"; (3) da \"Another View\"; (4\u20138) da \"The Velvet Underground\"; (9\u201312) da \"VU\"; (13\u201316) da \"\"."}
{"id": "2653414", "revid": "827882", "url": "https://it.wikipedia.org/wiki?curid=2653414", "title": "Sottoprefettura di Sorachi", "text": "La \u00e8 una sottoprefettura della prefettura di Hokkaid\u014d, Giappone. Ha un'area di 6.558,26 chilometri quadrati e una popolazione di 373.736 abitanti al 2004. \u00c8 stata fondata nel 1897."}
{"id": "2653415", "revid": "287204", "url": "https://it.wikipedia.org/wiki?curid=2653415", "title": "Tottenham Hotspur Football Club 2007-2008", "text": "Questa pagina raccoglie i dati riguardanti il Tottenham Hotspur Football Club nelle competizioni ufficiali della stagione 2007-2008.\nMaglie e sponsor.\nSponsor: Puma"}
{"id": "2653420", "revid": "682087", "url": "https://it.wikipedia.org/wiki?curid=2653420", "title": "Stereoselettivit\u00e0", "text": "In chimica la stereoselettivit\u00e0 \u00e8 la propriet\u00e0 di una reazione di produrre preferenzialmente un particolare stereoisomero, nonostante si parta da un singolo reagente trattato con un processo non-stereospecifico che potrebbe dare pi\u00f9 stereoisomeri. \u00c8 importante non confondere la stereoselettivit\u00e0 con la stereospecificit\u00e0, che si basa invece sull'uso iniziale di un particolare stereoisomero in modo da poter controllare il prodotto finale della reazione.\nLa stereoselettivit\u00e0 nasce dalle differenze negli effetti sterici ed elettronici fra i diversi meccanismi che portano ai differenti stereoisomeri. Uno o pi\u00f9 di questi verranno prediletti per via di una pi\u00f9 bassa energia di attivazione. Quando i prodotti finali sono diastereoisomeri si misura la preferenza della reazione tramite l'eccesso diastereomerico. \nSi parla di enantioselettivit\u00e0 quando i prodotti finali sono enantiomeri e la reazione produce un eccesso enantiomerico: in questo caso \u00e8 necessario utilizzare un reagente o un catalizzatore chirale, poich\u00e9 \u00e8 impossibile introdurre enantioselettivit\u00e0 partendo da un racemo.\nDefinizione IUPAC.\nStereoselettivit\u00e0: La formazione preferenziale, in una reazione chimica, di uno stereoisomero piuttosto che un altro. Quando gli stereoisomeri sono enantiomeri, il fenomeno \u00e8 chiamato \"enantioselettivit\u00e0\" ed \u00e8 quantitativamente espresso da un eccesso di un enantiomero; quando sono diastereoisomeri, \u00e8 chiamato \"diastereoselettivit\u00e0\" ed \u00e8 quantitativamente espresso da un eccesso di un diastereoisomero.\nEsempio.\nLa seguente deidroalogenazione del 2-iodobutano (il reagente \u00e8 un racemo) forma 60% \"trans\"-2-butene e 20% \"cis\"-2-butene per via della preferenza ai livelli sterici ed elettronici di avere i due gruppi metili in posizione anti durante il meccanismo di eliminazione. Il prodotto ulteriore, l'1-butene, \u00e8 un isomero di struttura."}
{"id": "2653421", "revid": "76963", "url": "https://it.wikipedia.org/wiki?curid=2653421", "title": "Michael Murphy (attore)", "text": "Biografia.\nAttore specializzato in ruoli da comprimario, \u00e8 famoso principalmente per essere stato una presenza fissa in molti film degli anni settanta del regista Robert Altman oltre ad aver interpretato il ruolo dell'amico del protagonista in \"Manhattan\" (1979) di Woody Allen.\n\u00c8 stato sposato dal 1988 al 2009 con l'attrice Wendy Crewson, da cui ha avuto due figli: Maggie (1989) e John (1992).\nDoppiatori italiani.\nNelle versioni in italiano dei suoi film, Michael Murphy \u00e8 stato doppiato da:"}
{"id": "2653422", "revid": "1318658", "url": "https://it.wikipedia.org/wiki?curid=2653422", "title": "Regioselettivit\u00e0", "text": "In chimica, la regioselettivit\u00e0 \u00e8 la caratteristica di una reazione chimica di procedere preferenzialmente con la rottura o formazione di alcuni determinati legami tra tutti quelli possibili, con la produzione di un dato composto chimico che risulta favorita rispetto a quella di un altro correlato.\nIn passato il termine era riferito solo alla reazione di addizione di reagenti asimmetrici ed alcheni asimmetrici, oggi il significato \u00e8 esteso anche alle altre reazioni.\nGradi di discriminazione.\nUna data reazione pu\u00f2 presentare diversi gradi di regioselettivit\u00e0. Nel caso in cui la discriminazione tra i legami sia totale, si parla di reazione completamente regioselettiva. Al contrario, se il prodotto di reazione su un sito solamente predomina rispetto ai prodotti di reazione sugli altri siti, la reazione si dice parzialmente regioselettiva.\nIl grado di regioselettivit\u00e0 si pu\u00f2 indicare quantitativamente utilizzando le percentuali, oppure riferendosi alla reazione come ad alta o bassa regioselettivit\u00e0. In passato, per indicare una regioselettivit\u00e0 del 100% si utilizzava il termine regiospecificit\u00e0. Tuttavia, la IUPAC non raccomanda questa terminologia a causa della sua incoerenza con i termini stereoselettivit\u00e0 e stereospecificit\u00e0."}
{"id": "2653426", "revid": "300067", "url": "https://it.wikipedia.org/wiki?curid=2653426", "title": "Vladas Garastas", "text": ""}
{"id": "2653430", "revid": "610351", "url": "https://it.wikipedia.org/wiki?curid=2653430", "title": "Campionati italiani estivi di nuoto 1920", "text": "I Campionati italiani estivi di nuoto 1920 si sono svolti alla Spezia, dove \u00e8 stato allestito un campo a mare da 100 metri, tra il 31 luglio e il 1\u00ba agosto 1920. Sono state disputate solo gare maschili."}
{"id": "2653433", "revid": "287204", "url": "https://it.wikipedia.org/wiki?curid=2653433", "title": "Sa\u00efd Boutahar", "text": "Carriera.\nEsordisce con il Feyenoord in Eredivisie, la massima serie del campionato dei Paesi Bassi, il 9 dicembre 2001, allenato da Bert van Marwijk. A fine stagione, dopo aver collezionato una sola presenza, passa all'Excelsior Rotterdam, con cui nella stagione 2002-2003 gioca 30 partite e segna 9 reti.\nGioca una stagione con il Waalwijk, prima di passare al N.E.C. nel 2004.\nDebutta con la nuova maglia il 14 agosto contro il Willem II Tilburg, in una partita vinta 2-0.\nSegna il primo gol alla settima giornata di campionato, contro il Roosendaal.\nIl 15 maggio 2005 realizza una doppietta contro il De Graafschap. Conclude la sua prima stagione con il club di Nimega con 30 presenze e 7 gol.\nNella stagione 2005-2006 gioca 30 partite, tutte in Eredivisie, e segna 3 gol (contro Roda JC, RKC Waalwijk e NAC Breda.\nNella sua ultima stagione a Nimega colleziona 27 presenze e 3 gol, segnati tutti contro l'Heracles Almelo grazie ad una doppietta che ha regalato la vittoria per 2-0 nel girone di andata e al gol del vantaggio nella partita del girone di ritorno, pareggiata 2-2.\nNell'estate del 2007 viene ingaggiato dal Willem II Tilburg, con cui esordisce il 17 agosto giocando da titolare contro l' in una partita terminata a reti inviolate. Realizza il primo gol nella giornata successiva, contro lo Sparta Rotterdam.\nNella stagione successiva, l'8 novembre 2008 contro il Roda JC, segna la sua prima doppietta con la maglia del club di Tilburg grazie alla quale la sua squadra vince per 2-1.\nDopo aver collezionato pi\u00f9 di 100 presenze con la maglia del Willem II, nell'estate del 2010 si trasferisce in Spagna per giocare in Primera Divisi\u00f3n con il .\nEsordisce in campionato alla terza giornata di campionato, entrando in campo nel secondo tempo al posto di Bertolo nella partita contro il Racing Santander persa 2-0.\nIl 23 gennaio 2011, nella partita contro il Deportivo, segna il primo gol che regala agli aragonesi la vittoria per 1-0. Due partite dopo, alla La Romareda, segna il gol del pareggio contro il Racing Santander su assist del capitano Gabi.\nScende in campo all'andata e al ritorno anche in Coppa del Re contro il Betis Siviglia. Conclude la stagione con 23 presenze e due gol e resta svincolato.\nNel mercato estivo viene ingaggiato dal Al-Wakrah, club della Qatar Stars League, la massima serie del campionato qatariota di calcio."}
{"id": "2653438", "revid": "6923", "url": "https://it.wikipedia.org/wiki?curid=2653438", "title": "Pattinaggio di figura in linea", "text": "Il pattinaggio di figura in linea, pi\u00f9 propriamente pattinaggio artistico in linea, \u00e8 la specialit\u00e0 del pattinaggio artistico a rotelle in cui si utilizzano, al posto dei pattini tradizionali, quelli con ruote in linea. \u00c8 praticato sia a livello agonistico \u2014 sulle stesse piste idonee al pattinaggio artistico a rotelle e con competizioni simili \u2014 sia per chi pattina su ghiaccio come modalit\u00e0 di allenamento estivo su superfici di fortuna, nei periodi di inattivit\u00e0 delle piste ghiacciate.\nL'attrezzo.\nI pattini possono montare tre o quattro ruote in linea e includono un tampone anteriore.\nLe ruote in poliuretano hanno spessore di 24mm, che \u00e8 uniformato per tutti i tipi di pattini in linea. Il diametro esterno delle ruote \u00e8 tipicamente di 68mm per i numeri di scarpa piccoli, di 70mm-72mm per pattini di taglia media muniti di quattro e tre ruote, di 76mm o al massimo 80mm per le misure pi\u00f9 grandi. All'interno di ogni ruota sono situati due cuscinetti a sfere, come \u00e8 d'uso sia nei pattini a rotelle che nei pattini in linea, per dare la migliore scorrevolezza.\nIl tampone anteriore di gomma \u2014 pi\u00f9 spesso regolabile in altezza con vite filettata, secondo lo standard dei pattini di artistico a rotelle, ma a volte realizzato in altre forme \u2014 permette l'esecuzione di salti ed elementi tipici del pattinaggio di figura su ghiaccio e del pattinaggio artistico a rotelle. Il tampone pu\u00f2 anche essere utilizzato come freno, bench\u00e9 non sia questo l'uso principale a cui \u00e8 destinato.\nLe ruote e il tampone sono fissati a un telaio leggero in lega di Alluminio che a sua volta \u00e8 avvitato saldamente alla suola di uno scarponcino usuale da pattinaggio di figura, ossia abbastanza alto da coprire e sostenere la caviglia e dotato di un tacco di qualche centimetro.\nStoria ed evoluzione tecnica.\nPrototipi funzionanti di pattini con ruote in linea, e dotati di una sorta di tampone/freno anteriore per emulare una lama di figura da ghiaccio, sono testimoniati in Germania in videoclip storici del 1933 e del 1938 che dimostrano come elementi del pattinaggio di figura \u2014 quali trottole basse, angeli e cross-roll all'indietro \u2014 fossero gi\u00e0 fattibili. Pattini in linea compaiono volutamente come surrogato dei pattini da ghiaccio anche in un film-commedia sovietico del 1963.\nL'azienda tedesca Euba produce in serie tra il 1959 e il 1962 pattini in linea con cui allenarsi e sperimentare gli elementi \"di figura\" senza ghiaccio. Verranno chiamati dapprima \"Silberpfeil\" (Freccia d'argento) e poi \"Swingo\". Ne esistono versioni con tre e con quattro ruote di gomma montate su telai rockered in lega di alluminio, inclusivi di tampone anteriore.\nI pattini Bi-Skates con due ruote in linea, inventati da Ralph Leftwich Smith nel 1967, vengono prodotti a Los Angeles a partire dal 1972 anche in versione da artistico con freno-tampone anteriore.\nLionel Louis Murry registra nel 1979 il marchio di fabbrica Triskate e brevetta nel 1980 gli omonimi pattini che gi\u00e0 produceva in serie in Inghilterra, dotati di tre ruote in linea e tampone/freno anteriore che vengono esportati in diversi paesi europei. La data di prima realizzazione dei Triskate sembra essere anteriore alle registrazioni legali mentre un qualche successo commerciale arriva nel 1980-81 ma durer\u00e0 pochi anni a causa dei prezzi (altre aziende che si affacciano sul mercato utilizzano scarponcini di plastica, pi\u00f9 economici di quelli in vera pelle e cuoio usati da Triskate) e dell'effetto delle campagne pubblicitarie messe in atto dalle altre marche. Restano comunque tra i primi pattini in linea di discreta diffusione, studiati per restituire le sensazioni di una lama di figura e per permetterne l'esecuzione degli elementi tecnici. Il marchio Tri-skate \u00e8 registrato nel 1979 anche in Canada. Forse per questo si diffonder\u00e0 erroneamente come prodotto americano in Olanda, poco prima dell'avvento dei Rollerblade.\nI Triskate, e in qualche misura anche i precedenti Euba, incorporano soluzioni tecnologiche \u2014 utili per il pattinaggio di figura e non \u2014 che saranno riscoperte e utilizzate anni dopo da altri produttori: telaio metallico monolitico ma leggero; ruote in poliuretano provviste di mozzo interno; assi non sporgenti delle ruote (tutti espedienti che i Rollerblade del 1983 ancora non adottavano); telaio gi\u00e0 rockerato e con spaziatura diseguale tra le tre ruote (come negli attuali pattini Snow Whites e Pic Skates); inserti a protezione dello sfregamento tra telaio e pista (a tutt'oggi proposto da Off-Ice Skates come loro elemento distintivo).\nDall'anno 1990 al 1996 il numero di praticanti di pattinaggio in linea (di ogni tipo, ma principalmente ricreativo) passa da 3,5 milioni a 25 milioni. Tra gli utenti del nuovo pattino vi \u00e8 anche chi ha tecniche gi\u00e0 acquisite di artistico a rotelle o su ghiaccio. Questi scoprono \u2014 in modo casuale, improvvisato e indipendente \u2014 come si possano replicare sui pattini in linea alcuni salti ed elementi tipici dell'artistico. Vi \u00e8 chi approfitta di quest'opportunit\u00e0 per allestire esibizioni senza ghiaccio che all'epoca destano stupore. Alcuni modificano artigianalmente i pattini al tempo disponibili - concepiti solo per uso urbano o hockey - per renderli pi\u00f9 adatti all'artistico.\nL'azienda Rolleblade nei primi anni '90 ha avviato al successo il pattinaggio in linea ma ha danneggiato l'artistico inline e impedito il suo sviluppo. Le aziende concorrenti copieranno i prodotti Rollerblade, incompatibili con l'artistico, venendo a creare un mercato nei soli settori fitness, corsa e hockey. L'adattamento di questi pattini per salti e trottole trova due ostacoli: tutti i telai in-line dell'epoca hanno un rialzo al tallone di circa 15\u00a0mm che impedisce di montarvi scarponcini per l'artistico a rotelle o su ghiaccio (i quali invece hanno suola esterna piatta), se si mantiene invece la scarpa di fabbrica l'assetto risulta con il tallone troppo basso per l'artistico La presenza del freno posteriore rende inoltre strenuante se non impossibile la modifica dei telai per dotarli di un puntale anteriore com'\u00e8 necessario per l'esecuzione degli elementi dell'artistico.\nI pattinatori che attorno al 1990 sperimentano l'artistico in linea, spesso adattando la loro esperienza su ghiaccio, restano un'eccezione alla regola. Sono mal visti dai tradizionali frequentatori e gestori delle piste adibite alle rotelle (assai diffuse negli States e con fondo in parquet idoneo alla pratica inline). In molte strutture il pattinaggio in linea viene bandito perch\u00e9 \"crea scompiglio\" o con la motivazione che bordi metallici o viti sporgenti dal pattino inline possano sfregare e rigare il parquet. Per eliminare questo pericolo, e i conseguenti divieti di accesso alle piste, l'azienda statunitense Roller Derby Skate crea il pattino da artistico inline Gliders, con viti \"affogate\" entro un telaio bombato senza spigoli. Sotto altri aspetti questo pattino appare economico e cade presto dimenticato.\nIl rapido successo e l'ampia diffusione del pattinaggio in linea \u2014 soprattutto per uso fitness, velocit\u00e0 e hockey \u2014 porta ad un deciso sviluppo del settore con miglioramento tecnico delle ruote in termini di scorrevolezza, aderenza, resistenza ai salti e flessibilit\u00e0 utile all'esecuzione di traiettorie curve. Ne beneficiano, ma solo diversi anni dopo, anche i pattini in linea per le figurazioni artistiche coi quali, grazie sempre all'adozione di un elemento anteriore con lo stesso ruolo della seghettatura di una lama da ghiaccio o di un tampone dei pattini a rotelle, diventa pi\u00f9 agevole l'esecuzione degli elementi caratteristici del pattinaggio di figura: trottole e salti singoli o doppi.\nDal 1995-96 alcune aziende produttrici di pattini - del tutto estranee al gruppo di quelle \"mainstream\", focalizzate sul largo pubblico - rendono disponibili sul mercato modelli con ruote in linea pensati per l'artistico. Negli Stati Uniti dal 1998 si effettuano competizioni di artistico in linea.\nI primi pattini in linea moderni di qualit\u00e0 pensati specificamente per questa disciplina e che riscuotono un indiscusso apprezzamento sono del 1995, anno in cui l'azienda statunitense Harmony Sports Inc. \u2015 attualmente PIC Skates \u2015 brevetta una particolare forma e installazione del tampone. Adotta inoltre una disposizione delle ruote che segue la stessa curvatura di una lama da ghiaccio, espediente che migliora la manovrabilit\u00e0 (ma la cui paternit\u00e0, oltre che di Murry, \u00e8 di numerosi altri inventori precedenti). Va riconosciuto a Nicolas (Nick) Perna e alla Harmony Sports il merito di avere contestualmente reso disponibili video dimostrativi e didattici, rivolti principalmente a istruttori e praticanti di pattinaggio su ghiaccio.\nL'azienda statunitense Seneca Sports aveva comunque gi\u00e0 brevettato nel 1994 e prodotto, in collaborazione con Kristi Yamaguchi campionessa olimpica su ghiaccio, un pattino simile al PIC skate, economico e pensato per una diffusione di massa. Verr\u00e0 peraltro commercializzato senza evidenziarne il suo possibile uso per figurazioni artistiche. Seneca nel suo brevetto cita l'esistenza nel 1993 dei pattini per artistico in linea italiani Risport Galaxie, dotati di un tampone anteriore standard (e perci\u00f2 non brevettabile).\nL'australiano Jayson Sutcliffe, campione mondiale di pattinaggio artistico a rotelle e in linea, (pseudonimo Rolaboi-Rolleboy) testimonia, fornendo cos\u00ec conferma, che stand promozionali e sessioni dimostrative di pattini di figura in linea tra cui i Risport appaiono nei mondiali a rotelle del 1993 a Bordeaux e nel 1994 a Salsomaggiore. Il primato di aver realizzato i primi pattini di questo genere per uso agonistico pare quindi spettare all'azienda italiana Risport. Un ruolo chiave in tale sviluppo \u00e8 svolto da Ruben Omar Genchi, pattinatore e allenatore italo-argentino che afferma \"il pattino in linea [per artistico] l'ho inventato io: prima non esisteva a livello sportivo... ho convinto la Risport a investirci e la Federazione Internazionale a crederci\". L'accoglienza iniziale \u00e8 entusiastica, tant'\u00e8 che \"Ai tempi di Ruben l'artistico in line era largamente praticato, anche da chi non vi ricercava uno sbocco agonistico\". Il pattino in linea Risport durer\u00e0 poco. Nel novembre 1995 il gruppo francese Rossignol-Lange acquisisce l'azienda italiana. La produzione di pattini in linea da artistico Risport viene interrotta per concentrare la produzione sui soli modelli in linea generici.\nNello stesso periodo altri produttori tra cui l'azienda tedesca TURNAX, l'italiana A.T.L.A.S., la statunitense Snyder Skates Co. e l'australiana Custom Inlines realizzano pattini di questo genere, facendo crescere l'interesse per la disciplina. Per completezza vanno elencati i pattini Snow White della taiwanese Double L's e i Butterfly, spin-off migliorato del prodotto Risport, della McRuben Pro italiana ribattezzata poi Prosk8.\nNel 2000 viene pubblicato il manuale specifico \"How to Jump and Spin on In-Line Skates\" (\"Come fare salti e trottole sui pattini in linea\").\nNel 2000 e 2001 aprono in Francia le prime due scuole di pattinaggio artistico che combinano addestramento su ghiaccio in inverno e su pattini in linea d'estate\nLa federazione statunitense USA Roller Sports nel 2002 include tra i materiali didattico-formativi disponibili al pubblico anche un \"In-line Technical Video\" della durata di un'ora, che illustra per il pattinaggio di figura in linea sia le tecniche di base che quelle avanzate di esecuzione di salti e trottole.\nDa questi primi esord\u00ef risulta evidente l'importante coinvolgimento per la crescita della disciplina da parte di praticanti di pattinaggio di figura su ghiaccio, alcuni dei quali citati pi\u00f9 avanti, come Perna, Farris, Bennis, Faug\u00e8re, Yamaguchi, Marcastel, Sutcliffe, e altri, per lo pi\u00f9 pattinatori e pattinatrici con un passato di agonismo su ghiaccio piuttosto che con esperienza di rotelle.\nD'altro canto i principali produttori internazionali di pattini in linea hanno trascurato questo potenziale settore, considerandolo o marginale o non in sintonia con l'immagine da loro proposta delle attivit\u00e0 sportivo-ricreative praticabili, una presa di posizione che ha portato all'indisponibilit\u00e0 sul mercato di pattini in linea da artistico di fascia media \u2014 prerequisito utile a favorire un primo approccio con questa disciplina \u2014 e ha contribuito a dilazionarne la crescita.\nCon il tempo l'offerta di pattini di figura in linea si \u00e8 stabilizzata a livello mondiale a poche aziende produttrici tra cui:\nSi tratta principalmente di telai \u2014 ossia la sola parte metallica con ruote e tampone \u2014 da accoppiare ad uno stivaletto da artistico che va procurato indipendentemente. In alternativa le stesse aziende forniscono anche i pattini completi.\nSviluppo sportivo.\nLo sviluppo di questa nuova disciplina del pattinaggio \u00e8 sinora avvenuto a ritmi piuttosto lenti. La ragione di fondo \u00e8 da ricercarsi nella dicotomia tra i suoi fondamenti tecnici \u2013 assai pi\u00f9 simili a quelli del pattinaggio di figura su ghiaccio che a quelli del pattinaggio artistico a rotelle \u2013 e la necessit\u00e0 di farne ricadere la gestione e la crescita agli organismi preposti alle discipline a rotelle, vuoi perch\u00e9 l'attrezzo in questione \u00e8 dotato di ruote, vuoi perch\u00e9 la tipologia di impianti utilizzati e di conseguenza le societ\u00e0 sportive e i potenziali atleti e allenatori ricadono nell'universo delle rotelle.\nL'attivit\u00e0 di promozione della disciplina \u00e8 stata svolta nel corso degli anni da singoli o associazioni tra cui: Nick Perna, Cathy Gali\u00e8re-Marcastel, Jean-Pierre Faug\u00e8re fondatore della scuola Glace et Roller Inline de Paris, la European Inline Figure Skating Association, Carlesa Williams, Jayson Sutcliffe, Jo Ann Schneider Farris, la International Inline Figure Skating Association, la World Inline Figure Skating Association, il movimento italiano Pattinaggio Creativo, le diverse troupe Beau Id\u00e9al, SK8 Troupe di Ice Theatre of GB, Virginia Ice Theatre of Fairfax, Le Patin Libre, Cirque du Soleil con le loro performance \"fuori ghiaccio\".\nUn ruolo di rilievo spetta alla World Inline Figure Skating Association (WIFSA) costituitasi sotto l'impulso di Faug\u00e8re a inizio 2010 e che conta oggi diciannove diverse nazioni partecipanti. La finalit\u00e0 \u00e8 quella di diffondere nel modo pi\u00f9 ampio questo sport e moltiplicare il numero di competizioni ed eventi a tutti i livelli tecnici.\nVa sottolineata la totale assenza sul mercato \u2014 a livello internazionale, non solo in Italia \u2014 di pattini da artistico in linea di fascia medio bassa. Ci\u00f2 \u00e8 singolare in confronto all'offerta diversificata di pattini da ghiaccio, a rotelle, in linea generici (o anche di attrezzatura da sci e snowboard) con prezzi e prestazioni dal ricreativo al pre-agonismo. L'avvicinamento ad uno sport avviene anche tramite una fase iniziale \"vedi se ti piace\" che non richieda subito un importante investimento. La mancanza di questa opportunit\u00e0 \u00e8 un freno alla diffusione e sviluppo della specialit\u00e0. D'altro canto il periodo di lockdown a seguito della pandemia di COVID-19 ha stimolato i praticanti di pattinaggio di figura su ghiaccio ad avvicinarsi a questo pattinaggio \"a secco\" come nuova modalit\u00e0 di allenamento, per compensare l'inagibilit\u00e0 delle piste ghiacciate o il loro uso a capienza ridotta.\nCompetizioni.\nDal 2002 la F\u00e9d\u00e9ration Internationale de Roller Sports (FIRS, oggid\u00ec World Skate) ha incluso il pattinaggio inline libero individuale maschile e femminile tra le specialit\u00e0 dei campionati mondiali di pattinaggio artistico a rotelle, che si tengono con cadenza annuale. Le esibizioni inizialmente riservate alla sola categoria senior in linea sono soggette ad apposito regolamento. Dal 2016 \u00e8 stata introdotta anche la categoria junior.\nDal 2006 si rinnova annualmente la competizione di artistico in linea \u2014 denominata dapprima Coppa di Parigi, poi Open di Parigi \u2014 organizzata dall'associazione-scuola Glace et Roller Inline de Paris (G.R.I.P.) e sostenuta dalla federazione regionale francese di pattinaggio su ghiaccio. La G.R.I.P. promuove l'inline come naturale prosecuzione dell'attivit\u00e0 su ghiaccio, alternando l'uno e l'altro in estate e in inverno con gli stessi istruttori e gli stessi praticanti.\nNel periodo tra il 2006 e il 2010 i campionati mondiali di pattinaggio mostrano un progressivo restringersi del numero di iscritti alla specialit\u00e0 in linea. Si passa da 23-24 atleti negli anni 2006 e 2007 (sommando per ogni anno le partecipazioni maschili e femminili) a 14 in tutto nel 2010. Le discipline del pattinaggio artistico tradizionale al contrario non registrano alcuna flessione. Tale differenza \u00e8 un segnale di come le sole competizioni non siano in grado di stimolare la crescita di societ\u00e0 sportive, allenatori e praticanti del pattinaggio di figura in linea. In quegli anni un responsabile di settore constata che \"In Europa gran parte delle federazioni di artistico \u00e8 molto conservatrice e non gradisce prendersi carico del pattino in linea\". Anche in Francia \u2014 che in tale periodo vede gi\u00e0 attive diverse scuole di pattinaggio artistico in linea \u2014 si riscontra un mancato interesse federale, poich\u00e9 le societ\u00e0 sportive francesi paiono \"ferocemente attaccate ai pattini tradizionali\". Tale atteggiamento proviene anche da tecnici e giudici dell'artistico tradizionale, che considerano spesso \"errata\" l'esecuzione di salti e trottole effettuate da pattinatori in linea.\nA inizio 2010 alcuni dei partecipanti alla 5\u00aa Open di G.R.I.P. decidono di fondare la World Inline Figure Skating Association (WIFSA) che vuole affermarsi come entit\u00e0 internazionale indipendente per lo sviluppo dell'artistico in linea, dotandosi inoltre di regolamenti di gara pi\u00f9 idonei a valutare le prestazioni dei pattinatori in linea.\nLe competizioni internazionali open di WIFSA contemplano, oltre alle specialit\u00e0 riconosciute da World Skate, anche: coppia danza, coppia artistico, solo dance, gruppi e sincronizzato, come indicato nel regolamento generale e da ulteriori regolamenti specifici alle singole discipline.\nDal 2016 le competizioni FIRS/World Skate e CERS hanno adottato un sistema di valutazione pi\u00f9 simile a quello su ghiaccio dell'ISU.\nNel 2017 viene organizzato dalla CERS e FIRS per la prima volta un campionato europeo di pattinaggio artistico inline a Dijon in Francia per le categorie novices, junior e senior. L'evento si ripete l'anno seguente a Cork Irlanda.\nLa messa a punto e pubblicazione del regolamento 2019 per le competizioni di pattinaggio artistico in linea \u00e8 avvenuta pressoch\u00e9 contemporaneamente sia da parte di FISR che World Skate con identico contenuto a parte la lingua. Dettagli e chiarimenti corredati da foto vengono forniti per tutti gli elementi che possono presentarsi nelle competizioni. In particolare per una buona riuscita di salti e trottole sono ammessi alcuni accorgimenti pressoch\u00e9 inevitabili con questo tipo di pattino, ma in passato considerati come cattiva (o errata) pratica.\nStorico competizioni artistico in linea.\nLegenda:\nCDPR = Club Dijonnais de Patinage \u00e0 Roulettes\nCERS = Conf\u00e9d\u00e9ration Europ\u00e9enne de Roller Skating, dal 2018 World Skate Europe\nFFRS = F\u00e9d\u00e9ration Fran\u00e7aise de Roller Sports, dal 2018 F\u00e9d\u00e9ration Fran\u00e7aise de Roller et Skateboard\nFFSG = F\u00e9d\u00e9ration Fran\u00e7aise des Sports de Glace\nFIHP = Federazione Italiana Hockey e Pattinaggio, dal 2017 Federazione Italiana Sport Rotellistici\nFIRS = F\u00e9d\u00e9ration Internationale de Roller Skating, dal 2017 World Skate\nFISR = Federazione Italiana Sport Rotellistici\nFMP = Federaci\u00f3n Madrile\u00f1a Patinaje\nFRP = Federa\u021bia Rom\u00e2n\u0103 de Patinaj (Federazione Pattinaggio Romania)\nGRIP = Glace et Roller Inline de Paris\nWIFSA = World Inline Figure Skating Association\nIn Italia.\nIl pattino in linea entra in scena nelle competizioni di velocit\u00e0 a partire dal 1992. Occorrer\u00e0 invece attendere il 1994-1995 per la messa a punto e la commercializzazione dei pattini di figura a ruote allineate.\nA seguito dell'inserimento dell'artistico in linea nei campionati mondiali 2002, la Federazione Italiana Hockey e Pattinaggio (FIHP, oggid\u00ec Federazione Italiana Sport Rotellistici FISR) manifesta nel 2003 e 2004 l'intento di diffonderlo in ambito nazionale attraverso competizioni e attivit\u00e0 di promozione che inizialmente riscuotono scarse adesioni. Tali iniziative verranno rinnovate nel 2007.\nLa specialit\u00e0 artistico singolo in linea viene inclusa a partire dal 2005 nella competizione internazionale \"Giuseppe Filippini\", con cadenza annuale a Misano Adriatico, cos\u00ec come \u00e8 inserita nelle edizioni della Coppa Europa.\nA fronte di questi impegni assunti della Federazione, negli anni a seguire resta esiguo il coinvolgimento delle societ\u00e0 sportive e il numero di atleti, tanto da non arrivare a coprire i posti sui pod\u00ef.\nIn campo internazionale spiccano invece i risultati conseguiti nel periodo 2002-2015 dall'italiana Silvia Marangoni, vincitrice di 11 ori ai campionati mondiali di pattinaggio artistico nella specialit\u00e0 in linea e insignita del Collare d'oro del CONI.\nLa Federazione Italiana Hockey e Pattinaggio in occasione della Convention di inizio 2015 manifesta nuovamente la \"impellente necessit\u00e0 di dare un riconoscimento federale all'attivit\u00e0 del pattinaggio artistico inline\".\nD'altro canto la WIFSA, attraverso la messa a punto di percorsi didattico-formativi, stage e numerose competizioni internazionali, approda anche in Italia ottenendo che la competizione FIHP di Roccaraso del 2015 (trofeo inline) a sia aperta anche ad altri enti di promozione sportiva non associati FIHP-FISR, e scegliendo Milano come sede dell'Open mondiale WIFSA del 2016.\nL'accordo siglato a Roma nel giugno 2015 tra F\u00e9d\u00e9ration Internationale de Roller Sports (FIRS, oggid\u00ec World Skate) e WIFSA riconosce il ruolo chiave di quest'ultima a livello internazionale e la pone come interlocutore delle singole federazioni nazionali per quanto riguarda il pattinaggio di figura in linea.\nI campionati italiani di pattinaggio artistico FIHP di Roana del 2016 bissano quindi la formula sperimentata con successo l'anno prima a Roccaraso, ossia includono un trofeo \"in linea\" open con regolamento FIRS-WIFSA.\nLa FISR emana con cadenza annuale le \"norme artistico inline\" di cui \u00e8 disponibile la versione 2018, mentre per il 2019 si fa riferimento alle regole internazionali World Skate.\nI risultati nell'inline ai mondiali di pattinaggio 2016 \u2014 chiusasi la stagione di predominio della Marangoni \u2014 mostrano nuovi atleti italiani di livello nazionale quali Antonio Panfili e Metka Kuk capaci di scalare le vette del podio, mentre l'assenza italiana nella categoria junior dello stesso anno \u00e8 indice di un tardivo impegno della FIHP-FISR nel potenziare questo settore e incanalarvi le giovani generazioni, operazione da attuarsi anche in relazione alle inclinazioni personali e alla predisposizione fisica dei singoli pattinatori ma soprattutto attraverso la formazione di allenatori specifici per questa disciplina e \u2014 non ultimo \u2014 di giudici di gara. Gli ori conquistati nel 2017-2018 da Chiara Censori in categoria junior dimostrano pi\u00f9 l'affinit\u00e0 tra artistico inline e su ghiaccio (in cui quest'atleta pure eccelle) piuttosto che l'esito di una svolta attuata dalla Federazione rotellistica, che peraltro mostra un rinnovato impegno. Da met\u00e0 2017 la commissione di settore artistico \"in linea\" comprende sia Silvia Marangoni come coordinatrice che Marta Bravin.\nA livello mediatico in Italia si constata una pressoch\u00e9 totale assenza del pattinaggio artistico a rotelle e tantomeno quello in linea. \u00c8 quindi degna di nota l'esibizione di artistico in linea, apparsa nell'ottobre 2015 nel programma televisivo \"T\u00fa S\u00ed Que Vales\" di Canale 5, allestita da Pattinaggio Creativo di Marta Bravin con la partecipazione di Roberta Panfili, Paola Amati, Antonio Panfili e Marco Viotto (gi\u00e0 sul podio della Coppa Europa 2009 e dell'Open 2015).\nSociet\u00e0 sportive.\nIl numero di societ\u00e0 sportive che includono tra le loro offerte il pattinaggio di figura in linea \u00e8 limitato. Pi\u00f9 spesso le societ\u00e0 inseriscono una sezione \"in linea\" con istruttori e corsi appositi come costola delle pi\u00f9 ampie e consolidate attivit\u00e0 di pattinaggio su ghiaccio o pattinaggio a rotelle.\nL'affiliazione delle societ\u00e0 per eventuali sbocchi agonistici pu\u00f2 essere allo stato attuale indifferentemente FIHP, UISP, AICS e/o WIFSA, senza che la scelta dell'una o dell'altra sia indice di diversa qualit\u00e0 o diverse opportunit\u00e0 per gli iscritti.\nCompetizioni.\nIn Italia, le competizioni nazionali fanno capo e vengono programmate da FISR, AICS (Associazione Italiana Cultura e Sport) e Lega Pattinaggio di UISP. Quest'ultima \u2015 almeno in un certo numero di Comitati Regionali e Territoriali \u2015 gi\u00e0 contempla il pattinaggio artistico in linea tra gli sport che vengono sostenuti. L'AICS d'altro canto nel proprio regolamento per le gare di pattinaggio artistico, prende atto della possibile esistenza, per le specialit\u00e0 singolo libero e solo dance, di partecipanti con pattini in linea per i quali sono previste classifiche separate da quelli a rotelle. La progressione delle difficolt\u00e0 degli elementi tecnici ammessi in gara non viene rimodulata in relazione all'attrezzo utilizzato, anche se alquanto diverso dal pattino tradizionale.\nIn Italia una schiera di pattinatori provenienti da FISG e confluiti in FIHP-FISR s'\u00e8 mossa per l'adozione di un sistema di giudizio simile a quello dell'ISU (basato su quello messo a punto da WIFSA) capace ad esempio di valorizzare varianti di trottole non attualmente contemplate del sistema di giudizio classico dell'artistico a rotelle. Tale istanza \u00e8 stata recepita dalla direzione FIHP e ha per ora portato all'adozione anche in alcune competizioni italiane del sistema di punteggio WIFSA.\nNel 2018 per la prima volta viene inserita nel campionato italiano FISR di Folgaria anche la disciplina artistico inline per le categorie novices, junior e senior.\nExtra competizioni.\nUna caratteristica peculiare del pattinaggio in linea nel suo complesso \u2015 tra l'altro uno dei motivi che ne hanno favorito la diffusione amatoriale \u2015 \u00e8 quella di poter essere praticato anche all'aria aperta, in spazi non originariamente concepiti per tale attivit\u00e0 sportiva. Ci\u00f2 vale per tutto il gruppo delle specialit\u00e0 in linea, riconosciute o no dalla Federazione: hockey, slalom e freestyle, corsa, aggressive eccetera. Di riflesso si stempera lo stacco netto tra agonismo e puro dilettantismo, portando a una crescita spontanea di gruppi di pattinatori \"all'aperto\" di livelli tecnici assai variabili, talvolta anche buoni.\nL'opportunit\u00e0 di praticare dovunque \u00e8 stata sfruttata da Samantha Bennis del gruppo olandese EIFSA che nel 2003 ha costituito Holiday On Inlines (evidente il richiamo a Holiday on Ice): un gruppo stabile pattinatori in linea \u2015 in maggioranza con una precedente formazione su ghiaccio \u2015 che porta esibizioni \"di figura\" in spazi pubblici. Analoghe iniziative verranno intraprese anni dopo da Le Patin Libre e Pattinaggio Creativo.\nNel 2005 EIFSA ha lanciato l'Inline Dance Cup che di fatto si discosta alquanto dai canoni di una competizione di pattinaggio danza in linea: la partecipazione pu\u00f2 essere internazionale, anche in remoto inviando un video della propria esibizione; il regolamento \u00e8 piuttosto lasco; non vi sono elementi tecnici obbligati; l'accento \u00e8 sulle qualit\u00e0 interpretative e sulla pulizia di esecuzione; il luogo \u00e8 a propria scelta; il punteggio \u00e8 un mix di una giuria e preferenze espresse dai visitatori del sito.\nIn tempi successivi la stessa formula (competizione online, aperta a tutti, eseguita in luogo scenico, senza prescrizioni tecniche, con valutazione di giuria e del pubblico attraverso i social) \u00e8 stata ripresa dal produttore di pattini di artistico in linea Pic Skate che ind\u00ecce dal 2013 e con cadenza annuale la Urban Pic Skate Competition.\nDenominazione nella lingua italiana.\nIl pattinaggio di figura in linea, essendo la pi\u00f9 giovane tra le specialit\u00e0 del pattinaggio artistico, non ha ancora trovato un nome univoco. Allo stato, per il pattinaggio a rotelle e su ghiaccio vengono usate nella lingua italiana le due diverse denominazioni di \"pattinaggio artistico\" e \"pattinaggio di figura\" ad indicare le corrispettive specialit\u00e0 a rotelle e su ghiaccio tra loro affini come elementi tecnici eseguiti, a prescindere dall'attrezzo e il fondo utilizzato.\nLa differenza linguistica \u00e8 ereditata dalle due dizioni anglosassoni di \"artistic roller skating\" e \"figure skating\" che in italiano diventano appunto \"pattinaggio artistico\" (sottinteso a rotelle tradizionale) e \"pattinaggio di figura\" (sottinteso su ghiaccio), e cos\u00ec vengono indicati anche dagli organismi ufficiali italiani FISR e FISG. Anche il termine \"pattinaggio di figura\" per il ghiaccio \u00e8 di introduzione recente: non se ne trova menzione in vocabolari e dizionari della lingua italiana. Va notato un controsenso terminologico di entrambe le dizioni: il \"pattinaggio di figura\" su ghiaccio da lungo tempo ha eliminato le \"figure obbligatorie\" nelle competizioni (che agli albori di questo sport hanno determinato l'appellativo \"figure skating\" di tutta la specialit\u00e0, comprese le esibizioni con base musicale) mentre il \"pattinaggio artistico\" a rotelle contempla ancora competizioni con \"figure obbligatorie\" e avrebbe quindi pi\u00f9 credenziali dell'altro per definirsi \"di figura\". Il \"pattinaggio di figura in linea\" non ha (e non avr\u00e0 mai) le \"figure obbligatorie\" per limiti tecnici dell'attrezzo: lo smorzamento di velocit\u00e0 su traiettorie curve non rende possibile lo sviluppo delle \"figure\" su lunghezze sufficienti.\nPer il pattinaggio di figura in linea la FISR predilige l'utilizzo del termine \"pattinaggio artistico inline\". AICS utilizza le dizioni \"artistico in line\" per la specialit\u00e0 e \"pattino in linea\" per l'attrezzo. Le societ\u00e0 affiliate UISP appaiono registrate al CONI con disciplina \"artistico in linea\". Quindi le tre varianti terminologiche \"inline\", \"in line\" e \"in linea\" convivono (ma sempre precedute da \"artistico\" e mai \"di figura\"). Societ\u00e0 sportive e praticanti usano pi\u00f9 spesso la denominazione di \"pattinaggio artistico in linea\". Assai raramente la specialit\u00e0 viene indicata come \"pattinaggio di figura in linea\".\nNella lingua inglese al contrario la denominazione \"inline figure skating\" \u00e8 quella preponderante, bench\u00e9 la FIRS lo chiami ufficialmente \"inline artistic skating\".\nAltre denominazioni come \"pattinaggio artistico coi roller\" o \"pattinaggio di figura sui roller\" o \"pattinaggio artistico su rollerblade\" sono da evitare: per quanto si stia diffondendo in italiano il termine \"roller\" come sinonimo di \"pattino in linea\", il suo uso \u00e8 fondamentalmente scorretto, giacch\u00e9 \"roller\" \u00e8 preso dall'inglese che gli assegna il preciso significato di \"rotella cilindrica\". Quindi \"roller skates\" sono i tradizionali pattini a rotelle cilindriche e non quelli in linea, anche qualora in italiano li si chiamasse pi\u00f9 brevemente \"roller\". Anche il termine \"rollerblade\" \u00e8 improprio poich\u00e9 \u00e8 marchio di fabbrica che identifica uno specifico produttore, e comunque richiama alla mente tipologie di pattini assai distanti da quelli sviluppati per l'artistico in linea."}
{"id": "2653439", "revid": "27887558", "url": "https://it.wikipedia.org/wiki?curid=2653439", "title": "Pattinaggio di figura in-linea", "text": ""}
{"id": "2653440", "revid": "120979576", "url": "https://it.wikipedia.org/wiki?curid=2653440", "title": "Giacomo Lorenzini", "text": "Biografia.\nDiplomatosi al liceo scientifico con 46/60, intraprese gli studi universitari prima in scienze politiche e poi in economia, abbandonando gli studi per l'impossibilit\u00e0 di conciliarli con il calcio.\nCaratteristiche tecniche.\nGiocatore.\n\u00c8 stato un centravanti di peso, forte fisicamente.\nCarriera.\nGiocatore.\nClub.\nCresciuto nel che lo prelev\u00f2 dal , con le giovanili rossonere ha realizzato 7 gol nel Campionato Primavera, 4 in Coppa Italia Primavera e nel Campionato Berretti e 5 al Torneo di Viareggio.\nNel non fu mai schierato in campionato e nel 1993 scende in Serie B dove gioca con le maglie di e ; in seguito gioca anche in C.\nFa ritorno in cadetteria nel 1997 nella , e successivamente giocher\u00e0 in numerose squadre di Serie C (tra le quali Castel di Sangro, , e di nuovo Pisa).\nIn seguito gioca in quarta serie con Carpenedolo e Bassano Virtus e poi in Serie D ancora nel Carpenedolo e poi nel Villafranca, in cui \u00e8 arrivato il 31 dicembre 2010.\nNazionale.\nNel 1993 ha giocato una partita di qualificazione al Campionato europeo di calcio Under-21 1994 contro la .\nAllenatore.\nInizia la carriera di allenatore con la squadra con cui si era ritirato, il Villafranca, allenandone la formazione Juniores. Il 22 aprile viene nominato allenatore della prima squadra in sostituzione dell'esonerato Davide Pellegrini. Debutta sulla panchina della squadra di Serie D tre giorni dopo, vincendo per 2-0 sulla Virtus Pavullese. "}
{"id": "2653442", "revid": "767487", "url": "https://it.wikipedia.org/wiki?curid=2653442", "title": "Christian Marclay", "text": "Christian Marclay ha studiato Belle arti all'Ecole Sup\u00e9rieur d'Art Visuel a Ginevra e alla Massachusetts College of Art a Boston. Attualmente vive e lavora a New York.\nNelle sue performance utilizza vinili e altri supporti musicali che manipola e deforma in modo da produrre degli effetti speciali.\nHa collaborato con musicisti e artisti come John Zorn, Butch Morris, Shelley Hirsch, William Hooker, Otomo Yoshihide e Okkyung Lee, G\u00fcnter M\u00fcller, Flo Kaufmann."}
{"id": "2653443", "revid": "181699", "url": "https://it.wikipedia.org/wiki?curid=2653443", "title": "Daniele Benati", "text": "Biografia.\nHa insegnato in varie universit\u00e0 in Irlanda e negli Stati Uniti d'America.\nHa collaborato alla rivista \u00abIl semplice\u00bb (1995-97) con Gianni Celati ed Ermanno Cavazzoni dove ha pubblicato alcuni racconti e traduzioni.\nUn suo racconto appare anche nell'antologia \"Narratori delle riserve\", a cura di Celati, che riunisce prose scelte da quest'ultimo per una rubrica su \u00abIl manifesto\u00bb (poi in volume presso Feltrinelli, 1992).\nAncora con Celati, ha curato \"Storie di solitari americani\" (Milano, Rizzoli, 2006), dove ha tradotto racconti di Mark Twain, Jack London, Sherwood Anderson, Ring Lardner, Delmore Schwartz e Flannery O'Connor.\nHa anche tradotto opere di Flann O'Brien (\"La miseria in bocca\"; \"Il boccale traboccante\"; \"L'ardua vita\", \"Cronache dublinesi\"), James Joyce (\"Gente di Dublino\"), Ring Lardner (\"Tagliando i capelli\"), Tony Cafferky (\"Storie di identit\u00e0\"), Seumas O'Kelly (\"La tomba del tessitore\"), Brian Friel (\"Tutto in ordine e al suo posto\") e ha curato l'edizione americana di \"Carta canta\", monologo teatrale di Raffaello Baldini (2000).\nIl suo testo \"Cani dell'Inferno\" \u00e8 risultato finalista al Premio Bergamo.\nHa scritto \"Opere complete di Learco Pignagnoli\" (Reggio Emilia: Aliberti, 2006)."}
{"id": "2653448", "revid": "300067", "url": "https://it.wikipedia.org/wiki?curid=2653448", "title": "Sergej Tarakanov", "text": "Ha ottenuto 9 medaglie in competizioni internazionali con l'Unione Sovietica."}
{"id": "2653449", "revid": "2056951", "url": "https://it.wikipedia.org/wiki?curid=2653449", "title": "Rete filoviaria di Bari", "text": "La rete filoviaria di Bari era un sistema di linee filoviarie della citt\u00e0 di Bari attivo dal 1939 al 1990, arrivando a comprendere fino a 8 linee nel massimo sviluppo della stessa. Successivamente la tentata riattivazione della rete non \u00e8 andata in porto e ci\u00f2 che restava delle rete \u00e8 in fase di smantellamento a causa degli alti costi di manutenzione e per l'inutilizzo della stessa.\nStoria.\nLa prima linea filoviaria a Bari, una circolare che sostituiva una analoga linea automobilistica, venne attivata il 25 novembre 1939. Questa fu realizzata dalla Compagnia Elettrotecnica Italiana ma poi gestita dalla SAER.\nNel 1960 la rete raggiunse la sua massima espansione con una rete composta da 8 linee (alcune periodiche) con uno sviluppo di circa 36\u00a0km.\nIl 1\u00ba ottobre 1965 il servizio di trasporto pubblico a Bari pass\u00f2 alla municipalizzata AMTAB che inizi\u00f2 a sopprimere alcune linee.\nNel 1975 l'intero esercizio venne sospeso a causa di un serio guasto alla sottostazione elettrica di Sant'Anna. Nel frattempo i mezzi non vennero custoditi in modo adeguato e per questo vennero acquistati dalla rete filoviaria in via di dismissione di Verona altri filobus. L'esercizio filoviario riprese nel 1978 con l'attivazione prima della linea 4, poi della linea 4/ e infine la 15 per un totale di circa 17\u00a0km. Nel 1981 la rete scese a 15\u00a0km.\nNel 1987 venne demolito il vecchio deposito ma poich\u00e9 il nuovo non era stato collegato alla rete aerea l'esercizio filoviario venne sospeso (i filobus di allora non potevano funzionare senza linea aerea).\nNel 1990 il comune e l'AMTAB decisero di riattivare la linea filoviaria 4 grazie ad un finanziamento di 7 miliardi di lire. I lavori vennero appaltati all'AnsaldoBreda la quale doveva ripristinare la rete elettrica e fornire 5 filobus bimodali. Successivamente si apr\u00ec un contenzioso tra l'azienda e il comune e i lavori non vennero portati a termine. Inoltre una nuova normativa europea impose un sistema di alimentazione (innalzamento della tensione a 750 V CC) per le linee filoviarie diverso da quello realizzato a Bari e i lavori furono definitivamente bloccati fino al 2009. Nel 2009 il comune riceve un ulteriore finanziamento di 2.830.000 euro e dopo aver risolto il contenzioso con l'AnsaldoBreda i lavori ripartirono (i mezzi ordinati nel 1990 sarebbero stati adeguati). Venne indetta anche una gara per l'acquisto di ulteriori 3 mezzi filoviari e per i lavori di una seconda tratta che venne vinta dall'ATI composta da Vossloh Kiepe, Van Hool e SIRTI. Da allora i lavori e i progetti non hanno avuto seguito e nell'aprile 2021 il comune di Bari ha dato il via allo smantellamento definitivo della rete filoviaria che verr\u00e0 sostituita da una rete di autobus elettrici.\nLa rete.\nLa linea che verr\u00e0 smantellata era composta da due tratte:"}
{"id": "2653451", "revid": "1890290", "url": "https://it.wikipedia.org/wiki?curid=2653451", "title": "Rete filoviaria di Lecce", "text": "La rete filoviaria di Lecce \u00e8 un sistema di trasporto pubblico filoviario che serve la citt\u00e0 salentina. \u00c8 composto da quattro linee.\nStoria.\nProdromi.\nLa costruzione della rete \u00e8 stata resa possibile grazie al finanziamento statale reso possibile dalla legge 26 febbraio 1992, n. 211 (\"Interventi nel settore dei sistemi di trasporto rapido di massa\"). Viene indetto un bando di gara vinto dall'ATI composta da Sirti, Van Hool NV, Imet Spa e Vossloh Kiepe Gmbh. Fu effettuato un giro inaugurale con le autorit\u00e0 nel 2007, tuttavia i lavori si conclusero nel 2009. Il 31 marzo 2010 viene nominato il direttore d'esercizio della rete filoviaria. I lavori sono stati oggetto di indagine della procura\nAttivazione della prima linea.\nLa prima linea fu aperta all'esercizio il 12 gennaio 2012, con un ritardo di pi\u00f9 di quattro anni sui tempi previsti. Venne classificata come \"linea 29\" ed esercita con una frequenza antimeridiana di 16 minuti e pomeridiana di 24 minuti.\nL'estensione della rete.\nIl 2 febbraio 2013 venne attivata la linea circolare (numerazione 30 e 31) con una frequenza di 40 minuti.\nDal 15 giugno 2014 venne attivata anche la linea 27, che collega il City Terminal all'Ecotekne, il polo scientifico dell'Universit\u00e0 del Salento. La sua frequenza varia tra i 20 e i 60 minuti. Poich\u00e9 una parte del tracciato non \u00e8 provvisto di linea aerea, i filobus sono costretti a marciare con l'alimentazione diesel tradizionale, penalizzando i tempi di percorrenza.\nLe critiche e i tentativi di dismissione.\nL'ambizioso progetto delle filovie leccesi non ha ottenuto riscontri positivi. Fin dai tempi della sua costruzione, l'infrastruttura filoviaria \u00e8 sempre stata molto contestata dai cittadini : per gli elevati costi di realizzazione e manutenzione, per l'inefficienza tecnica, per l'ingombrante presenza dei cavi della linea aerea nelle strade del centro. Inoltre, differenza di altre citt\u00e0 italiane dotate di questa infrastruttura, a Lecce l'affluenza sulle linee filoviarie \u00e8 piuttosto scarsa (650 passeggeri al giorno sui 3000 previsti). \nNel 2017, dopo anni di amministrazioni di centrodestra, venne eletto sindaco Carlo Salvemini, esponente del Partito Democratico, con un programma che prevedeva lo smantellamento della rete filoviaria, considerata sovradimensionata per le esigenze della citt\u00e0 e quindi economicamente insostenibile.\nNell'agosto del 2017 venne annunciato il prossimo avvio di una trattativa con il Ministero delle infrastrutture e dei trasporti per decidere i costi e i tempi dello smantellamento della linea aerea. Essendo in corso un mutuo fino al 2035, l'operazione Lecce senza filobus venne rapidamente archiviata.\nLa revisione della rete.\nScartata l'ipotesi della totale soppressione, dal 2019 la situazione \u00e8 invece mutata in favore del filobus. Considerando le nuove politiche sull'abbattimento delle emissioni di CO2 e quindi l'allargamento progressivo delle aree ZTL nel centro storico, si rende necessario potenziare il trasporto pubblico. L'amministrazione Salvemini ha cos\u00ec varato il nuovo progetto di \"revisione\" (anzich\u00e9 dimissione) delle filovie leccesi, che prevede comunque un parziale smantellamento della rete (in particolare la linea periferica 27 dove il bifilare \u00e8 discontinuo) ed il mantenimento di una sola linea, quella circolare attorno al centro (unificando le attuali linee 30 e 31), che andr\u00e0 a formare un \"anello\" filoviario monodirezionale, con frequenze raddoppiate, combinato a nuove autolinee radiali che serviranno in modo capillare i comuni al di fuori della cerchia cittadina. In questo modo l'offerta di trasporto pubblico risponderebbe in modo pi\u00f9 efficiente alle esigenze dei cittadini.\nAd oggi il progetto di revisione non si \u00e8 ancora compiuto, e le 4 linee filoviarie sono ancora in esercizio. Inoltre nel prossimo futuro, \u00e8 prevista l'introduzione dei nuovi mezzi filoviari IMC, che garantiranno l'esercizio in elettrico con 10 km di autonomia anche quando staccati dalla linea aerea.\nCaratteristiche.\nCosti.\n\u20ac , cos\u00ec suddivisi:\nMateriale rotabile.\nDodici Van Hool A330T bimodali, lunghi 12 metri, con motore diesel euro 4."}
{"id": "2653455", "revid": "1451528", "url": "https://it.wikipedia.org/wiki?curid=2653455", "title": "Rete filoviaria di Pescara", "text": ""}
{"id": "2653458", "revid": "219355", "url": "https://it.wikipedia.org/wiki?curid=2653458", "title": "Chemospecificit\u00e0", "text": ""}
{"id": "2653460", "revid": "219355", "url": "https://it.wikipedia.org/wiki?curid=2653460", "title": "Regiospecificit\u00e0", "text": ""}
{"id": "2653461", "revid": "1522738", "url": "https://it.wikipedia.org/wiki?curid=2653461", "title": "Lisa Turtle", "text": ""}
{"id": "2653467", "revid": "610351", "url": "https://it.wikipedia.org/wiki?curid=2653467", "title": "Campionati italiani estivi di nuoto 1921", "text": "I Campionati italiani estivi di nuoto 1921 si sono svolti a Passignano sul Trasimeno, dove \u00e8 stato allestito un campo a lago da 100 metri, tra il 14 agosto e il 15 agosto 1921. In questa edizione c'\u00e8 l'esordio delle gare femminili."}
{"id": "2653468", "revid": "355597", "url": "https://it.wikipedia.org/wiki?curid=2653468", "title": "Tottenham Hotspur F.C. 2007-2008", "text": ""}
{"id": "2653470", "revid": "123588065", "url": "https://it.wikipedia.org/wiki?curid=2653470", "title": "Inside Your Heaven", "text": "\"Inside Your Heaven\" \u00e8 il singolo di debutto pubblicato dalla cantante statunitense Carrie Underwood, ed ha anticipato il suo album \"Some Hearts\". Il brano \u00e8 stato presentato per la prima volta durante la finale di American Idol.\nIl singolo ha debuttato alla posizione n.1 della Billboard Hot 100, superando We Belong Together, interpretata da Mariah Carey che si trovava nella sua quarta settimana di permanenza alla numero uno. Fatto sta che la settimana seguente Carey ritorn\u00f2 alla Nunero 1 e la sua intramontabile hit rimase in vetta per altre 10 settimane consecutive"}
{"id": "2653471", "revid": "767487", "url": "https://it.wikipedia.org/wiki?curid=2653471", "title": "Vladimir Kondra\u0161in", "text": "\u00c8 anche noto con la traslitterazione Vladimir Kondrashin. Da giocatore e da allenatore di club ha militato nello Spartak di Leningrado. Come allenatore della Nazionale di pallacanestro dell'Unione Sovietica vinse la medaglia d'oro alle Olimpiadi di Monaco di Baviera del 1972 in una famosa finale contro gli Stati Uniti d'America."}
{"id": "2653475", "revid": "1833487", "url": "https://it.wikipedia.org/wiki?curid=2653475", "title": "Lorenzo Davids", "text": "\u00c8 cugino di Edgar Davids, in passato calciatore.\nCarriera.\nClub.\nHa esordito in Eredivisie il 10 febbraio 2007 con la maglia del NEC Nijmegen contro il Roda JC. Dopo pi\u00f9 di 100 presenze, il 19 maggio 2011 firma un biennale con i neopromossi dell'Augusta.\nNazionale.\nDavids ha giocato la sua prima partita con l'Under-21 nell'ottobre del 2007."}
{"id": "2653476", "revid": "767487", "url": "https://it.wikipedia.org/wiki?curid=2653476", "title": "Johannes van Heeck", "text": "Coltiv\u00f2 da giovane le discipline naturalistiche, ma per le intolleranze religiose che agitavano all'epoca il suo paese, si trasfer\u00ec in Italia, dove studi\u00f2 medicina all'Universit\u00e0 di Perugia. Processato per il ferimento di uno speziale (che peraltro mor\u00ec in seguito alle ferite), venne liberato anche grazie all'intervento di Federico Cesi, che lo accolse a Roma in casa propria, e con il quale concorse nella fondazione dell'Accademia dei Lincei. \nAssieme infatti a Federico Cesi, Francesco Stelluti, Anastasio De Filiis fond\u00f2 il 17 agosto 1603 l'Accademia, con lo scopo di organizzare una sede di incontri rivolti allo sviluppo delle scienze. \nFu costretto ad abbandonare Cesi e l'Italia nel 1604 per una lunga pellegrinazione in diversi paesi d'Europa. Al ritorno a Roma, nel 1614, trov\u00f2 l'Accademia profondamente mutata, soprattutto per l'influenza esercitata da Galileo. \nL'ultima notizia che abbiamo di lui (1616) lo presenta come ormai completamente impazzito."}
{"id": "2653481", "revid": "543975", "url": "https://it.wikipedia.org/wiki?curid=2653481", "title": "Episodi di Cin cin (seconda stagione)", "text": "La seconda stagione della serie televisiva Cin cin \u00e8 andata in onda negli USA dal 29 settembre 1983 al 10 maggio 1984 sul canale NBC.\nCon una media di telespettatori stimati di 16.640.000 ha raggiunto il 34\u00ba posto nella classifica degli ascolti secondo il Nielsen Rating."}
{"id": "2653485", "revid": "173617", "url": "https://it.wikipedia.org/wiki?curid=2653485", "title": "Discourse Concerning Western Planting", "text": "Discourse Concerning Western Planting fu uno dei documenti pi\u00f9 importanti scritto da Richard Hakluyt nel 1584.\nIl documento \u00e8 stato scritto per convincere la regina Elisabetta I d'Inghilterra a seguire gli schemi e i programmi di colonizzazione del territorio americano proposti da Walter Raleigh, e per incoraggiare i mercanti inglesi a intraprendere questo tipo di attivit\u00e0 commerciale.\nI punti principali del documento sono:"}
{"id": "2653487", "revid": "253269", "url": "https://it.wikipedia.org/wiki?curid=2653487", "title": "Mickey Shaughnessy", "text": ""}
{"id": "2653488", "revid": "300067", "url": "https://it.wikipedia.org/wiki?curid=2653488", "title": "Stanislav Er\u00ebmin", "text": ""}
{"id": "2653490", "revid": "594360", "url": "https://it.wikipedia.org/wiki?curid=2653490", "title": "XLVI Esposizione internazionale d'arte di Venezia", "text": "La 46\u00aa Biennale Internazionale d'Arte di Venezia ebbe luogo dall'11 giugno al 15 ottobre del 1995.\nPresidente.\nGian Luigi Rondi\nCuratore.\nJean Clair\nEditori del catalogo.\nEdizioni La Biennale di Venezia, pubblicazione realizzata da Marsilio Editori s.p.a.\nCuratori del progetto grafico Studio Tapiro Gruppi\nArtisti partecipanti.\ncollettivi:\nPersone:"}
{"id": "2653501", "revid": "729019", "url": "https://it.wikipedia.org/wiki?curid=2653501", "title": "Offensiva Vorone\u017e-Kastornoe", "text": "Offensiva Vorone\u017e-Kastornoe \u00e8 la denominazione presente nella storiografia sovietica della quarta fase dell'offensiva generale dell'Armata Rossa durante l'inverno 1942-1943 nel settore meridionale del fronte orientale durante la seconda guerra mondiale.\nQuesta nuova manovra a tenaglia delle forze sovietiche venne sferrata subito dopo l'offensiva Ostrogo\u017esk-Rosso\u0161' e fu resa estremamente difficoltosa dalle intemperie invernali; l'offensiva venne condotta dalle truppe del Fronte di Vorone\u017e del generale Filipp Golikov, in movimento da sud in collaborazione con il fianco sinistro del Fronte di Brjansk del generale Maks Reiter, proveniente da nord.\nLa 2\u00aa Armata tedesca, schierata nella importante testa di ponte di Vorone\u017e e le residue truppe ungheresi rimaste in linea dopo la catastrofica sconfitta di gennaio, vennero attaccate sui fianchi, minacciate di accerchiamento e costrette ad una disastrosa ritirata nel pieno del rigido inverno russo. Le perdite tedesche furono molto elevate, la 2\u00aa Armata sfuggi solo con estrema difficolt\u00e0 alla completa distruzione e un nuovo grande varco si apr\u00ec nel fronte dell'Asse, scoprendo la direzione di Kursk, che sarebbe stata liberata durante la seguente Operazione Stella, e minacciando da sud l'importante caposaldo di Or\u00ebl.\nLa situazione strategica.\nFin dal 18 gennaio 1943, mentre era in pieno svolgimento la manovra di accerchiamento alle spalle delle forze ungheresi e del Corpo alpino italiano nel settore dell'Alto Don, i generali Aleksandr Vasilevskij, capo di Stato maggiore generale e \"rappresentante dello Stavka\" sul fronte, e Filipp Golikov, comandante in capo del Fronte di Vorone\u017e, avevano illustrato personalmente a Stalin le opportunit\u00e0 operative che si aprivano dopo il grande successo raggiunto e avevano esaminato con il dittatore la pianificazione della successiva offensiva prevista per sfruttare il crollo del fronte dell'Asse.\nIl Gruppo d'armate B del generale Maximilian von Weichs, completamente privo di riserve, si trovava nell'impossibilit\u00e0 di contenere l'avanzata sovietica e di coprire il fianco meridionale della 2\u00aa Armata tedesca e del 3\u00ba Corpo ungherese, l'ultimo reparto ancora intatto del contingente magiaro sul fronte orientale, schierati a difesa della testa di ponte di Vorone\u017e. Queste forze tedesco-ungheresi (il solo raggruppamento consistente rimasto al Gruppo d'Armate B), costituite da 10 divisioni tedesche e due ungheresi (circa 125.000 uomini), erano ormai pericolosamente vulnerabili sui due fianchi e, in mancanza di riserve, essendo previsto l'arrivo entro alcuni giorni solo della debole 4. Panzer-Division, la loro posizione era molto precaria in particolare sul fianco meridionale completamente privo di difese organizzate a differenza del fianco settentrionale dotato di un sistema difensivo stabile. Nonostante l'apparente ottimismo di von Weichs, il comandante della 2\u00aa Armata (generale Hans von Salmuth) era pienamente cosciente del pericolo e gi\u00e0 preparato a una eventuale evacuazione di Vorone\u017e ed a un lungo ripiegamento strategico. \nI generali Vasilevskij e Golikov quindi prevedevano di attaccare il raggruppamento tedesco di Vorone\u017e da sud con tre armate del fianco destro del Fronte di Vorone\u017e (40\u00aa, 38\u00aa e 60\u00aa Armata) e da nord con la 13\u00aa Armata appartenente al fianco sinistro del Fronte di Brjansk del generale Maks Reiter. Il 4\u00ba Corpo corazzato del generale A.G.Krav\u010denko, proveniente dall'area di Stalingrado e arrivato in ritardo per partecipare alla offensiva Ostrogorzk-Rosso\u0161, avrebbe costituito la forza di sfondamento in profondit\u00e0 della 40\u00aa Armata, puntando verso la citt\u00e0 di Kastornoe dove avrebbe chiuso la tenaglia insieme con gli elementi mobili del Fronte di Brjansk.\nIl completamento con successo di questa manovra avrebbe ulteriormente disgregato le difese tedesche e aperto le direttrici di Kursk e Obojan (per il Fronte di Vorone\u017e) e di Or\u00ebl (per il Fronte di Brjansk). Inoltre le armate del Fronte del Don del generale Konstantin Rokossovskij, resesi disponibili dopo la conclusione della battaglia di Stalingrado (che era ritenuta imminente), avrebbero potuto essere impegnate in questo settore per una audace puntata offensiva verso Brjansk o anche verso Smolensk. Per raggiungere questi obiettivi fin dal 15 gennaio 1943 era in fase di organizzazione una nuova 2\u00aa Armata corazzata da impiegare con le forze di Rokossovskij).\nStalin e Vasilevskij decisero di iniziare senza ritardi questo nuovo ciclo offensivo che avrebbe portato nuovi successi ma anche un eccessivo ampliamento delle operazioni sovietiche estese progressivamente sull'intero fronte orientale, con conseguente pericolosa dissipazione delle forze disponibili, e dolorose delusioni operative nel mese di marzo 1943.\nLa tenaglia sovietica.\nL'offensiva ebbe inizio il 24 gennaio 1943; ancor prima della conclusione della battaglia sull'Alto Don, la 40\u00aa Armata del generale Kirill Moskalenko (appartenente al Fronte di Vorone\u017e) sferrava il suo attacco in una situazione climatica proibitiva: temperature di -20\u00a0\u00b0C, forte blizzard, nebbia fitta. L'avanzata, inizialmente molto contrastata, prosegu\u00ec nonostante tutte le difficolt\u00e0; il 4\u00ba Corpo corazzato del generale Krav\u010denko si lanci\u00f2 in avanti e gi\u00e0 il 25 gennaio raggiunse la cittadina di Goscesnoe, alle spalle dello schieramento tedesco; gli ungheresi erano gi\u00e0 in ritirata. Nonostante l'enorme consumo di carburante a causa del terreno innevato (il 4\u00ba Corpo corazzato dovette essere rifornito fortunosamente con aviolanci da piccoli aerei da collegamento) l'avanzata continu\u00f2 sempre pi\u00f9 in profondit\u00e0 nelle retrovie del nemico.\nIl generale von Salmuth, cosciente della situazione critica e del rischio di un nuovo disastroso accerchiamento, aveva fatto subito pressione con i comandi superiori per un immediato abbandono di Vorone\u017e e per una ritirata tempestiva per evitare la catastrofe; le pressioni di von Weichs (inizialmente pi\u00f9 ottimista) e di Salmuth riuscirono a smuovere Hitler, in un primo tempo deciso a organizzare una nuova \"Festung Vorone\u017e\", difesa ad oltranza da tre divisioni tedesche. Il 25 gennaio, quindi, i tedeschi (dopo aver incendiato la citt\u00e0 e accumulato distruzioni e rovine) abbandonavano la posizione di Vorone\u017e e iniziavano la ritirata generale.\nContemporaneamente all'avanzata della 40\u00aa Armata, erano passate all'attacco anche la 60\u00aa e la 38\u00aa Armata (sempre appartenenti al Fronte di Vorone\u017e del generale Golikov) schierate al centro del fronte sovietico, e soprattutto (il 26 gennaio) la 13\u00aa Armata, comandata dal generale Pukhov, appartenente al fianco sinistro del Fronte di Brjansk schierato a nord. Mentre la 60\u00aa Armata del giovane generale Cernjakovskij entrava in Vorone\u017e devastata dagli incendi, la 13\u00aa Armata sfondava le difese tedesche sul lato settentrionale del saliente e puntava risolutamente verso sud.\nDi fronte alla pericolosit\u00e0 e alla rapidit\u00e0 della manovra d'accerchiamento sovietica le truppe tedesche accelerarono la ritirata, raggruppate in tre corpi d'armata, per evitare il peggio; ma gi\u00e0 il 28 gennaio le colonne del 4\u00ba Corpo corazzato, provenienti da sud, si congiungevano con le forze del Fronte di Brjansk nella citt\u00e0 di Kastornoe. La citt\u00e0, accanitamente difesa dai tedeschi per aprire il passo alle divisioni in ritirata, venne conquistata definitivamente dopo una dura lotta solo il 29 gennaio, chiudendo finalmente il cerchio su due dei tre corpi d'armata tedeschi in ritirata e su una congerie di unit\u00e0 ungheresi disgregate.\nA questo punto le forze tedesche accerchiate continuarono il ripiegamento, sperando di sfuggire dalla trappola; la ritirata si svolse in condizioni climatiche terribili (alcune fonti parlano di ritirata \"napoleonica\"); dopo aver perso gran parte del materiale, una parte delle truppe riusc\u00ec miracolosamente, dopo una dura lotta, a sfuggire dalla sacca e a rifluire verso la posizione del fiume Tim. Questa massa ormai completamente disorganizzata non aveva alcuna possibilit\u00e0 di mantenere questa linea difensiva e quindi la ritirata continu\u00f2 sempre pi\u00f9 sfibrante verso Kursk dove si stava radunando, proveniente dal Gruppo d'armate Centro, la 4. Panzer-Division, gi\u00e0 molto indebolita e con appena otto panzer e dodici cacciacarri Marder.\nDopo la distruzione delle truppe nemiche accerchiate (4 febbraio), le armate sovietiche proseguirono senza sosta la loro avanzata verso ovest; seguendo le direttive di Stalin e dello Stavka, l'offensiva del Fronte di Brjansk e del Fronte di Vorone\u017e continuava. Il fronte di Brjansk marci\u00f2 verso la citt\u00e0 di Kolpny e cominci\u00f2 ad organizzare un attacco verso Or\u00ebl da sud (che sarebbe iniziato il 12 febbraio), mentre Golikov spinse energicamente le sue armate verso il Tim e Stary Oskol, preludio alla nuova grande offensiva su Kursk e Kharkov (Operazione Stella).\nLa situazione tedesca nel settore sembrava veramente difficile, e si delineava anche una minaccia laterale per il Gruppo d'armate Centro, sempre attestato nel saliente di R\u017eev-Vjazma. Solo le decisioni di Hitler del 6 febbraio nell'incontro a Rastenburg con i feldmarescialli von Kluge e Manstein avrebbero permesso di stabilizzare una situazione apparentemente compromessa: sacrificando i salienti di R\u017eev e Demjansk, la Wehrmacht avrebbe organizzato riserve sufficienti per bloccare la minaccia su Or\u00ebl, Brjansk e Smolensk e sventare le nuove grandi offensive sovietiche.\nConclusione.\nL'Offensiva Vorone\u017e-Kastornoe, iniziata il 24 gennaio 1943, concluse la serie di successive manovre a tenaglia dell'Armata Rossa sferrate nel settore meridionale del fronte orientale il 19 novembre 1942 ( Urano); il 16 dicembre (Piccolo Saturno) e il 12 gennaio 1943 ( Ostrogorzk-Rosso\u0161). Queste brillanti offensive condotte d'inverno con grandi masse corazzate lanciate audacemente in profondit\u00e0 nelle retrovie del nemico ottennero, anche se spesso con gravi perdite, grandi risultati, sconvolsero l'equilibrio generale della situazione strategica e per un momento sembrarono preludere al crollo definitivo dei tedeschi, molto sorpresi dalle nuove tattiche e dall'abilit\u00e0 della pianificazione e della condotta sovietica.\nLa quarta e ultima offensiva a tenaglia inflisse una grave disfatta alla 2\u00aa Armata tedesca e sbaragli\u00f2 completamente le ultime forze ungheresi organizzate; inoltre apri nuove direttrici strategiche per l'avanzata sovietica.\nIn questo senso, questa nuova vittoria spinse Stalin e i suoi generali a sfruttare immediatamente il vantaggio ampliando sempre pi\u00f9 gli obiettivi dell'offensiva invernale. Le forze del generale Rokossovskij, reduci dalla vittoria di Stalingrado, avrebbero quindi dovuto instradarsi verso la regione del Tim per inserirsi tra le armate di Reiter e Golikov e, rafforzate dalla nuova 2\u00aa Armata corazzata del generale A.G.Rodin, puntare in profondit\u00e0 verso Brjansk e quindi Smolensk.\nQuesta offensiva era prevista gi\u00e0 per il 15 febbraio, data assolutamente irrealistica viste le difficolt\u00e0 logistiche e che venne quindi spostata al 25 febbraio). Questa eccessiva euforia avrebbe provocato una inattesa e brusca delusione per i sovietici: le opportune misure stabilite da Hitler e dai generali tedeschi avrebbero frustrato la intempestiva e arrischiata offensiva di Rokossovskij (nonostante alcuni successi iniziali), avrebbero bloccato la via di Or\u00ebl e soprattutto avrebbero inflitto una grave sconfitta al raggruppamento sovietico meridionale apparentemente vittorioso dopo la liberazione di Kharkov (16 febbraio) e la spericolata avanzata verso il Dniepr (Terza battaglia di Kharkov)."}
{"id": "2653509", "revid": "98077", "url": "https://it.wikipedia.org/wiki?curid=2653509", "title": "Business incubator", "text": ""}
{"id": "2653512", "revid": "123039150", "url": "https://it.wikipedia.org/wiki?curid=2653512", "title": "Honda VFR", "text": "La Honda VFR \u00e8 una motocicletta stradale prodotta dalla casa motociclistica giapponese Honda dal 1986 dopo essere stata presentata ufficialmente l'anno precedente.\nIl contesto.\nLa moto \u00e8 una stradale carenata per uso sportivo e turistico, dotata di soluzioni non usuali.\nLa VFR si contraddistingue, da quando \u00e8 stata progettata, per l'adozione dell'architettura a V del motore, un 4 cilindri a V di 90\u00b0.\n1986-1990.\nSul finire del 1985, la moto venne presentata nella cilindrata da 750 cm\u00b3 come un'evoluzione della VF750, nonostante non fosse una sua diretta discendente.\nGi\u00e0 al momento della sua comparsa, il modello aveva un'impronta allo stesso momento Sportiva e Turistica insieme, inaugurando (di fatto) un segmento di nicchia, le \"Sport Tourer\".\nI suoi elementi di spicco che ne caratterizzavano il modello erano, in particolare:\nLe potenza dichiarata era di 105 CV e venne posta in vendita in Italia a partire dal 1986 al prezzo di 11.000.000 di Lire\nQuesto modello, sul quale erano montati semimanubri alti, garantiva una migliore posizione di guida (pi\u00f9 comoda) per il conducente, mentre non si poteva dire lo stesso anche per il passeggero; un ottimo comfort di marcia, poche vibrazioni, facilit\u00e0 di guida; a questo si contrapponeva un eccessivo calore sprigionato dal motore (cosa che si protrarr\u00e0 per tutte le serie successive), consumi piuttosto elevati sia in fatto di carburante (gli americani avevano ribattezzato la VFR come ironica sigla di \"Very Frequent Refueling\", \"rifornimento molto frequente\") che di pneumatici (Dunlop) di serie.\nNel 1988, il modello subiva alcune modifiche da parte della casa, delle quali, le pi\u00f9 visibili furono:\nAlla ciclistica, invece, ci sono stati gli interventi pi\u00f9 massicci:\n1990 - 1994.\nIl 1990 vede nascere il nuovo modello (caratterizzato dalla sigla di fabbrica \"RC36\"), che si presentava al pubblico con modifiche consistenti, sia esteticamente che meccanicamente.\nIn primo luogo, viene limitata la potenza della moto a 100 CV, per anticipare la decisione di adozione di una proposta di legge (tra l'altro poi approvata in Francia) che imponeva di adottare un simile accorgimento per motivi legati alla sicurezza.\nIl modello si presentava con una carenatura completamente avvolgente e con una posizione di guida migliorata anche per il passeggero. La forcella anteriore perde le regolazioni idrauliche, mentre permane il problema dell'eccessivo riscaldamento del motore, unitamente al consumo di carburante elevato, nonostante l'abbassamento di potenza. Il prezzo di vendita in Italia \u00e8 di 14.500.000 Lire\nNel 1992 viene introdotta la regolazione del precarico per la forcella, unitamente ad un nuovo monoammortizzatore regolabile in estensione, mentre vi sono modifiche ai cerchi (verniciati di grigio) e sensibili modifiche a coperchi, involucri, carter e coppa dell'olio. Inoltre varia il volume del terminale di scarico.\nEssendo stati modificati i pistoni, il motore riguadagna potenza, attestandosi a 102 CV. Il prezzo di vendita passa a 15.500.000 Lire.\n1994 - 1998.\nNel 1992, la Honda aveva presentato la NR 750, dotata di innovative soluzioni tecniche ed estetiche, a partire dal motore a pistoni ovali, ad un doppio gruppo ottico anteriore e alle prese d'aria di tipo NACA alle fiancata; soluzioni, queste, a cui la casa si ispirer\u00e0 per l'edizione 1994-1998 della VFR.\nCon l'uscita della seconda serie RC36, la VFR si presenta con la carenatura molto pi\u00f9 avvolgente (peggiorando di fatto il coefficiente aerodinamico), con i fanali anteriori e le prese d'aria derivate direttamente dalla NR, mentre il motore viene associato a carburatori del tipo a valvola piatta; lo scarico viene ridimensionato per ridurre la rumorosit\u00e0, ma questo genera anche una sorta di \"affogamento\" del motore.\nIl quadro strumenti vede l'adozione dell'elettronica, unitamente alla spia della riserva che sostituisce il classico rubinetto della benzina.\nLa ciclistica rimane pressoch\u00e9 identica al modello precedente, a parte l'adozione delle protezioni per gli steli da 41\u00a0mm e il cerchio posteriore (sempre montato su monobraccio) a 5 razze; anche il telaio \u00e8 leggermente differente, maggiormente nella zona posteriore, per contenerne i pesi.\nI consumi vedono ora una piccola tendenza al ribasso; vista un'ulteriore riduzione della rumorosit\u00e0, si nota una riduzione delle prestazioni agli alti regimi. La coppia motrice ai medi regimi \u00e8 sostanziosa, ma, quando ci si avvicina alla zona \"rossa\", perde smalto. A questo si aggiunge una certa irregolarit\u00e0 ai bassi, mentre vi \u00e8 una maggior prontezza di risposta dei carburatori a valvola piatta solo oltre i 4000 giri.\nPer il resto il motore conferma la sua solidit\u00e0 e resistenza, anche in condizioni di sforzo.\nIl prezzo di vendita in Italia era di 18.000.000 Lire\n1998 - 2001.\nCon le nuove direttive antiinquimento la Honda decide di cambiare strada, adottando l'iniezione elettronica in luogo dei carburatori, introducendo un modello completamente nuovo sia meccanicamente che esteticamente.\nIn primo luogo, visto che la concorrenza (a parte Suzuki e Kawasaki) aveva abbandonato i 750\u00a0cm\u00b3 come cilindrata per veicoli turistici, la Honda decide di portare la cilindrata del motore a 780\u00a0cm\u00b3, dotandolo di un sofisticato sistema di iniezione, di un nuovo telaio e di un innovativo sistema di frenata: il \"Dual-CBS\".\nIl telaio non arriva pi\u00f9 al forcellone ma, come sulla VTR, viene direttamente infulcrato sul motore. Il risultato si traduce in una differente e maggiore rigidit\u00e0 torsionale, unitamente ad una diminuzione del peso del mezzo.\nIl passo si accorcia di 30\u00a0mm, mentre l'inclinazione del cannotto passa a 25.5\u00b0, cosa che migliora in generale la moto, rendendola anche pi\u00f9 agile e reattiva.\nIl sistema di raffreddamento \u00e8 costituito da due radiatori maggiorati posti sulle fiancate, mentre la potenza sale oltre i 100 cv, rendendo la moto pi\u00f9 sobria e veloce, con la sola eccezione del vuoto di potenza sui 5000 giri.\nSempre costantemente alti i consumi e l'eccessivo calore sprigionato nell'utilizzo a bassa velocit\u00e0; a questo, si sono aggiunti problemi con il termostato ed il raddrizzatore di tensione che soffrivano di rotture.\nNel 2000, la casa decide di montare il catalizzatore, unitamente ad un sistema di starter automatico, vista anche la necessit\u00e0 di adattare i modelli alle normative antinquinamento; il sistema consiste in una sonda lambda con ritaratura della centralina di controllo.\nIl sistema, denominato HECS3 (Honda Evolutional Catalyzer System) consente di mantenere inalterata la potenza, riuscendo a ridurre sensibilmente i consumi, anche se il calore emanato del motore si fa sentire molto di pi\u00f9.\nLo starter automatico favorisce un rapido riscaldamento del motore, riducendo di fatto anche il tempo di arrivo a temperatura di esercizio del catalizzatore stesso.\nIl prezzo di vendita in Italia era di 20.500.000 Lire\n2001 - 2010.\nNel 2001, la Honda presenta il nuovo modello, sigla di fabbrica RC 46, che propone una rivoluzione totale della moto, introducendo nuovi accorgimenti tecnici ed estetici che le fanno fare un notevole passo avanti, ma contemporaneamente anche un passo indietro.\nCon la nuova versione, viene introdotto (prima volta in assoluto su una motocicletta), l'innovativo sistema VTEC di controllo dell'alimentazione; il sistema, sviluppato da Honda, migliora l'efficienza volumetrica di un motore a combustione interna a quattro tempi, utilizzando due alberi a camme e profili a selezione elettronica e consiste in 8 valvole d'aspirazione che rimangono chiuse fino a una soglia di 7.000 giri al minuto (per la versione 2002-2005) o 6.600 giri (2006-2009); superato tale limite le altre valvole si aprono grazie al bloccaggio delle camme tramite un perno attuato da olio in pressione.\nL'utilizzo delle valvole rimane immutato come nell'industria automobilistica VTEC-E, con un incremento della potenza, ma che \u00e8 prodotta con una curva di coppia non graduale, infatti i critici sostengono che il VTEC aggiunge poco valore alla VFR, mentre il motore cresce di complessit\u00e0, invece la preoccupazione dei guidatori \u00e8 del fatto che il VTEC si potrebbe attivare nel bel mezzo di una piega, potendo potenzialmente sconvolgere la stabilit\u00e0 e la risposta al comando del gas.\nQuesto sistema consente di avere una costante regolarit\u00e0 ai bassi regimi in configurazione 8 valvole, mentre, nella configurazione 16 valvole, il motore respira meglio e scarica tutta la sua potenza.\nIn pratica \u00e8 come avere 2 motori in uno, con un effetto \"turbina\" avvertibile alla soglia dei 6.600 - 7.000 giri.\nA questa innovazione tecnica, ne consegue una relativa alla distribuzione che, dopo 16 anni, perde la famosa cascata di ingranaggi (segno distintivo del progetto VFR) per far posto ad una pi\u00f9 tradizionale catena di distribuzione mantenuta in tensione da dispositivi automatici di ripresa del gioco.\nViene modificata l'angolatura tra le valvole, portata a 24.5\u00b0 (pi\u00f9 stretto della versione precedente), mentre vengono introdotte della candele con punta ad iridio e bobina incorporata nella pipetta.\nEsteticamente, la moto si presenta pi\u00f9 morbida nelle linee e snellita nell'insieme.\nTutto il disegno riprende la corrente stilistica denominato \"V-Style\", che si denota dai fari anteriori, dalle ampie prese d'aria laterali (con i radiatori in bella mostra) e dagli scarichi posteriori (posizionati sotto la coda), tutti realizzati seguendo un'impronta stilistica a V.\nAnche la plancia strumenti \u00e8 nuova, abbandonando quasi del tutto gli strumenti analogici per far posto a dei pi\u00f9 pratici e stilisticamente gradevoli strumenti digitali; solo il contagiri \u00e8 analogico ed \u00e8 posizionato in bella mostra al centro del quadro.\nRispetto al modello precedente, sembra del tutto risolto il problema (noto in passato alle VFR) al regolatore di tensione, mentre stavolta, a dare filo da torcere, sembra esserci l'alternatore. Inoltre, per la prima serie 2002-2003, si \u00e8 palesato anche un problema ai tendicatena della distribuzione, i quali, in molti casi, si sono dovuti sostituire gi\u00e0 intorno ai 35.000 km; in alcuni casi, \u00e8 stato necessario anche cambiare completamente la catena di distribuzione.\nLa moto viene commercializzata a partire dal 2002 al prezzo di vendita: a partire da 11.700 euro (versione senza ABS) ai 13.000 euro (versione con ABS).\nSi conta che, di questa serie, ne siano stati vendute oltre 7000 esemplari\nDual CBS.\nIl Dual-CBS (Dual Combined Brakes System - Sistema Combinato di Frenata Duale), che \u00e8 derivato direttamente dalla sorella maggiore CBR-1100XX, \u00e8 costituito da 3 dischi, con pinze flottanti a 3 pistoncini; il sistema, in origine prevede l'azionamento combinato e contemporaneo di tutti i dischi a qualsiasi comando, sia esso la leva al manubrio o il pedale.\nLa leva al manubrio comanda i 2 pistoncini esterni dei due dischi anteriori e quello interno della pinza posteriore, mentre la leva freno comanda i 2 pistoncini esterni della pinza posteriore e quelli interni delle pinze anteriori.\nCon l'azionamento della leva al manubrio, pi\u00f9 questa frena l'anteriore, pi\u00f9 frena anche il posteriore; col il pedale, invece, azionando i pistoncini anteriori centrali, si rende la frenata molto pi\u00f9 omogenea (adatta anche a persone meno esperte).\nAnche sul modello VTEC, vi \u00e8 la presenza di questo impianto frenante, questo viene modificato ulteriormente nel funzionamento; l'unica differenza rispetto al modello precedente si denota azionando il pedale del freno, che, oltre ad azionare i pistoncini esterni posteriori, aziona il solo pistoncino interno anteriore sinistro (nel precedente modello venivano azionati entrambi i centrali anteriori), dando alla frenata un'ulteriore modulabilit\u00e0 e stabilit\u00e0 e facendolo assomigliare molto di pi\u00f9 ad un impianto frenante tradizionale.\nA questo sistema \u00e8 possibile abbinare l'ABS che ben si integra con il Dual CBS, e formando un sistema complicato, ma efficiente allo stesso tempo.\n2010 - 2016.\nIl 2010 si apre con la messa in commercio della nuova Honda VFR 1200F.\nGi\u00e0 nel 2009 correvano immagini di una moto molto pi\u00f9 massiccia che faceva ipotizzare un aumento di cilindrata dello storico modello Honda, ma le innovazioni non si limitano solo alla cubatura. Il motore \u00e8 totalmente differente da quelli precedenti, sia per angolatura (passata da 90\u00b0 a 76\u00b0), per l'altezza, sia per il funzionamento.\nRiprende anche alcune soluzioni viste sul motore da 5 cilindri a V della RC211V che tanti successi ha raccolto in MotoGP.\nPur essendo aumentata la cilindrata, il motore 1200 risulta essere pi\u00f9 compatto del vecchio 800 in senso longitudinale. Tale risultato si \u00e8 ottenuto con l'adozione del sistema UNICAM precedentemente impiegato sulle Honda da cross.\nNumerose le ulteriori soluzioni messe in campo dai motoristi Honda per questa versione. \nPer diminuire le vibrazioni e dare pi\u00f9 corposit\u00e0 al motore \u00e8 stata prestata particolare attenzione alla sequenza con cui si innesca la combustione nei cilindri, mentre per migliorare la risposta del motore \u00e8 stato introdotto, per la prima volta su una moto Honda, l'acceleratore elettronico TBW (Throttle By Wire); il sistema pu\u00f2 scegliere l'angolatura della farfalla pi\u00f9 adatta alla situazione, compatibilmente con lo stile di guida del pilota.\nIl rapporto di compressione \u00e8 di 12:1 ed \u00e8 stato introdotto il sensore di detonazione.\nL'impianto di scarico \u00e8 stato corredato di una valvola che chiude uno dei condotti di uscita quando ci si trova sotto i 5000 giri aumentando la risposta del motore ai bassi regimi.\nSempre traendo ispirazione dalla MotoGP si trova il carter sigillato ed in depressione; il raffreddamento \u00e8 a liquido. Non sono pi\u00f9 presenti i doppi radiatori laterali caratteristici della vecchia versione ma bens\u00ec un classico radiatore frontale, mentre, al posto del radiatore dell'olio, vi \u00e8 un sistema di \"scambiatore olio-acqua\".\nIl motore risulta essere tra i pi\u00f9 potenti della categoria: 173 Cv a 10.000 giri con una coppia di 116 N m gi\u00e0 da 4000 giri ed un picco massimo di 129 Nm a 8750 giri.\nAltra caratteristica evidente \u00e8 la scomparsa della trazione a catena, sostituita da un pi\u00f9 affidabile albero cardanico.\nLa Honda VFR 1200 FD \u00e8 stata la prima moto al mondo ad essere proposta con cambio automatico a doppia frizione DCT (Dual Clutch Transmission). Tale sistema, ideato e brevettato da Honda, prevede 2 impostazioni di guida che possono essere scelte autonomamente dal pilota tramite un comando posto sul semi manubrio di destra: in posizione MT, le marce vengono selezionate con due pulsanti posti sul semi manubrio di sinistra, con i quali \u00e8 possibile scegliere di passare ad un rapporto superiore o inferiore, mentre in modalit\u00e0 AT l'innesto delle marce avviene automaticamente secondo le impostazioni della relativa centralina. In entrambi i casi \u00e8 stata verificata l'assenza di movimento del veicolo durante la cambiata dei rapporti, mentre, sulla versione con cambio tradizionale, i movimenti sono risultati limitati, ma molto pi\u00f9 evidenti.\nEsteticamente, la moto appare molto avveniristica e classica nelle linee, facendosi apprezzare anche tra piloti pi\u00f9 maturi, come nel pieno concetto di Turismo sportivo aperto dalla VFR.\nAl posto dei doppi fari anteriori presenti sulla precedente VFR 800, dove campeggiavano 4 lampade H7 e 2 lampadine di posizione, la nuova VFR ha un unico faro a X con 2 lampade H7 sovrapposte (una per l'abbagliante e una per l'anabbagliante), mentre le frecce sono passate dalla carenatura agli specchietti retrovisori.\nLe fiancate si raccordano perfettamente con il serbatoio e sono prive di viti. La carenatura \u00e8 a doppio strato e consente un passaggio d'aria fresca dalla zona anteriore alle gambe del pilota. La strumentazione \u00e8 sempre digitale e molto simile a quella della VTEC, ove \u00e8 stato aggiunto l'indicatore della marcia ed una spia di controllo della funzionalit\u00e0 del motore.\nLa posizione di guida risulta essere comoda sia per il pilota che per il passeggero, mentre i consumi risultano essere elevati ma in linea con la tipologia di moto. \nNell'ambito delle consuete attivit\u00e0 di monitoraggio della qualit\u00e0 dei prodotti, Honda ha per\u00f2 identificato e definito un'attivit\u00e0 di richiamo per un numero ristretto di questo modello 2010: a quanto sembra, in rare occasioni, particelle estremamente piccole di alluminio potrebbero aver ristretto il passaggio dell'olio motore nei condotti riducendone cos\u00ec la capacit\u00e0 di lubrificazione; per questo motivo la casa ha deciso di intraprendere tempestivamente una campagna di richiamo al fine di ispezionare tutti i veicoli potenzialmente interessati gi\u00e0 consegnati, nonostante sembri che il problema abbia un tasso di occorrenza estremamente basso.\nDal 2012 la moto \u00e8 stata equipaggiata del controllo di trazione TCS (Traction Control System) disinseribile attraverso un tasto posizionato sulla sinistra della carena/cupolino. Con tale aggiornamento, Honda ha risposto alle richieste di alcuni proprietari di VFR1200F che trovavano vuota l'erogazione del motore tra i 3.000 ed i 4.000 giri. L'aggiornamento ha riguardato anche la capacit\u00e0 del serbatoio benzina.\nVersioni sportive.\nAlla fine degli anni ottanta veniva concepita la versione \"cattiva\" della VFR, che aveva caratteristiche tecniche applicate in funzione di un impiego sportivo della moto.\nInfatti, nel 1987 venivano presentate le versioni \"R\" (Racing), della VFR:\nEntrambe le versioni differivano dal modello F (Factory) per avere il doppio fanale anteriore circolare, posizione di guida decisamente pi\u00f9 sportiva, pedane arretrate e scarico posizionato a sinistra anzich\u00e9 a destra; il passeggero non poteva sedere sulla RVF, mentre sulla VFR400R era visibile un piccolo strapuntino sulla coda, ragion per cui questi modelli erano pensati per chi aveva intenzione di sfruttarli lontano dal traffico cittadino.\nLa versione da 400 cm\u00b3 non era disponibile in Italia se non tramite importazione parallela.\nLa colorazione era la classica HRC bianca, rossa e blu.\nVersioni derivate.\nNel 2010, la Honda presenta due nuove versioni da affiancare alla VFR1200F: la CrossRunner e la CrossTourer, la prima diversa nell'impostazione di guida ma comunque basata sul motore V4-800 cc della Vtec, e la seconda con caratteristiche di una \"Adventure\", ma con il motore V4 1200 della VFR1200F.\nIn entrambi i casi, risalta la tipologia \"Cross\"; infatti il nome (Crossover), che doveva indicare una tipologia di moto, diventa una parte del nome dei due modelli\nHonda Crossrunner (VFR 800 X).\nLa Crossrunner, \u00e8 sostanzialmente una VFR 800 VTEC con una carrozzeria diversa, ma che resta in fondo una VFR; infatti, l'impostazione meccanica della moto riprende moltissimo dalla VTEC, adottando in pratica lo stesso motore, il telaio, il monobraccio, le sospensioni e i freni, limitandosi a cambiare solo lievemente le quote ciclistiche, le sovrastrutture, la strumentazione, lo scarico ed il tipo di frenata combinata; infatti, solo utilizzando il pedale del freno posteriore, si va ad azionare anche un pistoncino della pinza anteriore destra al posto dell'anteriore sinistra; questo \u00e8 uno dei caratteri che differenziano la Cross Runner dalla VFR VTEC, dato che il Dual-CBS della Vtec viene sostituito dal C-ABS della 1200, che tra l'altro incorpora anche l'ABS di serie.\nConcettualmente la moto riscuote notevole interesse, seppur la meccanica potrebbe suscitare qualche perplessit\u00e0, dal momento \u00e8 stata ripresa integralmente e senza alcuna modifica dalla Vtec, la nuova carrozzeria, dalle linee non proprio accattivanti al momento dell'uscita, diventer\u00e0 poi punto di riferimento per i modelli successivi (NC, Integra...).\nL'impostazione di guida \u00e8 quasi analoga a quella di un'enduro, a partire dal manubrio alto ma completamente carenato, con un aspetto che ricorda il trend dei moderni scooter; la strumentazione si trova molto in alto, ed ha la possibilit\u00e0 di essere regolata per conferirle una migliore visibilit\u00e0.\nIl passeggero siede un poco pi\u00f9 in alto del conducente ma, analogamente alla Vtec, ha comunque le maniglie per aggrapparsi ben a portata di mano e le pedane posizionate abbastanza in basso, posizione che comunque concede un discreto comfort a chi siede dietro.\nIl motore \u00e8 lo stesso della VFR VTEC serie 2006-2009, lievemente depotenziato, circa 5 CV in meno (dati ufficiali), ma con un rialzo della coppia massima: circa 500 giri in meno del regime di potenza massima, fissato a 10000 rpm.\nAnche la trasmissione \u00e8 identica a quella della Vtec, della quale mantiene gli stessi rapporti, mentre la velocit\u00e0 massima si attesta sui 215 kmh, in virt\u00f9 della limitazione dei giri in 4^,5\u00aa e 6\u00aa marcia.\u00a0km/h. Analoghe a quelle della VTEC sono le sospensioni, sempre di impostazione sportiva, per cui tarate sul \"rigido\", l'escursione, che inizialmente sembrava maggiorata, rimane tuttavia la stessa, seppure non sia stata usata una forcella upside-down regolabile, forse in un'ottica di contenimento dei costi, ma le quote ciclistiche lievemente maggiori, regalano superiore agilit\u00e0 nel misto e maggiore facilit\u00e0 di guida rispetto al modello precedente, anche l'adozione delle piastre di sterzo sono identiche a quelle della VFR Vtec.\nLo scarico invece \u00e8 basso, e questo fa s\u00ec da poter montare delle borse laterali senza preoccuparsi di poggiarle sul codino che, sulla VFR VTEC, incorporava i terminali, quindi con il rischio che, se non posizionate bene, rischiavano di bruciarsi.\nDiverso \u00e8 anche l'alternatore, storicamente il punto debole delle VFR, identiche invece le lampade del singolo faro anteriore, coppia di H7 sovrapposte, invece delle due separate del VFR.\nHonda Crosstourer 1200 (Honda VFR 1200 X).\nIn un'ottica di diretta concorrenza alla tedesca BMW, \u00e8 stata presentata anche una versione \"adventure\" della VFR 1200, che venne denominata Crosstourer.\nQuesta moto, che si propone, in modo particolare, come diretta concorrente in un primo momento della BMW R1200 GS e della Ducati Multistrada 1200, e, successivamente, delle nuove KTM Adventure 1198 e Aprilia Caponord 1200, venne presentata al Salone EICMA di Milano nel 2010, mentre la sua introduzione sul mercato \u00e8 avvenuta a partire dal 2011, diventando cos\u00ec non solo la prima motocicletta da enduro ad essere equipaggiata con un motore a 4 cilindri a V, ma anche la naturale sostituta della Varadero.\nInoltre, sono state messe in commercio, sia la versione dotata della trasmissione automatica a doppia frizione DCT, che quella dotata della versione a trasmissione manuale standard, sicuramente pi\u00f9 adatta ad una guida su strade sterrate o comunque impegnative.\nLa rapportatura del cambio, rispetto alla VFR 1200 F, rimane inalterata mentre il motore subisce un ovvio ridimensionamento della potenza (circa 40 CV in meno), eliminando anche lo scambiatore acqua/olio; inoltre viene anche ridotto di 1\u00a0cm il diametro dei collettori di scarico che passano da 38\u00a0mm a 28\u00a0mm, cos\u00ec da permettere una coppia superiore a quella della VFR 1200 F ma fino ai 6000 rpm, range di maggiore uso del motore per questa categoria di moto.\nIl passo viene lievemente aumentato e viene dotata dall'origine del sistema Traction Control (disinseribile) per evitare che la potenza della moto, gi\u00e0 presente a regimi pi\u00f9 bassi rispetto alla F, possa innescare impennate non desiderate da utenti meno esperti.\nRiguardo all'impianto frenante, rispetto alla VFR 1200 F, la Crosstourer monta anteriormente delle pinze freno flottanti a 3 pistoncini con pastiglia singola. Ovviamente, per coniugare sia un uso stradale (sebbene la velocit\u00e0 massima \u00e8 autolimitata a circa 210\u00a0km/h), che un uso in fuoristrada, la frenata \u00e8 stata resa meno aggressiva della VFR 1200 F.\nI consumi, rispetto alla VFR 1200 F, restano sostanzialmente invariati, ma cresce l'autonomia, dal momento che la Crosstourer monta un serbatoio pi\u00f9 grande di ben 22,5 litri reali."}
{"id": "2653514", "revid": "633110", "url": "https://it.wikipedia.org/wiki?curid=2653514", "title": "Classe Iron Duke", "text": "La classe Iron Duke \u00e8 stata un gruppo di quattro navi da battaglia costruite per la Royal Navy britannica prima della prima guerra mondiale. Le navi erano: , , ed . Varate a partire dall'ottobre 1912 fino al novembre 1913, queste navi rappresentarono la terza classe di super-dreadnought della marina britannica. Le somiglianze con la precedente classe King George V erano molte: l'armamento principale rimaneva composto di pezzi da 343\u00a0mm in cinque torrette binate in linea. Le Iron Duke ebbero in aggiunta un armamento secondario pi\u00f9 potente composto di pezzi da 152,4 invece di quelli da 102\u00a0mm precedentemente utilizzati. Anche la corazzatura era decisamente superiore a quella delle classi precedenti.\nLe navi da battaglia di questa classe erano le pi\u00f9 avanzate a disposizione della Royal Navy allo scoppio del primo conflitto mondiale, venendo per\u00f2 superate dall'ingresso in servizio delle classe Queen Elizabeth. Vennero comunque impiegate massicciamente durante la guerra e inquadrate nella \"Grand Fleet\", dove la \"Iron Duke\" ebbe il ruolo di ammiraglia del Comandante della Flotta John Jellicoe. Tre navi della classe, la \"Iron Duke\", la \"Benbow\" e la \"Marlborough\" parteciparono alla battaglia dello Jutland, mentre la \"Emperor of India\" si trovava in cantiere per la manutenzione periodica. Dopo la fine del conflitto rimasero per poco tempo in servizio attivo, venendo smantellate e demilitarizzate in base alle clausole del Trattato navale di Washington del 1922. La \"Iron Duke\" venne trasformata in nave addestramento e deposito, mantenendo questo ruolo fino al 1946, anno in cui venne demolita. La \"Benbow\" venne smantellata nel 1931 e la \"Marlborough\" nel 1932. La \"Emperor of India\" venne invece affondata durante l'utilizzo come nave bersaglio nel 1931."}
{"id": "2653515", "revid": "533647", "url": "https://it.wikipedia.org/wiki?curid=2653515", "title": "Lingua tashelhit", "text": "La lingua tashelhit (\u2d5c\u2d30\u2d5b\u2d4d\u2d43\u2d49\u2d5c, \"tacel\u1e25it\", o \u2d5c\u2d30\u2d59\u2d53\u2d59\u2d49\u2d5c, \"tasusit\"; ; in francese: tachelhit; in uso anche le denominazioni chleuh e shilh) \u00e8 una lingua berbera parlata in Marocco.\nDistribuzione geografica.\nIl tashelhit \u00e8 la variet\u00e0 di berbero parlata nelle regioni meridionali del Marocco (lungo la costa atlantica a partire dalla zona di Agadir; la pianura del Sous, la valle del Draa, Alto e Medio Atlante). \u00c8 la lingua degli chleuh (o shilh); a volte viene denominata anche tasusit, cio\u00e8 \"lingua del Sous\", ma ci\u00f2 non \u00e8 corretto in quanto essa \u00e8 parlata in molte altre regioni oltre al Sous.\n\u00c8 una delle tre grandi lingue berbere del Marocco, insieme al tamazight del Marocco centrale e al tarifit al nord del paese. Non \u00e8 facile determinare il confine tra le parlate di tipo tashelhit e quelle tamazight, che con esse confinano a nordest: il trapasso da una variet\u00e0 dialettale all'altra \u00e8 graduale, e nella zona di contatto vi sono dei parlari che sono difficilmente classificabili come appartenenti all'uno o all'altro tipo. Un criterio empirico \u00e8 quello dell'area di estensione dei cantori itineranti (\"rrwayes\"): essi infatti, che si esprimono in una sorta di koin\u00e8 (lingua comune), si spingono solo fino a dove possono essere compresi. \nIl tashelhit \u00e8 considerata la lingua berbera col maggior numero di parlanti in assoluto, valutato tra i 6 e gli 8 milioni.\nSecondo \"Ethnologue\", al censimento 2004 del Marocco risultava parlata da 3.890.000 persone.\nClassificazione.\nSecondo \"Ethnologue\", la classificazione della lingua tashelhit \u00e8 la seguente:\nStoria.\nLa lingua tashelthit \u00e8 dotata di una ricca letteratura, non solo orale ma anche scritta, risalente fino al XV secolo. Il suo esponente pi\u00f9 noto \u00e8 Muhammad Awzal (ca. 1670-1749).\nFonologia.\nVocali.\nLa tashelhit possiede solo tre fonemi vocalici: . Lo scev\u00e0 () che viene talora prodotto in contesti consonantici (per esempio \"inbgi\" = 'ospite', \"tigmmi\" = 'casa') non ha statuto di fonema. Un tipo di trascrizione un tempo piuttosto diffuso in ambito francofono tendeva ad esprimere con una certa abbondanza questo suono mediante il grafema &lt;e&gt;, mentre le grafie pi\u00f9 recenti tendono a non trascriverlo affatto (confortate anche da analisi strumentali, che spesso non rilevano alcun suono vocalico l\u00e0 dove un ascoltatore \"sentiva\" uno scev\u00e0), col risultato di osservare parole del tutto prive di vocali (come \"M\u1e25mmd\" per il nome proprio Mohammed). \nLa realizzazione fonetica delle vocali \u00e8 piuttosto diversificata, e in particolare la presenza di consonanti \"enfatiche\" produce variazioni della pronuncia, sensibili soprattutto nel caso di , che di norma \u00e8 leggermente anteriore () ma passa a una realizzazione centrale/posteriore in prossimit\u00e0 di enfatiche. Le altre vocali, invece, in contesto enfatico tendono ad aprirsi. Si veda ad esempio \"a\u1e93ru\" = 'pietra' vs. \"amud\" = 'seme'.\nConsonanti.\nLa tashelhit possiede trentatr\u00e9 fonemi consonantici. Come in tutte le altre variet\u00e0 di berbero (nonch\u00e9 in arabo e nelle lingue semitiche) le dentali presentano una serie normale ed una faringalizzata (le cosiddette \"enfatiche\"). Vi \u00e8 anche una categoria di consonante labializzate. La geminazione \u00e8 distintiva.\nNell'ortografia in caratteri latini, le enfatiche vengono scritte con un punto sotto la lettera. Inoltre, \u00e8 scritto &lt;x&gt;, \u00e8 scritto &lt;&gt;, e \u00e8 scritto &lt;y&gt;.\nGrammatica.\nPronomi.\nI pronomi personali della tashelhit distinguono il maschile e il femminile nelle seconde e terze persone (anche nella prima persona plurale, ma solo nel pronome autonomo). A seconda del contesto, vi sono diverse serie di pronomi. Nella tabella che segue vengono riportati i paradigmi delle sei serie pi\u00f9 comuni. La prima colonna contiene i pronomi \"autonomi\" o \"indipendenti\", la seconda e la terza i pronomi che vengono affissi ai verbi per indicare rispettivamente il complemento diretto (\"complemento oggetto\") e quello indiretto. Le due serie successive riportano i pronomi che vengono affissi ai nomi per esprimere il \"possesso\" (\"complemento di specificazione\"): la prima \u00e8 quella in uso solo con alcuni specifici termini (perlopi\u00f9 nomi di parentela, per esempio \"baba-k\" 'tuo (m) padre', 'nostro padre', ma anche locuzioni preposizionali come 'al di sotto di esso', lett. \"nel-sotto-di lui\"), e la seconda \u00e8 in uso con gli altri nomi (in pratica, essa contiene anche una realizzazione della preposizione \"n\" 'di': \"tigmmi-nn-k\" 'la tua (f) casa', lett. \"casa-di-te\", \"aydi-nn-sn\" 'il loro (m) cane', lett. \"cane-di-essi\"). Infine, nell'ultima colonna, vi sono i pronomi nella forma che assumono dopo le preposizioni.\nVocabolario.\nCome tutte le lingue berbere, la tachelhit ha assorbito un gran numero di prestiti arabi, soprattutto nell'ambito del lessico religioso. Ad ogni modo, lasciando da parte la tamashek che \u00e8 la meno arabizzata in assoluto, tra le variet\u00e0 del nord la tachelhit \u00e8 quella che ne presenta di meno: in un'indagine su di un campione rappresentativo di lessico \u00e8 stato rilevato il 25% di prestiti, contro il 38% del cabilo.\nInoltre, la tachelhit \u00e8 una delle poche variet\u00e0 di berbero che abbia preservato al completo l'antica numerazione berbera dall'1 al 10, che altrove \u00e8 stata in tutto o in parte sostituita dai numerali arabi.\nSistema di scrittura.\nPer la scrittura vengono impiegati l'alfabeto arabo, l'alfabeto berbero latino e il tifinagh."}
{"id": "2653517", "revid": "84604", "url": "https://it.wikipedia.org/wiki?curid=2653517", "title": "Chiesa della Madonna dello Spineto", "text": ""}
{"id": "2653518", "revid": "1543377", "url": "https://it.wikipedia.org/wiki?curid=2653518", "title": "\u00c4ngelholm", "text": "\u00c4ngelholm \u00e8 un'area urbana della Svezia capoluogo dell'omonimo comune, conta 22.532 abitanti e si trova nella contea di Scania.\nNoti sono i suoi cuculi d'argilla, uno speciale tipo di ocarina, di cui per\u00f2 rimane un solo produttore: Sofia Nilsson. \nRinomata turisticamente per le sue spiagge, \u00e8 anche meta di velisti e praticanti surf e windsurf grazie ai venti che soffiano nella baia di Sk\u00e4lderviken. \u00c4ngelholm ospita anche un noto produttore di gelati, \"Engelholms Glass\", che qui produce circa 1,2 milioni di litri di gelato ogni anno.\nStoria.\nL'attuale cittadina trae origine dal vecchio insediamento di \"Rynestad\" di cui si hanno notizie a partire dal 1600 circa. La nuova citt\u00e0, che per secoli rimase un piccolo centro, fu istituita da Cristiano II di Danimarca nel 1516.\nIn seguito al Trattato di Roskilde \u00c4ngelholm, insieme all'intera Scania, fu ceduta dalla Danimarca alla Svezia nel 1658. A partire dal XIX secolo la citt\u00e0 increment\u00f2 la propria importanza grazie allo sviluppo portato dall'industrializzazione.\nLa citt\u00e0 ha ospitato anche una base militare sino al 1883 ed una dell'aviazione fra il 1941 ed il 2002. Proprio in uno dei capannoni militari dismessi ha trovato sede la Koenigsegg, casa automobilistica di vetture ad alte prestazioni."}
{"id": "2653521", "revid": "729019", "url": "https://it.wikipedia.org/wiki?curid=2653521", "title": "Faysal bin al-Husayn", "text": "Istruzione.\nDopo la precoce scolarizzazione ad Amman, nel 1970 il principe Faysal si trasfer\u00ec in Inghilterra dove frequent\u00f2 la scuola di St. Edmund, nel Surrey. L'anno seguente si trasfer\u00ec negli Stati Uniti dove frequent\u00f2 per due anni la scuola Bement nel Massachusetts; nel 1978 inizi\u00f2 i suoi studi superiori nella St. Albans School di Washington, presso la quale si diplom\u00f2 nel 1981. Frequent\u00f2 quindi la Brown University (Rhode Island) presso la quale si laure\u00f2 nel 1985 in ingegneria elettrica.\nDurante i suoi studi universitari, il principe Faysal, prese anche lezioni di volo e ottenne il brevetto di pilota privato.\nServizio militare.\nPrima di laurearsi alla Brown University, il principe Faysal trascorse un periodo di tempo nella Royal Jordanian Air Force (RJAF) dove ricevette (come il padre) una formazione da elicotterista. Nell'estate del 1985 si sottopose a un'istruzione ufficiale nella Royal Air Force (RAF) a Cranwell. Nel 1987 il principe Faysal complet\u00f2 la sua formazione militare a Chivenor, nella contea di Devon.\nContinu\u00f2 dunque a prestare servizio in varie posizioni nella Royal Jordanian Air Force, assumendo nel 2001 il grado di Maggior generale; l'anno seguente divenne Capo di Stato Maggiore dell'Aeronautica Militare. Nel 2004 raggiunse il grado di Tenente Generale.\nAltre attivit\u00e0.\nFu un supervisore e consulente della Royal Wings Airlines (compagnia aerea giordana) a partire dal 1995. Attualmente \u00e8 anche a capo del Comitato Olimpico Giordano."}
{"id": "2653522", "revid": "126257", "url": "https://it.wikipedia.org/wiki?curid=2653522", "title": "Colle Don Bosco", "text": "Il Colle Don Bosco \u00e8 una localit\u00e0 di Morialdo, frazione di Castelnuovo Don Bosco, paese in provincia di Asti, dove \u00e8 nato san Giovanni Bosco e nella quale si trovano gli edifici ricchi di testimonianze della sua presenza (Centro storico e Basilica) e della sua opera di apostolato a favore della giovent\u00f9 (Museo Missionario e Istituto Bernardi Semeria).\nToponimo.\nLa denominazione risale alla fine degli anni trenta del XX secolo, quando la Congregazione Salesiana acquis\u00ec dai proprietari gli edifici e i terreni della cascina Biglione - Damevino (dove nacque san Giovanni Bosco) e del Canton Cavallo (dove il santo trascorse la sua infanzia e fanciullezza e dove tornava da adulto). Allora queste localit\u00e0 facevano parte della borgata \"Becchi\", mentre ora questa denominazione \u00e8 riservata alla parte che si trova ai piedi del Colle, dove si trovano il Ristoro Mamma Margherita e alcune abitazioni private.\nIl centro storico.\nLa casa in cui visse dai due ai dodici anni \u00e8, fra i diversi luoghi legati alla sua esistenza, sicuramente quella che richiama la maggior parte dei pellegrini. In occasione del primo centenario della morte del santo, la casetta \u00e8 stata inglobata in un'unica struttura (comprendente le antiche case Graglia e Cavallo) che, oltre a illustrare alcuni oggetti appartenuti alla famiglia, fornisce informazioni sulla presenza dei salesiani nel mondo. Il piccolo edificio inoltre restituisce ai pellegrini l'umilt\u00e0 della vita contadina di un tempo.\nDi fronte alla casa dell'infanzia sorge la casa del fratello di don Bosco, Giuseppe, con la cappella della Madonna del Rosario ed altri edifici costruiti nel XX secolo: il Santuario di Maria Ausiliatrice (detto Santuarietto), il Museo della Civilt\u00e0 Contadina dell'Ottocento Astigiano, destinato a situare la vita del Santo nel contesto della vita agricola del territorio, il pilone del sogno (che Giovannino fece all'et\u00e0 di nove anni e determin\u00f2 la sua volont\u00e0 di dedicarsi ai giovani), il monumento di Giovannino Bosco giocoliere e il monumento alla madre del santo: la venerabile Margherita Occhiena.\nLa basilica di san Giovanni Bosco.\nAl centro del Colle si trova l'imponente Basilica di Don Bosco, che comprende due piani sovrapposti: quello superiore \u00e8 sovrastato da una notevole cupola, in quello inferiore o cripta si trovano reliquie insigni di san Giovanni Bosco e di san Domenico Savio. La prima pietra \u00e8 stata posata il 11 giugno 1961, il piano inferiore \u00e8 stato finito e si \u00e8 cominciato ad utilizzare per il culto nel 1965, mentre quello superiore \u00e8 stato completato nel 1984. L'edificio \u00e8 stato costruito in forme classiche, interpretate secondo modelli contemporanei. Davanti alla chiesa si apre un grande piazzale destinato ad ospitare una notevole folla di fedeli in occasione di pellegrinaggi. Tale edificio suscita talora critiche in quanto la mole massiccia non si integrerebbe molto bene con il paesaggio circostante costituito da colline dolci ricoperte di vegetazione fitta e vigneti.\nIl museo missionario.\nSempre attorno all'area del santuario \u00e8 presente un Museo Etnologico Missionario, dedicato al cardinale castelnovese Giovanni Cagliero, capo della prima spedizione missionaria salesiana (1875). Il Museo ospita reperti etnografici provenienti da ogni parte del mondo, sicuramente la raccolta pi\u00f9 ricca di questo genere presente in tutta la provincia di Asti.\nL'Opera Salesiana per i giovani.\nL'Opera Salesiana comprende anche tutta una serie di edifici dedicati alla missione salesiana a favore dei giovani: "}
{"id": "2653523", "revid": "54564863", "url": "https://it.wikipedia.org/wiki?curid=2653523", "title": "Abitanti equivalenti", "text": ""}
{"id": "2653525", "revid": "62004", "url": "https://it.wikipedia.org/wiki?curid=2653525", "title": "Aitor Gonz\u00e1lez Jim\u00e9nez", "text": ""}
{"id": "2653527", "revid": "371529", "url": "https://it.wikipedia.org/wiki?curid=2653527", "title": "Chronicles (The Velvet Underground)", "text": "Chronicles \u00e8 una raccolta del gruppo rock statunitense The Velvet Underground. Inizialmente venne pubblicata solo per il mercato discografico australiano dalla Mercury Records nel 1991 come parte della serie economica di greatest hits intitolata \"Startrax\". L'album \u00e8 stato poi reso disponibile anche in Europa.\nTracce.\nTutte le tracce eseguite dai Velvet Underground tranne \u2020 eseguite dai Velvet Underground &amp; Nico. Tutti i brani sono opera di Lou Reed eccetto \"Sunday Morning\" scritta da Lou Reed e John Cale.\n(1\u20133) da \"The Velvet Underground\"; (4) da \"White Light/White Heat\"; (5\u201311) da \"The Velvet Underground &amp; Nico\"; (12\u201315) da \"VU\"; (16\u201317) da \"\"."}
{"id": "2653530", "revid": "1305772", "url": "https://it.wikipedia.org/wiki?curid=2653530", "title": "Superman's Song", "text": "Superman's Song \u00e8 il primo singolo della band canadese Crash Test Dummies estratto dall'album \"The Ghosts That Haunt Me\" nel 1991.\nSignificato del testo.\nDa alcuni personaggi dell'industria musicale e dai media, il testo era stato definito \"quirky\" (particolare, singolare; un testo caratterizzato da tratti o aspetti peculiari o inattesi).\nIn un'intervista del 1992, Brad Roberts aveva spiegato che il testo di \"Superman's Song\" era una sorta di \"analisi filosofico politica\" e che il modo in cui la canzone era stata scritta aveva lo scopo di sdrammatizzare la seriet\u00e0 dell'argomento. Allo stesso tempo dichiarava che non era un'analisi rigorosa e ricordava che l'autore quando aveva scritto il testo aveva solo 18 anni.\nRoberts aveva dichiarato che la canzone \"Superman's Song\" era stato una specie di fenomeno insolito. Aggiungeva inoltre che il successo ottenuto dalla canzone era scaturito da una risposta totalmente inaspettata da parte degli ascoltatori.\n\"Ho personalizzato Superman e Tarzan in un modo gentile e beffardo, e questa \u00e8 la mia tendenza di sinistra che viene fuori, ma la gente ascolta quella canzone e non necessariamente si dice \"beh, ovviamente Robert \u00e8 un comunista\".\nAveva scelto di scrivere la canzone sulla falsariga dei personaggi dei fumetti per evitare i soliti problemi che si vedono in molta musica orientata politicamente.\nRoberts chiama quel primo singolo di successo dell'album di debutto \"The Ghosts That Haunted Me\" (I fantasmi che mi hanno perseguitato), \"chiaramente politicamente\".\nIl ritornello della canzone sintetizza in parte il significato del testo:\nIl video.\nNel video si vede la band cantare al funerale di Superman. Attorno alla bara, ci sono alcuni compagni di Superman (es: Wonder Woman e Green Lantern), ma con alcuni tratti della mezza et\u00e0."}
{"id": "2653535", "revid": "889336", "url": "https://it.wikipedia.org/wiki?curid=2653535", "title": "Faro di Sanganeb", "text": "Il faro di Sanganeb, noto come Sanganeb Reef Light (in inglese), \u00e8 il faro eretto sulla punta sud dell'omonimo pianoro corallino nel Mar Rosso. Si trova a circa 18 chilometri al largo della costa sudanese, 25 chilometri in direzione est-nord-est da Port Sudan (\u0628\u0648\u0631\u062a\u0633\u0648\u062f\u0627\u0646 in arabo), capitale dell'stato subsahariano del Sudan. Si tratta di un faro isolato, in quanto non \u00e8 raggiungibile dalla terraferma.\nIl faro \u00e8 attualmente gestito da \"Sudan Sea Ports Corporation\", l'autorit\u00e0 portuale sudanese, ed \u00e8 visitabile su appuntamento grazie anche alle numerose visite organizzate dai tour operator.\nOltre che dal personale del faro, la struttura \u00e8 presidiata da personale della marina militare sudanese la cui presenza rappresenta la sovranit\u00e0 del Sudan sulla barriera corallina.\nStoria.\nIl faro fu costruito nel 1906 dall'autorit\u00e0 britannica per segnalare alle navi di passaggio il pericolo della barriera corallina, in quanto all'epoca il Sudan era protettorato dell'Impero britannico. Inizialmente si trattava di una struttura metallica piramidale alta 180 piedi (circa 55 metri) la cui luce bianca intermittente aveva una portata di 19 miglia nautiche (circa 35\u00a0km).\nIn seguito la torre in metallo venne sostituita dall'attuale in cemento.\nStruttura.\nL'attuale torre \u00e8 in blocchi di cemento sormontata da una lanterna metallica che ospita l'ottica rotante, circondata dalla \"galleria\", ovvero un passaggio scoperto; all'interno, una scala a elicoidale consente di raggiungere la cima. In aderenza alla torre un fabbricato a due piani, sempre in blocchi di cemento, funge da sede ed alloggio per il personale del faro e della marina militare. La struttura insiste su un'ampia piattaforma, sulla quale si affacciano altri tre fabbricati di servizio, e da cui dipartono due moli per l'attracco delle imbarcazioni. Su uno di essi \u00e8 disposto un binario ferroviario su cui un piccolo carrello spinto a mano aiuta il personale a trasportare i rifornimenti dal molo alla piattaforma.\nSegnale.\nIl segnale ottico \u00e8 costituito da un lampo bianco ogni 5 secondi ed ha una elevazione sopra il livello medio del mare di 165 piedi (50,30 metri). Il segnale da nebbia (acustico) \u00e8 un suono di 3 secondi ogni 30.\nFauna.\nIl sito \u00e8 considerato uno dei migliori del mondo per le immersioni subacquee grazie alla ricca fauna sottomarina, in particolare per le spettacolari formazioni coralline e gli squali martello.\nNel maggio 1984 sul faro di Sanganeb \u00e8 stata scoperta, grazie al ritrovamento di un esemplare morto, una rara specie di passeriformi fino ad allora sconosciuta e successivamente classificata come \"Hirundo perdita\" (volgarmente \"passero del mar rosso\"). Attualmente si ritiene che la specie sia estinta."}
{"id": "2653536", "revid": "1974914", "url": "https://it.wikipedia.org/wiki?curid=2653536", "title": "Pattuglia (periodico)", "text": "Pattuglia \u00e8 stato il settimanale della \"giovent\u00f9 democratica\" italiana che si riconosceva in \"Alleanza Giovanile\", la formazione politica formata dai giovani comunisti, socialisti e indipendenti federata alla World Federation of Democratic Youth.\nOltre che di politica e attualit\u00e0, il rotocalco si occupava di cultura, cinema, sport e tempo libero.\nStoria.\nLe prime copie di \"Pattuglia - Corriere dei giovani\" vedono la luce a Milano. Nel 1947 la sede della redazione \u00e8 a Roma, sotto la direzione, per un breve periodo, di Alfonso Gatto, ma dal primo gennaio 1948 che il periodico, diventando un quindicinale, assunse una tiratura nazionale.\nLa direzione passa a Gillo Pontecorvo con una redazione che vede le firme di Dario Valori e Renzo Trivelli. Dal 15 maggio 1949 la periodicit\u00e0 passa definitivamente a settimanale. Il 28 febbraio 1950 la rivista ottiene l'autorizzazione definitiva da parte del Tribunale di Roma e il 12 marzo 1950 esce con 12 pagine e il sottotitolo di \"settimanale della giovent\u00f9 democratica\", la direzione passa da Pontecorvo, che torna alla sua professione di cineasta, a Ugo Pecchioli, membro della segreteria della ricostituita FGCI.\nLe pubblicazioni si chiuderanno il 28 novembre 1953, tra le cause: un Fronte Democratico in crisi, che automaticamente si riflette su \"Alleanza Giovanile\" e la necessit\u00e0 della FGCI di creare un organo ufficiale, che infatti vedr\u00e0 la luce 15 giorni dopo: il 13 dicembre 1953 nasce Avanguardia, con direttore Gianni Rodari, gi\u00e0 direttore del Pioniere.\nIl Comitato Ricerca Associazione Pionieri (CRAP) ha contribuito alla ricerca e alla valorizzazione di tutti i documenti qui descritti.\nFirme storiche.\n\u00c8 consultabile anche un elenco completo degli autori e disegnatori per ogni singola uscita."}
{"id": "2653537", "revid": "729019", "url": "https://it.wikipedia.org/wiki?curid=2653537", "title": "Salvatore Bonavena", "text": "Lavorava come agente immobiliare quando, nel 2005, si avvicin\u00f2 per la prima volta al mondo del poker. Inizi\u00f2 ben presto a giocare nei maggiori tornei italiani e internazionali.\nNel dicembre 2008 vince l'European Poker Tour di Praga diventando il primo italiano (e rimasto l'unico, fino alla vittoria di Antonio Buonanno nel 2014 a Montecarlo) a riuscire nell'impresa che gli frutta il premio di \u20ac774.000. Fra il 2009 il 2010 ottiene altri importanti risultati, fra i quali il trionfo all'Italian Poker Tour di Venezia, l'11\u00ba posto all'European Poker Tour Gran Final di Montecarlo ed il 4\u00ba posto all'evento numero 56 delle WSOP 2010, che portano le sue vincite complessive a circa $1.900.000 facendogli raggiungere il terzo posto della money list italiana dei pi\u00f9 ricchi giocatori di poker.\nNel maggio 2013 si laurea Campione Italiano Omaha al Casino de La Vall\u00e9e di Saint Vincent durante le ISOP - Italian Series of Poker\u2122.\nNel maggio 2014 si laurea Campione Italiano a Saint Vincent vincendo il Main Event delle ISOP - Italian Series of Poker\u2122."}
{"id": "2653538", "revid": "131358", "url": "https://it.wikipedia.org/wiki?curid=2653538", "title": "Volodymyr Homenyuk", "text": ""}
{"id": "2653552", "revid": "31789", "url": "https://it.wikipedia.org/wiki?curid=2653552", "title": "Asterix alle Olimpiadi", "text": "Asterix alle Olimpiadi (\"Ast\u00e9rix aux jeux Olympiques\") \u00e8 la dodicesima storia a fumetti della serie \"Asterix\", creata Ren\u00e9 Goscinny (sceneggiatura) e Albert Uderzo (disegni). La sua prima pubblicazione in volume in lingua originale risale al 1968.\nTrama.\nC'\u00e8 euforia nell'accampamento fortificato romano di Aquarium: il prestante legionario Claudius Cornodurus \u00e8 stato infatti selezionato per partecipare ai Giochi Olimpici in Grecia, e i suoi commilitoni lo acclamano mentre il centurione Tullius Caparbius sogna un brillante exploit per lui e, di riflesso, per s\u00e9 stesso. La notizia arriva agli irriducibili Galli del vicino villaggio armoricano, i quali, galvanizzati, si mettono in testa di gareggiare anche loro nella prestigiosa manifestazione sportiva.\nIl druido Panoramix seleziona Asterix e Obelix quali campioni del villaggio, e i due partono cos\u00ec alla volta del Peloponneso accompagnati dai loro compagni al gran completo, desiderosi di tifare per loro e sostenerli. L'arrivo dell'esuberante compagnia ad Olimpia crea ovviamente scompiglio nel villaggio olimpico, e getta nello sconforto gli atleti romani, consapevoli di non poter competere con la forza fisica derivante dalla ben nota pozione magica dei Galli.\nQuando, per\u00f2, il centurione Caparbius viene a scoprire come il regolamento olimpico vieti espressamente le sostanze che accrescono le prestazioni fisiche, coglie l'occasione per denunciare l'intruglio gallico presso gli Ellanodici. Ad Asterix non resta cos\u00ec che gareggiare da solo e senza il supporto magico, e si concentra quindi sulle sole gare di corsa. Il piccolo eroe fa del suo meglio, ma non riesce ovviamente a competere con gli atleti professionisti ed i Greci (in particolar modo gli Spartani) fanno incetta di vittorie.\nIl Bouleuterion decide tuttavia di indire una gara speciale riservata solo agli atleti romano-gallici, per dar loro modo di guadagnare una fetta di gloria. Asterix e Panoramix inducono allora con l'astuzia i Romani a rubare un calderone di pozione magica, a cui il druido ha aggiunto un colorante. I Romani cadono nel trucco e nella gara del giorno successivo trionfano mostrando una sovrannaturale velocit\u00e0; i Galli presentano per\u00f2 reclamo per comportamento antisportivo mostrando le lingue blu degli atleti quale prova del loro uso di sostanze scorrette. I Romani vengono squalificati ed Asterix premiato con la palma d'oro.\nNel finale, i Galli possono festeggiare la vittoria del loro campione con il solito banchetto sotto le stelle, senza sapere che questi ha per\u00f2 donato il riconoscimento a Caparbius e Cornodurus, permettendo loro di fare una bella figura con Cesare, e consentendo per una volta al condottiero di ritenersi soddisfatto.\nPersonaggi principali.\nI personaggi presenti nella storia pi\u00f9 rilevanti ai fini della trama sono:\nRiferimenti storici.\nL'albo usc\u00ec in Francia nel 1968, in concomitanza con i Giochi della XIX Olimpiade a Citt\u00e0 del Messico. La vicenda ironizza sull'uso del doping sportivo e vari aspetti delle Olimpiadi, antiche e moderne. Da notare in particolare una parafrasi del celebre motto olimpico pronunciata da Abraracourcix, che alle proteste del romano Caparbius risponde \"non vi impediremo di partecipare... ma saremo noi a vincere!\".\nIn una tavola successiva si vede una donna, scacciata dallo stadio perch\u00e9 - fatto storicamente accertato - nell'antichit\u00e0 solo i maschi potevano assistere ai Giochi, promettere che un giorno le donne non solo assisteranno ma prenderanno anche parte alle competizioni, cosa che accadr\u00e0 a partire dalle Olimpiadi del 1928; altri riferimenti ai giochi moderni sono la parata iniziale degli atleti, con tanto di cartelli per le varie nazioni. Inoltre, come \u00e8 consuetudine negli albi di Asterix, nella storia vengono ripresi vari stereotipi e clich\u00e9 relativi questa volta alla Grecia, antica e moderna. In particolare i Greci vengono presentati tutti con dei caratteristici profili e con un forte senso della famiglia che si esplica dal fatto di essere praticamente tutti cugini fra di loro. Il modo di parlare dei Greci viene inoltre reso graficamente usando nelle loro nuvolette una grafia ellenizzante (come gi\u00e0 avvenuto anche in \"Asterix legionario\") e i nomi dei personaggi greci terminano tutti in -as ed -os, in analogia con quelli gallici che terminano invece in -ix. Nel corso delle tavole appaiono monumenti storici quali il Partenone, l'Acropoli ed il Pireo di Atene, le costruzioni di Olimpia, ed il Colosso di Rodi, nel fumetto non una statua ma una vera e propria persona: un massiccio lottatore originario appunto di Rodi. Da notare come i Galli commentino le meraviglie elleniche con un certo provincialismo, con constatazioni quali \"mi ricorda Marsiglia\" o \"non \u00e8 male, se ti piacciono le colonne\". Inoltre, un bassorilievo marmoreo visto nella tavola 25 riporta le caricature degli stessi autori, come esplicato dalle scritte in greco \u0393\u039f\u03a3\u039a\u0399\u039d\u039d\u0399, \u03a5\u0394\u0395\u03a1\u0396\u039f. Altre scritte li identificano rispettivamente come \u0394\u0395\u03a3\u03a0\u039f\u03a4\u0397\u03a3 e \u03a4\u03a5\u03a1\u0391\u039d\u039d\u039f\u03a3, ovvero \"despota\" e \"tiranno\".\nRiferimenti ad altri albi.\nQuesto \u00e8 il primo albo in cui il vegliardo Matusalemix (\"Agecanonix\"), gi\u00e0 presente nelle storie fin da \"Asterix gladiatore\" ma con un disegno solo abbozzato, assume le sue fattezze definitive e viene chiamato per nome, assurgendo al ruolo di personaggio di rilievo bench\u00e9 secondario. Emergono qui alcune sue caratteristiche, come la nostalgia per i \"bei tempi\" della battaglia di Gergovia (nel 52 a.C.) e soprattutto l'amore per le belle ragazze: nella successiva storia \"Asterix e la zizzania\" si scoprir\u00e0 come il vecchio sia sposato alla donna pi\u00f9 affascinante del villaggio.\nStoria editoriale.\nIn Francia la storia fu serializzata inizialmente all'interno della rivista \"Pilote\", in cui apparve a puntate dal numero 434 (15 febbraio 1968) al 455 (25 luglio 1968); in seguito \u00e8 stata pubblicata in albo cartonato nel 1968 dall'editore Dargaud.\nAttualmente l'albo viene ristampato dalla casa editrice Hachette Livre, che nel dicembre 2008 acquis\u00ec da Uderzo e da Anna Goscinny (figlia dello scomparso Ren\u00e9) tutti i diritti sulle pubblicazioni di \"Asterix\".\nNel 2008, in occasione dell'uscita del film omonimo, \u00e8 stata pubblicata in Francia come in Italia un'edizione speciale dell'albo, a tiratura limitata e con una nuova copertina.\nInoltre nel 1986, durante la campagna promozionale per l'assegnazione a Parigi dei Giochi della XXV Olimpiade (poi assegnati a Barcellona) venne realizzato vario materiale promozionale a sfondo olimpico con protagonistaAsterix, fra cui poster e una storia di 4 tavole dal titolo \"Lut\u00e8ce olympique\", in seguito ripubblicata nell'albo \"Asterix tra banchi e... banchetti\".\nEdizioni estere.\nItalia.\nIn Italia l'albo \u00e8 edito, come gli altri della serie, da Mondadori; la prima edizione italiana risale al giugno 1972 per la traduzione di Luciana Marconcini. La Mondadori ha ristampato l'albo pi\u00f9 volte nel corso degli anni; l'ultima edizione, condotta su quella francese di Hachette Livre, \u00e8 della fine del 2011 e rispetto alle precedenti presenta, pur mantenendo invariata la traduzione, una copertina diversa, un nuovo lettering e una colorazione rinnovata; \u00e8 inoltre caratterizzata dall'avere la sagoma di Asterix stampata in rosso sulla costa. La storia \u00e8 stata pubblicata a puntate anche all'interno della rivista \"Il Giornalino\" (Edizioni San Paolo), nella quale fece la sua prima apparizione nel 1976 venendovi poi ristampata periodicamente. Tale edizione \u00e8 basata su quella Mondadori e presenta la stessa traduzione di Luciana Marconcini. Un'ulteriore edizione italiana dell'albo \u00e8 stata quella pubblicata da Fabbri/Dargaud, datata maggio 1983. Anche questa era basata sull'edizione Mondadori, e presenta il medesimo titolo e la medesima traduzione. Ancora, la storia \u00e8 stata pubblicata all'interno della rivista \"Star Comix\", della quasi omonima casa editrice Star Comics, in cui apparve a puntate dal numero 4 (luglio 1992) al numero 6 (settembre 1992). Questa edizione presenta una traduzione diversa rispetto a quella Mondadori. Inoltre, dal momento che tale rivista era stampata in formato orizzontale (lo stesso di \"Lupo Alberto\"), la storia vi fu inusualmente pubblicata suddividendo in due ciascuna tavola, e stampandone una met\u00e0 per pagina.\nIn altre lingue.\nIl titolo originale dell'albo, \"Ast\u00e9rix aux jeux Olympiques\", \u00e8 stato tradotto come segue in alcune delle principali lingue in cui il fumetto \u00e8 edito; vengono inoltre indicate la casa editrice e l'anno di prima pubblicazione:"}
{"id": "2653558", "revid": "726373", "url": "https://it.wikipedia.org/wiki?curid=2653558", "title": "Meccanismo di fuga", "text": "Meccanismo di fuga (\"Escape!\") \u00e8 un racconto fantascientifico scritto da Isaac Asimov. Pubblicato per la prima volta nell'agosto del 1945 con il titolo \"Paradoxical Escape\" sulla rivista Astounding Science Fiction. Fa parte dell'antologia \"Io, Robot\" ed \u00e8 stato pubblicato nell'edizione italiana di tale raccolta nel 1963 con il titolo di Evasione.\n\u00c8 l'ultimo racconto in cui appare la coppia di Powell e Donovan. Nel racconto viene narrata l'invenzione di motore in grado di raggiungere velocit\u00e0 superluminale.\nTrama.\nMolte organizzazioni di ricerca stanno lavorando per sviluppare l'unit\u00e0 per viaggiare nell'iperspazio. La societ\u00e0 \"US Robots and Mechanical Men Inc.\" si appresta, assieme alle altre sue maggiori concorrenti, alla costruzione del suddetto motore, che permetter\u00e0 un giorno agli esseri umani di viaggiare oltre i confini del sistema solare. Ma lo staff della \"US Robots\" \u00e8 diffidente, perch\u00e9, nello svolgere i calcoli, una delle loro rivali, la \"Consolidated Robots\", ha accidentalmente distrutto il proprio supercomputer (non-positronico) fornendogli i dati in maniera tale da causargli un blocco spontaneo.\nLa US Robots per\u00f2, senza darsi per vinta, trova un modo per dare le informazioni al proprio supercomputer, un grosso circuito calcolatore positronico, conosciuto come \"il Cervello\", senza che anche questo si auto-blocchi, somministrandogli il problema in piccoli segmenti e sdrammatizzando le sue responsabilit\u00e0, dicendogli che anche se fosse implicato il danneggiamento di esseri umani, \"il Cervello\" non deve sentirsi responsabile di questo. Cos\u00ec, \"il Cervello\", grazie all'ausilio di robot sotto le sue esplicite direttive, progetta e costruisce una nave iperspaziale. Una volta finito l'assemblaggio dei pezzi, Powell e Donovan vengono reclutati per collaudare la navicella, ma l'astronave decolla senza che essi ne siano inizialmente consapevoli. Essi scoprono a questo punto che \"il Cervello\" \u00e8 diventato anche un grosso burlone: infatti, non ha costruito alcun pannello di controllo per la navigazione, n\u00e9 le docce per lavarsi, n\u00e9 i letti per riposarsi. L'unica cosa che c'\u00e8 per la loro sussistenza, \u00e8 un piccolo cubicolo che fornisce fagioli in scatola e latte in bottiglia.\nFinito il viaggio e ritornati sulla terra, dopo aver affrontato i primi due salti nell'iperspazio di tutta la storia umana (uno di andata e uno di ritorno), Powell e Donovan raccontano alla dott. Susan Calvin tutto quello che \u00e8 loro successo durante la traversata. Elaborando una sua teoria, basata sulla non esistenza all'interno dell'universo, per un istante, della navicella e del suo equipaggio, la Calvin conclude che \"il Cervello\", essendo entrato in conflitto con la prima legge della robotica dato che i due uomini, anche se solo per un momento, potevano essere considerati morti, si era dato allo \"humor\" per cercare un metodo di evasione (anche se parziale) dalla realt\u00e0 a cui andava incontro. In effetti era stato proprio quel conflitto a mandare in pezzi il supercomputer della \"Consolidated Robots\", che trovandosi di fronte alla richiesta di uccidere degli esseri umani, era andato incontro alla autodistruzione. Invece \"il Cervello\", avendo ricevuto specifiche istruzioni di non curarsi del danneggiamento o persino della morte di esseri umani, era riuscito a proseguire nei calcoli fino a scoprire che la situazione di morte durava in realt\u00e0 soltanto un momento, nonostante il solo concepimento di questa situazione avesse costretto \"il Cervello\" a rifugiarsi nello \"humor\" per evitare di auto-distruggersi"}
{"id": "2653573", "revid": "599013", "url": "https://it.wikipedia.org/wiki?curid=2653573", "title": "Eladio Jim\u00e9nez", "text": "Carriera.\nPassato professionista nel 1998 con la Banesto, squadra diretta da Eusebio Unzu\u00e9 e Juan Miguel Echavarri, vi rimane fino al 2003 conseguendo due successi, il primo dei quali nel 2000 in occasione della quinta tappa della Vuelta a Espa\u00f1a.\nA partire dalla stagione 2004 \u00e8 nelle file della Kelme: con quest'altra storica formazione spagnola coglie cinque vittorie, tra cui la classifica generale dell'Euskal Bizikleta 2005 e altre due frazioni della Vuelta a Espa\u00f1a. Nell'agosto 2006 la squadra, ormai denominata Comunidad Valenciana, viene dismessa a seguito dell'implicazione nello scandalo dell\"'Operaci\u00f3n Puerto\".\nRimasto senza squadra, all'inizio del 2007 Jim\u00e9nez si trasferisce alla Karpin-Galicia, squadra fondata pochi mesi prima dall'ex calciatore russo Valerij Karpin; al termine dell'anno lascia quindi la Spagna per correre in Portogallo, prima alla Fercase-Rota dos M\u00f3veis, e poi, nel 2009, alla Centro Ciclismo de Loul\u00e9-Louletano, con cui si aggiudica una tappa alla Volta a Portugal.\nAl termine della stagione 2009 vengono resi noti i risultati di un suo test antidoping effettuato nel mese di agosto, in cui vengono riscontrate tracce di EPO. Jim\u00e9nez viene quindi sospeso dalla Unione Ciclistica Internazionale e dalla Rock Racing, sua nuova squadra per il 2010; nel dicembre dello stesso 2009 il ciclista decide cos\u00ec di ritirarsi dall'attivit\u00e0."}
{"id": "2653574", "revid": "1543377", "url": "https://it.wikipedia.org/wiki?curid=2653574", "title": "El Pe\u00f1\u00f3n (Cundinamarca)", "text": "El Pe\u00f1\u00f3n \u00e8 un comune della Colombia facente parte del dipartimento di Cundinamarca.\nIl centro abitato venne fondato da Cayetano Mar\u00eda de Rojas nel 1800, mentre l'istituzione del comune \u00e8 del 20 ottobre 1856."}
{"id": "2653576", "revid": "287204", "url": "https://it.wikipedia.org/wiki?curid=2653576", "title": "Eladio Jimenez", "text": ""}
{"id": "2653578", "revid": "287204", "url": "https://it.wikipedia.org/wiki?curid=2653578", "title": "Sh2-223", "text": "Sh2-223 \u00e8 una nebulosa a emissione visibile nella costellazione dell'Auriga.\nSi individua a circa un grado in direzione est rispetto a ; ha l'aspetto di un tenue arco nebuloso orientato in senso nordest-sudovest, il cui addensamento maggiore si trova al centro dell'arco stesso. La declinazione della nube \u00e8 moderatamente settentrionale, pertanto pu\u00f2 essere osservata con facilit\u00e0 soprattutto dalle regioni dell'emisfero boreale, dove si presenta circumpolare fino alle latitudini temperate medie; dall'emisfero australe la visibilit\u00e0 risulta in parte penalizzata.\nL'oggetto \u00e8 stato ritenuto essere un resto di supernova estremamente evoluto (e quindi molto disperso), posto a una distanza di ben 8000\u00a0parsec (26100 anni luce), ossia sul bordo pi\u00f9 esterno della Via Lattea, in direzione del Braccio esterno; ricevette la sigla OA\u00a0184, come resto di supernova, e le sue emissioni nelle onde radio furono studiate approfonditamente. Uno studio del 2006 tuttavia mette fortemente in dubbio l'appartenenza di questa nube alla classe dei resti di supernova, optando per una classificazione come regione H II; questa soluzione fu scelta a causa dell'individuazione di una stella ionizzatrice dei suoi gas, una stella blu di classe spettrale O7.5V catalogata come BD+41\u00a01144, distante per\u00f2 appena 2200\u00a0parsec (7170 anni luce), con un margine di errore di circa 400 parsec. La distanza \u00e8 compatibile con la regione galattica del Braccio di Perseo."}
{"id": "2653579", "revid": "62004", "url": "https://it.wikipedia.org/wiki?curid=2653579", "title": "Eladio Jimenez Sanchez", "text": ""}
{"id": "2653583", "revid": "773636", "url": "https://it.wikipedia.org/wiki?curid=2653583", "title": "Chiesa di Santa Maria Assunta (Fabbrica, Peccioli)", "text": "La chiesa di Santa Maria Assunta si trova a Fabbrica, localit\u00e0 nel comune di Peccioli, in provincia di Pisa.\nStoria.\nGi\u00e0 citata nel X secolo in documenti lucchesi, esempio notevole di architettura romanica in Valdera, la chiesa attuale pare risalire al XII secolo, ma ha subito rifacimenti nel 1405, a spese della famiglia Gaetani, nel XVIII secolo e ancora nel 1832; nel 1959 un ripristino ha riportato in vista un paramento in pietra e recuperato quanto restava della veste pi\u00f9 antica. \nDescrizione.\n\u00c8 a tre navate divise da colonne e da pilastri, alternati, e presenta tre absidi di cui quella centrale modificata per contenere un coro; sulla facciata sono murati elementi decorativi ed archetti pensili che erano all'esterno dell'abside centrale. Conserva un insieme di arredi e sculture in terracotta invetriata di pregio notevolissimo da attribuire a Benedetto Buglioni. Degne di menzione la tavola \"Madonna col Bambino e santi\" del Maestro di Memphis, artista di ambito filippinesco, e un'\"Ultima Cena\" di Paolo Guidotti, artista lucchese del Seicento."}
{"id": "2653584", "revid": "62004", "url": "https://it.wikipedia.org/wiki?curid=2653584", "title": "Eladio Jim\u00e9nez S\u00e1nchez", "text": ""}
{"id": "2653585", "revid": "125885600", "url": "https://it.wikipedia.org/wiki?curid=2653585", "title": "Nowhere Boy", "text": "Nowhere Boy \u00e8 un film del 2009 diretto da Sam Taylor-Wood.\nFilm biografico incentrato sull'adolescenza di John Lennon, debutto alla regia dell'artista concettuale Sam Taylor-Johnson, all'epoca chiamata col cognome da nubile Taylor-Wood.\nLa pellicola si basa sul libro \"Imagine: Growing Up with My Brother John Lennon\" (traducibile come \"immagina: crescere con mio fratello John Lennon\") scritto da Julia Baird, sorellastra di Lennon. Il film racconta l'adolescenza di Lennon e i suoi primi approcci alla musica, l'amicizia con Paul McCartney pre-Beatles e il rapporto con due figure femminili importanti, la zia, Mimi Smith, e la madre, Julia Lennon.\nJohn Lennon \u00e8 interpretato da Aaron Johnson, Thomas Sangster interpreta Paul McCartney, mentre Kristin Scott Thomas e Anne-Marie Duff sono rispettivamente zia e la madre di Lennon.\nTrama.\nLiverpool, fine anni '50. John \u00e8 uno studente svogliato che vive con gli zii Mimi e George. Non sa nemmeno dove siano i suoi genitori, fin quando, dopo la morte dello zio, non incontra la mamma Julia. Questa abita a pochissima distanza da lui e vive con un compagno e le sue due piccole figlie. Tra Julia e John nasce una grande complicit\u00e0, tanto che quando lui viene sospeso dalla scuola dopo l'ennesima bravata, di nascosto da Mimi lei lo ospita in casa insegnandogli a suonare il banjo e introducendolo all'ascolto della musica rock.\nJohn si appassiona al rock e, comprata la prima chitarra, forma un gruppo, The Quarrymen, con alcuni compagni di scuola. Di esibizione in esibizione il gruppo cresce di popolarit\u00e0 e presto vi si aggiunge un nuovo elemento esterno alla scuola, il giovane Paul, talentuoso chitarrista. Al compimento dei diciassette anni, John vuole che gli si sveli la fine del padre. Da tale richiesta scaturisce un doloroso ma inevitabile confronto, nel quale Mimi svela finalmente al ragazzo la verit\u00e0 sulla sua infanzia e sul comportamento sconsiderato della madre: Julia, con John piccolissimo, lasci\u00f2 il marito Alf per un altro uomo, un soldato, col quale ebbe un'altra figlia, data poi in adozione.\nAlf, di ritorno da uno dei suoi lunghi viaggi per mare, decise di portare il bambino con s\u00e9 in Nuova Zelanda ma Julia si oppose e allora fu chiesto di scegliere al piccolo John, di soli cinque anni. Lui scelse il padre, ma qui intervenne Mimi che forz\u00f2 le cose per tenere il bambino con s\u00e9. John, scombussolato dalle rivelazioni sul suo passato, decide di andare via di casa. Nei giorni seguenti Julia e Mimi tornano a frequentarsi affettuosamente per la gioia di John, passato a studiare in una scuola d'arte e tornato anche lui in buoni rapporti con la madre. Questa per\u00f2 muore improvvisamente, investita da un'auto.\nJohn segue ormai la propria strada, ma tempo dopo dovr\u00e0 chiedere alla zia il proprio certificato di nascita e una firma sul modulo necessario a ottenere il passaporto per andare all'estero col suo nuovo gruppo. Da un messaggio in sovraimpressione sulla scena finale del film, nella quale il ragazzo lascia sua zia e la sua casa di Liverpool, apprendiamo che John chiam\u00f2 Mimi appena arrivato ad Amburgo e cos\u00ec continu\u00f2 ogni settimana, fino alla fine della sua vita.\nProduzione.\nLe riprese sono iniziate a Liverpool ed agli Ealing Studios l'8 marzo 2009. Per il film \u00e8 stato stanziato un budget che ammonta a pi\u00f9 di un milione di sterline dal UK Film Council Premier Fund, inoltre ha ricevuto una sovvenzione da Film4, la divisione del cinema di Channel 4.\nThomas Sangster, gi\u00e0 capace di suonare la chitarra con la destra, ha dovuto imparare ad utilizzare la sinistra per interpretare il mancino McCartney, nelle scene in cui Lennon e McCartney stanno formando la band dei The Quarrymen, poi rinominata in The Beatles. I produttori del film hanno negoziato con Y\u014dko Ono per utilizzare i brani di Lennon nel film, che si vanno ad aggiungere alla colonna sonora curata dal duo elettronico Goldfrapp.\nDistribuzione.\nIcon Film Distribution ha distribuito il film in Gran Bretagna il 26 dicembre 2009, la Mars Distribution ha ottenuto i diritti per la distribuzione in Francia mentre la The Weinstein Company si \u00e8 occupata della distribuzione della pellicola negli Stati Uniti, Germania e America Latina.\nL'anteprima mondiale del film \u00e8 avvenuta il 29 ottobre 2009 durante la serata conclusiva del London Film Festival. Il 13 novembre 2009 il film ha aperto la 27\u00aa edizione del Torino Film Festival. La 01 Distribution ha distribuito la pellicola in Italia il 3 dicembre 2010.\nIl 14 maggio 2011, gli Abbey Road, nota tribute band italiana dei Beatles, in collaborazione con 01 Distribution e Rai Cinema, ne hanno ufficializzato l'uscita in DVD e Blu-Ray a Milano, con un concerto dedicato interamente all'adolescenza di John."}
{"id": "2653587", "revid": "154059", "url": "https://it.wikipedia.org/wiki?curid=2653587", "title": "Vocale anteriore chiusa non-arrotondata", "text": ""}
{"id": "2653590", "revid": "344503", "url": "https://it.wikipedia.org/wiki?curid=2653590", "title": "Aaron Taylor-Johnson", "text": "Noto al grande pubblico per il ruolo di Kick-Ass nell'omonimo film e Quicksilver nei film ' (2014) e ' (2015), ha iniziato ad ottenere consensi per la sua interpretazione di John Lennon nel film biografico \"Nowhere Boy\" (2009). Ha continuato a recitare ne \"Le belve\" di Oliver Stone (2012), nell'adattamento di \"Anna Karenina\" (2012) e in \"Godzilla\" (2014). Per la sua performance di Ray Marcus nel thriller \"Animali notturni\" di Tom Ford (2016), ha vinto il Golden Globe per il miglior attore non protagonista ed \u00e8 stato nominato al Premio BAFTA nella medesima categoria. \nBiografia.\nCarriera.\nInizia a recitare all'et\u00e0 di sei anni, \u00e8 apparso in film come \"2 cavalieri a Londra\", \"The Illusionist - L'illusionista\" e \"La mia vita \u00e8 un disastro\". Ottiene la fama internazionale grazie a film come \"Nowhere Boy\" e \"Kick-Ass\". Inizialmente accreditato semplicemente come Aaron Johnson, dal 2012 con il film \"Anna Karenina\" assume il nome Aaron Taylor-Johnson, prendendo il cognome della moglie Sam Taylor-Wood.\nHa frequentato la Jackie Palmer Stage School dal 1996 al 2008, dove ha avuto una formazione in recitazione, canto e ballo. Dopo una breve apparizione televisiva, debutta nel 2002 nel film \"Tom &amp; Thomas - Un solo destino\", dove in un piccolo ruolo recita anche la sorella maggiore Gemma. Successivamente recita nel film per la televisione \"San Giovanni - L'apocalisse\" e nel film \"2 cavalieri a Londra\".\nNegli anni seguenti si divide tra lavori televisivi e cinematografici, \u00e8 protagonista del film \"Il re dei ladri\" e partecipa al film \"The Illusionist - L'illusionista\", dove interpreta il ruolo di Eisenheim adolescente, interpretato da Edward Norton in et\u00e0 adulta. Nel 2007 ottiene la parte da protagonista, al fianco di Nicolas Cage, in \"Kick-Ass\", basato sull'omonimo fumetto scritto da Mark Millar. Nel 2008 partecipa alla commedia \"La mia vita \u00e8 un disastro\", mentre nel 2009 ottiene un'importante occasione di visibilit\u00e0, ottenendo la parte di John Lennon nel film \"Nowhere Boy\", diretto da Sam Taylor-Wood, dedicato all'infanzia e all'adolescenza dello scomparso cantante inglese.\nNel dicembre 2010 si aggiunge al cast di \"Albert Nobbs\" come rimpiazzo di Orlando Bloom, che aveva abbandonato la produzione per via della gravidanza della moglie. Nel 2011 \u00e8 il protagonista del videoclip di \"\u00dcberlin\", primo singolo estratto dall'album \"Collapse into Now\" dei R.E.M.. Nel 2012 esce \"Le belve\" di Oliver Stone, in cui recita come co-protagonista insieme a Blake Lively e Taylor Kitsch. Sempre nel 2012 \u00e8 protagonista con Keira Knightley e Jude Law nel film \"Anna Karenina\" di Joe Wright.\nNel 2013 torna nelle vesti di Dave Lizewski/Kick-Ass, nel sequel \"Kick-Ass 2\". Nel 2014 compare nella scena dopo i titoli di coda del film ' nel ruolo di Quicksilver, che riprender\u00e0 poi nel 2015 nel film '. Sempre nel 2014 veste i panni del tenente Brody in \"Godzilla\". Nel 2015 recita in \"\", di Joss Whedon, mentre l'anno successivo \u00e8 la volta di \"Animali notturni\", di Tom Ford, interpretazione grazie a cui si aggiudica il Golden Globe per il miglior attore non protagonista e viene nominato al BAFTA nella medesima categoria. Nel 2017 recita in \"The Wall\", film di Doug Liman. Tre anni dopo, nel 2020, recita nei panni del militare Ives nel film \"Tenet\", regia di Christopher Nolan. \nNel 2021 \u00e8 stato annunciato che interpreter\u00e0 un altro personaggio della Marvel, Kraven il cacciatore, nel film stand-alone del 2023.\nVita privata.\nIl 31 ottobre 2009, a 19 anni, annuncia il suo fidanzamento con l'allora quarantaduenne artista e regista Sam Taylor-Wood. Della loro differenza di et\u00e0, di 23 anni, Johnson ha detto: \u00abIo sono una anima vecchia, lei \u00e8 un'anima giovane. Noi non vediamo la differenza di et\u00e0, vediamo solo l'un l'altra\". Pochi mesi pi\u00f9 tardi i due annunciano di aspettare il primo figlio e il 7 luglio 2010 nasce Wylda Rae. Il 18 gennaio 2012 nasce la seconda bambina, Romy Hero. Il 21 giugno 2012 i due si sposano. Taylor-Wood ha gi\u00e0 due figlie, Angelica e Jessie, nate dal precedente matrimonio.\nDoppiatori italiani.\nNelle versioni italiane delle opere in cui ha recitato, Aaron Taylor-Johnson \u00e8 stato doppiato da:"}
{"id": "2653594", "revid": "1543377", "url": "https://it.wikipedia.org/wiki?curid=2653594", "title": "El Rosal", "text": "El Rosal \u00e8 un comune della Colombia facente parte del dipartimento di Cundinamarca.\nIl centro abitato venne fondato da Ana Vicenta Gonz\u00e1lez nel 1903, mentre l'istituzione del comune \u00e8 del 25 settembre 1997."}
{"id": "2653595", "revid": "125721171", "url": "https://it.wikipedia.org/wiki?curid=2653595", "title": "Sam Taylor-Johnson", "text": "Nota artista concettuale che lavora nel campo della fotografia e del cinema, identificandosi come membro del movimento Young British Artists.\nBiografia.\nNel 1990 studia presso il Goldsmiths' College, dal 1994 inizia a farsi conoscere grazie alle sue opere in cui utilizza la fotografia e il video per rappresentare la sessualit\u00e0 e le sfaccettate emozioni umane. Le sue opere vengono esposte nei pi\u00f9 importanti musei del mondo come il MOMA di New York, la Fondaci\u00f2 \"La Caixa\" di Barcellona, Centre Pompidou di Parigi, la Fondazione Prada di Milano e alla Biennale di Venezia, dove nel 1997 vince il Premio Illy Caf\u00e9 come miglior artista emergente, sempre nel 1997 viene candidata al Turner Prize.\nNel 2008 dirige il cortometraggio \"Love You More\", scritto da Patrick Marber e prodotto da Anthony Minghella, presentato in concorso al Festival di Cannes. Nel 2009 dirige \"Nowhere Boy\" il suo primo lungometraggio per il cinema, realizzando un film sull'adolescenza del celebre cantante John Lennon. Il film viene presentato in anteprima mondiale al London Film Festival e successivamente ha l'onore di aprire la 27\u00aa edizione del Torino Film Festival.\nNel febbraio del 2009, in collaborazione con Sky Arts, l'artista allestisce \"Vesti la giubba\" da \"Pagliacci\". Nel settembre del 2009 ha fatto parte della giuria del \"Premio Venezia Opera Prima Luigi De Laurentiis\" alla 66\u00aa Mostra internazionale d'arte cinematografica di Venezia. Nel giugno del 2013 viene scelta come regista dell'adattamento cinematografico del noto bestseller \"Cinquanta sfumature di grigio\". La notizia viene annunciata il 19 giugno dalla stessa E. L. James tramite il suo account di Twitter.\nParentesi musicale.\nL'artista ha anche dato la sua firma in svariati brani musicali, tutti prodotti e scritti dai Pet Shop Boys (per i quali la Taylor-Wood ha curato svariate volte i loro concerti).\nSebbene la prima collaborazione risaga al 1997 in cui la Taylor-Wood si occupa delle proiezioni del concerto , la prima collaborazione musicale risale a fine 1999 nel brano \"Je t'aime... moi non plus\", un rifacimento che i Pet Shop Boys hanno incluso come b-side nel loro singolo \"I Don't Know What You Want but I Can't Give It Any More\".\nLa seconda collaborazione avviene nel 2003 dove i Pet Shop Boys pubblicano un'altra cover, questa volta si tratta del popolare brano di Donna Summer \"Love To Love You Baby\", con la loro etichetta discografica Lucky Kunst. Il brano viene accreditato a Kiki Kokova, che altro non \u00e8 che uno pseudonimo di Sam Taylor-Wood. L'ultima collaborazione risale invece nel 2008, dove il duo produce il brano \"I'm In Love With A German Film Star\" che giunger\u00e0 primo nella classifica \"dance\" del Regno Unito. Nel 2011 ha diretto il suo compagno Aaron Johnson nel videoclip \"\u00dcberlin\" dei R.E.M..\nVita privata.\n\u00c8 stata sposata con il mercante d'arte e gallerista Jay Jopling, da cui ha avuto due figli: Angelica (1997) e Jessie (2006). Dopo 11 anni di matrimonio annunciano la separazione nel settembre 2008.\nIl 31 ottobre 2009 annuncia il suo fidanzamento con l'attore britannico Aaron Johnson, incontrato sul set di \"Nowhere Boy\". Pochi mesi pi\u00f9 tardi i due annunciano di aspettare il loro primo figlio e il 7 luglio 2010 diventano genitori di Wylda Rae. Il 18 gennaio 2012 nasce la loro seconda bambina, Romy Hero. Il 21 giugno 2012 Taylor Wood e Johnson si sposano. Dopo il matrimonio, entrambi i coniugi assumono il cognome Taylor-Johnson.\nTaylor-Wood ha sconfitto due tumori: nel 1997 ha sofferto di un tumore al colon, mentre tre anni pi\u00f9 tardi le fu diagnosticato un tumore al seno."}
{"id": "2653596", "revid": "834", "url": "https://it.wikipedia.org/wiki?curid=2653596", "title": "Sam Taylor Wood", "text": ""}
{"id": "2653606", "revid": "1543377", "url": "https://it.wikipedia.org/wiki?curid=2653606", "title": "Facatativ\u00e1", "text": "Facatativ\u00e1 \u00e8 un comune della Colombia facente parte del dipartimento di Cundinamarca.\nIl centro abitato venne fondato da Diego G\u00f3mez de Mena nel 1600. Nel territorio della citt\u00e0 si trova il sito archeologico di Piedras del Tunjo, con numerosi pittogrammi rupestri."}
{"id": "2653607", "revid": "287204", "url": "https://it.wikipedia.org/wiki?curid=2653607", "title": "Facatativ\u00e0", "text": ""}
{"id": "2653609", "revid": "287204", "url": "https://it.wikipedia.org/wiki?curid=2653609", "title": "Facatativa", "text": ""}
{"id": "2653610", "revid": "1782831", "url": "https://it.wikipedia.org/wiki?curid=2653610", "title": "Nan Elmoth", "text": "Nan Elmoth \u00e8 una foresta di Arda, l'universo immaginario fantasy creato dallo scrittore inglese J.R.R. Tolkien. \u00c8 una foresta a est del Doriath e a sud-est del fiume Celon. In questa foresta gli alberi erano talmente alti e fitti da oscurare completamente il sole.\nVi abitava un Elfo Scuro di nome E\u00f6l, abilissimo fabbro, che aveva un accordo commerciale quasi esclusivo con i nani di Nogrod e Belegost. Quando Thingol, re del Doriath, decise di annettere al suo regno anche la foresta di Nan Elmoth, E\u00f6l dovette pagare una tassa per continuare a risiedervi, e diede a Thingol la spada nera Anglachel, forgiata con un metallo chiamato galvorn, che divenne successivamente l'arma di Beleg e poi di T\u00farin Turambar; tenne invece la sua gemella Anguirel, che poi gli fu rubata da suo figlio Maeglin. Quando Aredhel, sorella di Turgon, re di Gondolin, giunge a Nan Elmoth, E\u00f6l la incanta e la costringe a rimanere nella sua casa, e successivamente hanno anche un figlio, Maeglin, che sar\u00e0 coinvolto nei racconti della citt\u00e0 di Gondolin."}
{"id": "2653611", "revid": "228587", "url": "https://it.wikipedia.org/wiki?curid=2653611", "title": "Scala G", "text": "La Scala G nel modellismo ferroviario, chiamato anche fermodellismo, indica tutti i treni modello che circolano su un binario con scartamento di 45mm con rotaie di sezione grande alte fino a 8,5mm, classificate codice 330 cio\u00e8 330 millesimi di pollice, adatti anche all'uso all'aperto.\n\u00c8 conosciuta anche col nome di LGB, dal nome della ditta che l'ha inventata nel 1968, la Lehman Patentwerk, col marchio \"Lehmann Gross Bahn\" (grande ferrovia Lehmann).\nIn origine \u00e8 stata progettata per essere robusta, anche a scapito della precisione dei dettagli e adatta ai bambini e utilizzabile anche in casa. Anche i treni generalmente possono funzionare in condizioni difficili come la pioggia o la neve. Il raggio di curvatura minimo per molti modelli \u00e8 di solo 0,6m.\nScale di riduzione utilizzate.\nLa scala di riduzione originale usata dal Lehmann \u00e8 di 1:22,5, corrispondente alla norma 2m cio\u00e8 scala 2 per scartamento di 1.000\u00a0mm. Serve a riprodurre treni reali con lo scartamento di 1.000\u00a0mm. La LGB non la utilizza in maniera rigida: i suoi modelli riproducono anche treni a scartamento ridotto di altre misure (600\u00a0mm, 760\u00a0mm o 914\u00a0mm) e ordinario (1.435\u00a0mm).\nAltre scale utilizzate sono: \nProduzione commerciale.\nOltre a LGB esistono altri produttori che si differenziano per scala di riduzione, precisione dei dettagli, robustezza meccanica e altro. Alcuni modelli sono dei giocattoli altri sono riproduzioni fedeli che devono essere usate con attenzione. \nSistemi di energia.\nDi norma in commercio si trovano treni elettrici con alimentazione via rotaie e regolazione analogica o digitale.\nVapore vivo.\nLocomotive funzionanti a vapore. Possono essere controllate direttamente tramite rubinetti e leve presenti in cabina o tramite radiocomando. \nPosa e tipi di binari.\nI binari possono essere rigidi in sezioni dritte o curve, oppure flessibili.\nQuelli rigidi possono essere montati direttamente sul pavimento di una stanza o sul suolo esterno. \nQuelli flessibili richiedono preparazione del terreno, fissaggio rigido e taglio delle rotaie.\nI due tipi possono integrarsi nello stesso impianto: gli scambi sono sempre rigidi e possono essere contigui ai flessibili."}
{"id": "2653613", "revid": "729019", "url": "https://it.wikipedia.org/wiki?curid=2653613", "title": "Marco Servilio Noniano", "text": "Console nel 35 d.C. e proconsole d'Africa nel 47 circa, Servilio Noniano ebbe fama per il successo delle sue \"Recitationes\" (si raccontava che Claudio, prima di divenire imperatore, sarebbe stato attirato tra il pubblico da un enorme applauso). La sua opera storica, che iniziava forse con il 14 d.C., fu probabilmente utilizzata da Tacito negli Annales."}
{"id": "2653614", "revid": "1762097", "url": "https://it.wikipedia.org/wiki?curid=2653614", "title": "Cultura basata sul genere e sull'identit\u00e0 sessuale", "text": "La cultura basata sul genere e sull'identit\u00e0 sessuale \u00e8 una subcultura e comunit\u00e0 composta da persone che dividono esperienze (attuali e/o pregresse) o interessi in virt\u00f9 di una comune identit\u00e0 sessuale o di genere. Tra i primi a discutere riguardo alla possibilit\u00e0 che membri di minoranze sessuali possano costituire minoranze culturali ci furono Adolf Brand, Magnus Hirschfeld e Leontine Sagan in Germania, i quali vennero poi seguiti negli Stati Uniti dalla Mattachine Society e dai Daughters of Bilitis.\nNon tutte le persone con varie preferenze sessuali e di genere si identificano o affiliano con una subcultura; tale decisione pu\u00f2 essere data da motivi di distanza geografica, ignoranza della sua esistenza, paura dello stigma sociale, o mera preferenza personale di restare non identificato.\nCultura LGBT.\nLa cultura LGBT, altres\u00ec chiamata cultura queer, comprende lesbiche, gay, bisessuali, transgender, e queer. A volte ci si riferisce ad essa come \"cultura gay\", ma tale termine pu\u00f2 generare ambiguit\u00e0 dal momento che esso pu\u00f2 anche essere specifico per la cultura gay maschile.\nLa cultura LGBT varia ampiamente in base alla geografia e all'identit\u00e0 dei partecipanti, elementi spesso identificati come comuni nella cultura di gay, lesbiche, bisessuali e transessuali includono:\nIn alcune citt\u00e0, specialmente nel nord America, gay e lesbiche tendono a vivere in quartieri denominati gay village.\nLe comunit\u00e0 LGBT organizzano eventi appositi per celebrare la loro cultura, come il gay pride, i Gay Games e la Southern Decadence.\nC'\u00e8 qualche dibattito nella comunit\u00e0 LGBT riguardo alla reale esistenza della cultura LGBT e alla sua utilit\u00e0.\nPoliamore.\nLa comunit\u00e0 poliamorosa \u00e8 un'altra minoranza sessuale con una cultura associata.\nCulture basate sul fetish.\nLa sottocultura fetish \u00e8 una subcultura che comprende persone con una vasta gamma di feticismi e altre parafilie, che tendono ad essere pi\u00f9 tolleranti verso gli altri feticisti rispetto alla comunit\u00e0 generale. Questa sottocultura viene a volte chiamata \"scena fetish\" o \"comunit\u00e0 fetish\".\nLe pi\u00f9 comuni parafilie nella sottocultura fetish sono il BDSM, il feticismo del cuoio o del lattice; \nInfluenza sulla cultura tradizionale.\nLe culture delle minoranze sessuali influenzano frequentemente e consistentemente culture pi\u00f9 ampie, come quella eterosessuale. \nMadonna \u00e8 una tra i tanti artisti che hanno attinto dalle culture delle minoranze sessuali, per esempio facendo uso del vogueing. Un altro esempio \u00e8 la serie televisiva \"I fantastici cinque\" che ha per protagonisti cinque ragazzi gay che hanno il compito di trasformare e migliorare il look di un ragazzo eterosessuale che chiede il loro aiuto in occasione di un evento importante."}
{"id": "2653615", "revid": "158913", "url": "https://it.wikipedia.org/wiki?curid=2653615", "title": "Grassi polinsaturi", "text": ""}
{"id": "2653617", "revid": "767487", "url": "https://it.wikipedia.org/wiki?curid=2653617", "title": "The Chocolate Watchband", "text": "The Chocolate Watchband fu un gruppo garage rock formatosi nel 1965 in California e attivo fino al 1970; venne riformato nel 1999 per alcuni concerti continuando le esibizioni dal vivo negli anni successivi in Europa insieme ai Little Seven e ai The Electric Prunes. \nStoria.\nGli inizi.\nIl gruppo venne formato nell'estate del 1965 da un progetto di Ned Torney e Mark Loomis, due chitarristi che avevano gi\u00e0 suonato insieme nel 1964; ai due si unirono Rich Young (basso), Pete Currey (batteria), Jo Kemling (organo) e Danny Phay (voce). Questa prima formazione ebbe vita breve in quanto Pete Currey lasci\u00f2 il gruppo e venne rimpiazzato da Gary Andrijasevic, un batterista di formazione jazz. A questa sostituzione ne seguirono subito altre nei mesi seguenti. Per Torney si aprirono prospettive migliori per diventare chitarrista solista e lasci\u00f2 il gruppo. A lui seguirono il leader Phay e l'organista Kemling che insieme formarono i \"Topsiders\". I Chocolate Watchband a questo punto si sciolsero e, grazie all'apporto di altri due musicisti, Mark Loomis form\u00f2 i \"The Other Side\".\nIl successo (1966-1967).\nMark Loomis dopo alcuni mesi passati a suonare da solo per un pubblico di teenager, decise di rifondare i Chocolate Watchband chiamando al basso Bill'Flo'Flores, alla batteria Gary Andrijasevic, alla chitarra ritmica Dave Tolby e alla voce Dave Aguilar.\nLa band fcominci\u00f2 ad affermarsi in diverse zone della baia californiana. Avevano un repertorio di cover di classici del blues rivisitati. Il loro stile rimane tuttavia lontano dalle sperimentazioni degli altri gruppi della zona, con i quali per\u00f2 suonarono spesso insieme. Spesso si trovarono sul palco a fianco dei Grateful Dead. Il successo del gruppo era cresciuto rapidamente e dopo uno spettacolo in cui fecero d'apertura ai The Mindbenders, trovarono un contratto discografico con la Green Grass Production e cominciarono a lavorare con i produttori Ray Harris e Ed Cobb. Cobb diede al gruppo una canzone scritta da lui stesso anni prima intitolata \"\"Sweet Young Thing\" che venne registrata nel 1966 insieme ad una cover di Bob Dylan, \"It's All Over Now, Baby Blue\". I Chocolate Watchband cominciarono a sperimentare e a incidere materiale proprio. Dave Aguilar compose pezzi come \"Right By My Side\", \"Gone &amp; Passes By\" , \"Don't Need Your Lovin Anymore\" e \"Sittin There Stading\".\nIl brano \"Sweet Young Thing\" divenne famoso negli ambienti californiani durante la primavera del 1967 e si ricorda anche per la recente cover dei Jet. L'attivit\u00e0 live in quel periodo era la preferita dal gruppo che era noto per i modi e i suoni selvaggi. Il secondo singolo del gruppo fu la commerciale \"Misty Lane\", pubblicato assieme alla ballata \"She Weaves A Tender Trap\", imposta dalla casa discografica nel lato B.\nIl gruppo non diger\u00ec questo affronto e compr\u00f2 varie copie del disco e le us\u00f2 come bersaglio per sparare.\nLe tensioni rispuntano immediatamente dopo la pubblicazione del primo disco \"No Way Out\" (1967), infatti Mark Loomis, che nel frattempo aveva assunto il ruolo di leader, cominci\u00f2 a prendere droghe e ad essere insoddisfatto della via musicale presa dal gruppo. Loomis lasci\u00f2 cos\u00ec il gruppo e avvi\u00f2 un nuovo progetto fondando i Tingle Guild. Venne seguito da Andrijasevic e da Aguilar.\nNel corso di questo periodo i Chocolate Watchband presenziarono in due film: \"Riot On Sunset Strip\" e \"The Love-Ins\"\". Quest'ultimo ispir\u00f2 la canzone \"Are You Gonna Be There (At The Love-Inn)\", scritta e registrata in un giorno, inserita nel lato B del singolo \"\"No Way Out\"\".\nNuova formazione (fine 1967).\nDopo l'abbandono dei tre membri pi\u00f9 importanti, i due musicisti rimanenti, Tolby e Flores, cercarono di rimettere in sesto il gruppo il pi\u00f9 velocemente possibile e allo stesso tempo di mantenere il successo ottenuto. Chiamarono quindi Tim Abbott, Mark Whittaker e Chris Flinders membri della San Francisco Bay Blues Band.\nLa nuova formazione fu composta da:\nIl gruppo mantenne un discreto livello di fama ma, non raggiunse i vertici raggiunti con la formazione precedente, i fan non approvavano il cambiamento, per loro i Chocolate Watchband non esistevano pi\u00f9. Lo stato delle cose si modific\u00f2 ancora una volta e nell'autunno del 1968, Abbott e Flinders, ebbero dei diverbi con Tolby e si giunse ad una nuova rottura.\nRitorno al passato e rottura definitiva (1968-1969).\nDopo l'ennesima rottura la Chocolate Watchband si riform\u00f2 e tornarono due dei membri storici, ovvero Loomis e Andrijasevic. Alla voce and\u00f2 Danny Phay e come seconda chitarra Ned Torney. \nIl ritorno ad una formazione simile a quella storica, culmin\u00f2 con la pubblicazione di \"One Step Beyond\" (1969), terzo disco.\nInfluenza di Cobb sul gruppo.\nIl gruppo incorse in molte liti con il suo manager Ed Cobb. Quest'ultimo voleva modellare il gruppo secondo la sua personale immagine di psichedelia. Questa immagine fondata su una concezione musicale prevalentemente strumentale, non si adattava alle caratteristiche del gruppo che nei live, faceva grossa leva sui testi.\nIl manager, come ammise egli stesso pi\u00f9 recentemente, non si rese conto del talento dei musicisti a sua disposizione. \nCobb registr\u00f2 la maggior parte dei dischi senza di loro, infatti neanche la met\u00e0 di \"The Inner Mystique\" (1968), secondo disco in ordine di pubblicazione, fu registrata con i veri membri del gruppo. L'album \"One Step Beyond\" avrebbe dovuto rappresentare una svolta ma, fu un insuccesso eccetto per le canzoni scritte da Aguilar."}
{"id": "2653619", "revid": "767487", "url": "https://it.wikipedia.org/wiki?curid=2653619", "title": "Telling You", "text": "Telling You \u00e8 un film commedia romantica statunitense del 1998, diretto da Robert DeFranco.\nTrama.\nDue studenti del college tornano a casa nel New Jersey, dove si trovano demotivati a causa delle loro poco brillanti prospettive di vita. Nel film fa un cameo Jennie Garth nella parte di Amber."}
{"id": "2653624", "revid": "110157", "url": "https://it.wikipedia.org/wiki?curid=2653624", "title": "T\u00fcmlauer Koog", "text": "T\u00fcmlauer Koog (danese \"Tumlaus Kog\") \u00e8 un comune tedesco del circondario della Frisia Settentrionale nello Schleswig-Holstein.\nGeografia fisica.\nT\u00fcmlauer Koog si trova nella parte occidentale della penisola di Eiderstedt, tra la baia di T\u00fcmlauer e Sankt Peter-Ording.\nStoria.\nLa bonifica di T\u00fcmlauer Koog \u00e8 stata completata nel 1935 e dedicata al gerarca nazista Hermann G\u00f6ring con il nome \"Hermann-G\u00f6ring-Koog\" che dur\u00f2 fino al 1945."}
{"id": "2653625", "revid": "291719", "url": "https://it.wikipedia.org/wiki?curid=2653625", "title": "Servilio Noniano", "text": ""}
{"id": "2653631", "revid": "43530", "url": "https://it.wikipedia.org/wiki?curid=2653631", "title": "Trasporti", "text": ""}
{"id": "2653634", "revid": "1543377", "url": "https://it.wikipedia.org/wiki?curid=2653634", "title": "F\u00f3meque", "text": "F\u00f3meque \u00e8 un comune della Colombia facente parte del dipartimento di Cundinamarca.\nIl centro abitato venne fondato da Miguel de Ibarra nel 1543."}
{"id": "2653635", "revid": "287204", "url": "https://it.wikipedia.org/wiki?curid=2653635", "title": "Fomeque", "text": ""}
{"id": "2653636", "revid": "1828520", "url": "https://it.wikipedia.org/wiki?curid=2653636", "title": "Nazionale di calcio a 5 della Francia", "text": "La nazionale di calcio a 5 della Francia \u00e8, in senso generale, una qualsiasi delle selezioni nazionali di Calcio a 5 della Federazione calcistica francese che rappresentano la Francia nelle varie competizioni ufficiali o amichevoli riservate a squadre nazionali.\nRosa.\n\"Aggiornata al Campionato europeo 2018\".\nAllenatore: Pierre Jacky"}
{"id": "2653637", "revid": "123594125", "url": "https://it.wikipedia.org/wiki?curid=2653637", "title": "Esposizione del crocifisso nelle aule scolastiche", "text": "L'esposizione del crocifisso nelle aule scolastiche \nQuesto tipo di simbolismo ha sollevato forti proteste da parte delle associazioni laiche, di diverse confessioni religiose e da atei e agnostici, spesso confortate da sentenze dei tribunali di vario grado nei distinti Paesi. In Francia \u00e8 espressamente proibita dalla legge, nelle scuole pubbliche, dagli inizi del XX secolo.\nSul tema si \u00e8 espressa anche la Corte Europea dei Diritti dell'Uomo che, dopo aver inizialmente accolta l'istanza nel 2009 ha poi definitivamente respinto nel 2011 la richiesta della rimozione affermando che \"nulla prova l'eventuale influenza che l'esposizione di un simbolo religioso sui muri delle aule scolastiche potrebbe avere sugli alunni; non \u00e8 quindi ragionevolmente possibile affermare\u00a0che essa ha o no un effetto su persone giovani le cui convinzioni sono in fase di formazione\".\nLa presenza del crocifisso \u00e8 garantita da una legge del 1949, confermata dal Concordato del 1962; pu\u00f2 essere esposto nelle aule scolastiche se almeno met\u00e0 degli alunni appartiene a una delle confessioni cristiane..\nIn Belgio il crocifisso, come ogni altro simbolo religioso, \u00e8 proibito nelle scuole statali, provinciali e comunali, mentre \u00e8 permesso nelle scuole cattoliche.\nIn Francia l'articolo 28 della legge 9 dicembre 1905 vieta espressamente l'esposizione di simboli o emblemi religiosi su monumenti o in spazi pubblici, a eccezione dei luoghi di culto, dei campi di sepoltura, dei musei e delle mostre. A un secolo di distanza il parlamento francese, ribadendo la laicit\u00e0 dello stato, ha approvato a larghissima maggioranza la legge n. 228 del 15 marzo 2004, comunemente chiamata \"legge anti-velo\", il cui articolo 1 estende il divieto proibendo, nelle scuole primarie e secondarie, di indossare simboli o indumenti che ostentino l'appartenenza religiosa.\nIl crocifisso \u00e8 esposto solo in Baviera nelle aule delle scuole elementari, dato che il Land \u00e8 storicamente cattolico; se per\u00f2 alcuni studenti obiettano che esso lede la loro libert\u00e0 di coscienza, le autorit\u00e0 scolastiche aprono un procedimento di conciliazione, che pu\u00f2 condurre alla rimozione. Una sentenza della Corte Costituzionale Federale tedesca del 1995 ha sancito l'incostituzionalit\u00e0 della presenza dei simboli religiosi nelle aule scolastiche.\nIn Grecia il crocifisso \u00e8 di norma esposto nelle aule scolastiche.\nL'esposizione del crocifisso nelle aule scolastiche italiane \u00e8 prevista da due regi decreti (atti normativi non legislativi) del 1924 e del 1928, sebbene non esista una normativa generale che imponga la sua presenza nei locali pubblici (nel caso dei tribunali, l'obbligo \u00e8 previsto da una circolare ministeriale). Le normative riguardano per\u00f2 le sole scuole elementari e medie, lasciando indefinita la questione per materne, superiori e universit\u00e0. Nonostante la chiarezza delle direttive, tuttavia, non tutte le scuole in questione si adeguano ad esse. Negli ultimi decenni \u00e8 inoltre fonte di vivaci polemiche circa la laicit\u00e0 dello stato italiano.\nLa normativa relativa all'imposizione del crocifisso nelle aule scolastiche in Italia trova una prima (implicita) indicazione nella Legge Casati del 1859. Le normative solitamente citate dalla giurisprudenza recente sono contenute nei due regi decreti del 1924 e 1928, mai abrogati, relativi rispettivamente alla scuola media ed elementare. Non ci sono chiare indicazioni normative per gli altri ordini (materna e superiore).\nColoro che hanno addotto obiezioni alla presenza del crocifisso lo hanno fatto identificandolo come una violazione del principio di laicit\u00e0 professato dallo stato italiano. I tribunali civili per\u00f2 si son detti non competenti a decidere in materia: poich\u00e9 le indicazioni del ministero non sono vere e proprie leggi civili, ma provvedimenti amministrativi interni alla scuola, la competenza spetta ai vari TAR. Il Consiglio di Stato, di grado superiore ai vari TAR nazionali e supremo organo di consulenza amministrativa, si \u00e8 pronunciato a favore della presenza del crocifisso nelle aule scolastiche con un parere del 1988 e uno del 2006.\n\nIn Romania la Decisione 323/2006 del Consiglio Nazionale per la Lotta alla Discriminazione aveva stabilito che il Ministero dell'Educazione deve \"rispettare il carattere secolare dello stato e l'autonomia della religione\", e che \"simboli religiosi devono essere mostrati solo durante le ore di religione o in aree dedicate esclusivamente all'educazione religiosa\". Il caso nasceva dal ricorso di Emil Moise, maestro e genitore della contea di Buz\u0103u, che contestava come l'esposizione pubblica di icone ortodosse costituisse una rottura della separazione tra Stato e Chiesa in Romania, e come ci\u00f2 costituisse una discriminazione contro atei, agnostici e non religiosi.\nTuttavia la decisione del Consiglio Nazionale per la Lotta alla Discriminazione fu successivamente annullata l'11 giugno 2008 dall'Alta corte di cassazione e giustizia romena, che ribad\u00ec che la presenza nelle scuole di icone e simboli religiosi come il crocifisso \u00e8 del tutto legale.\nA San Marino la coalizione di opposizione Sinistra Unita, dopo la sentenza contro l'Italia della Corte europea dei diritti dell'uomo del 2009, ha chiesto la rimozione dei crocifissi nelle scuole, con la motivazione di rispettare la laicit\u00e0 nelle scuole, ma il Segretario alla Pubblica Istruzione Romeo Morri si \u00e8 pronunciato contro la richiesta sostenendo che: \"Mentre i valori del cristianesimo e del giudaismo hanno sempre affermato la libert\u00e0 della ricerca di Dio, le menti intellettualmente povere hanno sempre negato sia la libert\u00e0 che la ricerca. La disputa sul crocifisso rischia di segnare una regressione culturale e politica, perch\u00e9 limitativa della libert\u00e0 di pensiero e delle sue manifestazioni, il vero pericolo \u00e8 di livellare le esperienze religiose in nome della laicit\u00e0 e a costo di contraddire una sensibilit\u00e0 senza dubbio maggioritaria\". Nel 2005 era stata proposta un'Istanza d'arengo per la rimozione del crocifisso da aule e uffici pubblici, poi rigettata.\nIl crocifisso \u00e8 affisso nelle aule scolastiche in Spagna dal 1930 ed \u00e8 tuttora presente, nonostante la costituzione aconfessionale dello Stato entrata in vigore nel 1978.\nNel 2009 il governo guidato da Zapatero ha messo a punto un disegno di legge per togliere ogni simbolo religioso dalla scuola pubblica. Il dibattito era gi\u00e0 nato poco prima, quando un giudice di Valladolid aveva deciso di \"far ritirare i simboli religiosi dalle classi e dagli spazi comuni\" in una scuola di Valladolid dopo che alcuni genitori nel 2005 ne avevano chiesto la rimozione.\nNelle scuole pubbliche di Stato non esiste il crocefisso nelle aule. Ci sono invece la bandiera americana e tipicamente anche il testo dell'inno nazionale.\nIn Svizzera il comune ticinese di Cadro decise di mettere il crocifisso in tutte le aule scolastiche, ma nel 1990 il Tribunale Federale si pronunci\u00f2 contro l'esposizione dei crocifissi e per la loro rimozione con la motivazione che \"lo Stato ha il dovere di assicurare la neutralit\u00e0 in ambito filosofico-religioso della sua scuola e non pu\u00f2 identificarsi con una confessione o religione. Deve evitare che gli studenti siano offesi nelle loro convinzioni religiose dalla continua presenza del simbolo di una religione a cui non appartengono\"."}
{"id": "2653639", "revid": "149727", "url": "https://it.wikipedia.org/wiki?curid=2653639", "title": "Tempio civico dell'Incoronata", "text": ""}
{"id": "2653640", "revid": "15756", "url": "https://it.wikipedia.org/wiki?curid=2653640", "title": "Leon Spinks", "text": "Fu campione del mondo dei pesi massimi versione WBA dal 15 febbraio 1978 al 15 settembre dello stesso anno.\nLeon Spinks era fratello del fisicamente e tecnicamente pi\u00f9 dotato Michael Spinks, che \u00e8 considerato uno dei migliori mediomassimi di ogni epoca.\nLa carriera.\nDopo una carriera da dilettante ai massimi livelli durante la quale aveva vinto anche l'oro della categoria dei mediomassimi alle Olimpiadi di Montr\u00e9al del 1976, debutt\u00f2 tra i professionisti nel 1977 come peso massimo.\nAll'ottavo incontro gli venne concessa la possibilit\u00e0 di incontrare l'allora trentaseienne campione del mondo dei pesi massimi Muhammad Ali.\nSpinks vinse ai punti in 15 round, a sorpresa, tanto che l'incontro venne nominato Ring Magazine upsets of the year. L'incontro fu infatti molto avvincente: Ali che mostrava di non essere al massimo della preparazione, sub\u00ec nelle prime riprese la maggiore aggressivit\u00e0 di Spinks, il quale poteva contare anche su una maggiore giovinezza (24 anni contro i 36 del campione). Tuttavia dalla quinta ripresa in poi, Ali ebbe una reazione d'orgoglio che, grazie alla sua migliore tecnica pugilistica, gli permise di tenere a bada il giovane sfidante; arrivati alla decima ripresa i cartellini vedevano ancora il leggero vantaggio Spinks il quale, pur non avendo mai combattuto per 12 riprese, riusc\u00ec a mantenere il vantaggio ai punti su due dei tre cartellini dei giudici fino alla fine. Il 15 febbraio del 1978 Leon Spinks vinse ai punti il titolo mondiale dei pesi massimi (versione WBA e WBC) con verdetto non unanime: 145 a 140 e 144 a 141 furono infatti i punteggi dei primi due giudici, mentre il terzo vide una supremazia di Ali di un punto, 143 a 142.\nDopo questa vittoria, inattesa quanto inaspettata, Leon decise di sfruttare economicamente il titolo appena vinto. Infatti, nel match contro Ali il giovane sfidante aveva accettato una modesta borsa, pur di giocarsi il mondiale. Anche per questo motivo, il giovane campione, che gi\u00e0 prima del match contro Muhammad Ali aveva sottoscritto l'impegno di affrontare Ken Norton in caso di conquista del titolo, decise di rifiutare quest'ultimo, a favore di un re-match contro Ali, rivincita che gli avrebbe fatto incassare una borsa pi\u00f9 pingue che un incontro con Norton.\nFu per questo motivo che il 31 marzo del 1978 la WBC revoc\u00f2 la corona al giovane Leon, il quale affront\u00f2 cos\u00ec Ali una seconda volta, nel settembre dello stesso anno. Nel periodo tra la conquista del titolo e la rivincita contro Ali, Spinks fu al centro di alcuni scandali, come il possesso di droga e il ritiro della patente per guida pericolosa. Soprannominato Neon per il suo modo vistoso di vestire e per la vita mondana, trascorsa nei locali notturni, Leon parve non impegnarsi molto duramente per confermarsi campione.\nViceversa, Muhammad Ali si stava impegnando meticolosamente, conscio del fatto che aveva probabilmente sottovalutato il giovane sfidante. Fu cos\u00ec che il regno di Spinks dur\u00f2 pochi mesi, infatti nella rivincita, fu nettamente battuto ai punti da Al\u00ec, che conquist\u00f2 cos\u00ec l'ultimo titolo mondiale della carriera. L'incontro fu infatti a senso unico, in cui il vecchio campione prevalse con un verdetto unanime di 10-4, 10-4 e 11-4, sovrastando tecnicamente Spinks.\nDopo la perdita del titolo, Leon sostenne un incontro contro il pugile sudafricano Gerrie Coetzee, il quale vantava 21 vittorie e zero sconfitte. Questo incontro avrebbe permesso all'ex campione di giocarsi successivamente la corona mondiale WBA, lasciata vacante da Ali, ormai ritiratosi. Purtroppo anche in questo caso risultarono evidenti i limiti di Spinks, il quale venne messo Ko alla prima ripresa.\nFallita la riconquista del titolo WBA, nell'anno successivo, Spinks sostenne altri 4 incontri affrontando pugili di buona caratura, tra cui Alfredo Evangelista. Ottenendo tre vittorie per Ko ed un pareggio, Spinks ebbe una nuova possibilit\u00e0 per il titolo mondiale dei massimi nel 1981, questa volta la versione WBC contro Larry Holmes.\nTuttavia anche questa volta non riusc\u00ec a ritornare campione, perdendo per KOT al 3\u00ba round.\n Una sconfitta prevedibile, dopo che Leon aveva ostentato i suoi limiti sia nella rivincita contro Ali, sia contro Coetzee.\nNel 1986 sfid\u00f2 Dwight Muhammad Qawi per il mondiale dei massimi leggeri, ma Qawi lo sconfisse per KOT al 6\u00ba round. Il 22 maggio 1987 sul ring di Jesi, fu messo KO al settimo round dalla medaglia di bronzo di Los Angeles 1984 Angelo Musone."}
{"id": "2653642", "revid": "481349", "url": "https://it.wikipedia.org/wiki?curid=2653642", "title": "Patto con il diavolo (film)", "text": "Patto con il diavolo (\"Shortcut to Happiness\") \u00e8 un film del 2003 diretto da Alec Baldwin, tratto dal breve racconto \"The Devil and Daniel Webster\" di Stephen Vincent Ben\u00e9t e basato sul \"Dottor Faust\".\nTrama.\nJabez Stone \u00e8 uno scrittore alquanto disperato, in quanto tutta la sua vita \u00e8 un dramma e il lavoro non lo gratifica affatto. Solo una bellissima sconosciuta potr\u00e0 dare una svolta positiva alla sua vita, offrendogli ricchezza e fama in cambio della sua anima."}
{"id": "2653645", "revid": "1543377", "url": "https://it.wikipedia.org/wiki?curid=2653645", "title": "Fosca (Colombia)", "text": "Fosca \u00e8 un comune della Colombia facente parte del dipartimento di Cundinamarca.\nIl centro abitato venne fondato da Nicol\u00e1s De Federman nel 1536."}
{"id": "2653650", "revid": "43530", "url": "https://it.wikipedia.org/wiki?curid=2653650", "title": "Ritensione idrica", "text": ""}
{"id": "2653655", "revid": "767487", "url": "https://it.wikipedia.org/wiki?curid=2653655", "title": "Gong Qiuxia", "text": "Negli anni '40, divenne una delle \"Sette grandi star del canto\".\nBiografia.\nNel 1933, la cantante ha viaggiato in tutto il Sudest asiatico come parte della \"Plum Flower Troupe\" (\u6885\u82b1\u6b4c\u821e\u56e2) di Shanghai. Una delle rappresentazioni teatrali alle quali ha preso parte \u00e8 stata \"I cinque generali tigre\" (\u4e94\u864e\u5c06).\nCarriera.\nNel 1936, Gong ha recitato nel suo primo film, \u7236\u6bcd\u5b50\u5973. Nel 1937 ha recitato in \u538b\u5c81\u94b1, entrando a tutti gli effetti nel mondo del cinema. Il ruolo con il quale \u00e8 stata riconosciuta dal grande pubblico \u00e8 quello di una casalinga matura.\nDal 1938 al 1980 ha recitato in un gran numero di film, tra i quali \"\u56db\u5343\u91d1\" (Quattro figlie) le ha procurato il soprannome di \"sorellona\".\nNegli anni '30 \u00e8 stata riconosciuta come una delle tre cantanti mandopop pi\u00f9 in auge, insieme a Zhou Xuan e Bai Hong.\n\u00c8 morta nel 2004."}
{"id": "2653657", "revid": "767487", "url": "https://it.wikipedia.org/wiki?curid=2653657", "title": "Willie Alexander", "text": "In precedenza Alexander aveva suonato nei The Lost, nei The Bagatelle e nei The Grass Menagerie riscuotendo un certo successo a livello locale prima di diventare membro dei The Velvet Underground a fine 1971, raggiungendo gli ex compagni dei Grass Menagerie Doug Yule e Walter Powers, rimpiazzando Sterling Morrison, che aveva lasciato il gruppo per intraprendere la carriera accademica.\nInizi.\nAlexander (tastierista e compositore) cominci\u00f2 la sua carriera musicale con il duo folk \"Baba &amp; Willie Loco\" e in seguito form\u00f2 i Lost, band che comprendeva anche Ted Myers (chitarra), Hugh Magbie (chitarra solista e voce), Tony Pfeiffer (batteria) e Walter Powers (basso). Il gruppo si form\u00f2 nel 1964 al Goddard College di Plainfield, nel Vermont e debutt\u00f2 a Burlington (Vermont). In seguito i Lost si trasferirono a Boston, Magbie e Pfeiffer se ne tornarono al college e al gruppo si unirono Lee Mason (batteria) e Kyle Garrahan (chitarra). Questa formazione registr\u00f2 un demotape prodotto da Barry Tashian, il leader dei The Remains.\nIl provino interess\u00f2 la Capitol Records, cos\u00ec i Lost firmarono un contratto e registrarono le due canzoni del singolo \"Maybe more than you/Back door blues\" (1965), un discreto successo nell'area di Boston e dintorni. Il gruppo support\u00f2 in concerto, in quel periodo, nomi come Sonny &amp; Cher, James Brown, Supremes e Beach Boys. Il secondo 45 giri del gruppo usc\u00ec nell'agosto del 1966 (\"Violet gown\"), ma per qualche ragione il disco fu ritirato dal mercato dalla Capitol e sostituito con una versione diversa della canzone. L'etichetta non esercit\u00f2 l'opzione sul gruppo e i Lost si trovarono senza un contratto discografico.\nDurante gli ultimi concerti dei Lost, Willie Alexander, Lee Mason e Walter Powers, si esibivano anche come trio con il nome di Mere Bagatelle. Con lo scioglimento dei Lost, i Mere Bagatelle diventarono Bagatelle, guidati da Lee Mason e senza gli altri due compagni d'avventura precedenti. Solo in seguito Willie Alexander si un\u00ec nuovamente ai Bagatelle, sostituendo Bob Degan. Il gruppo firm\u00f2 un contratto discografico con la ABC e debutt\u00f2 con il singolo \"Suck a fuss about Sunday\" (1968), un successo discreto che consent\u00ec di finanziare le registrazioni dell'album \"11pm Saturday\", prodotto da Tom Wilson. All'epoca, Willie Alexander militava anche nei Grass Menagerie, nel quale suonava la batteria, con Rennie Millican al piano, Walter Powers al basso (gi\u00e0 nei Lost con Alexander), i due chitarristi Gill Glasser e John Hayden e la voce femminile di Lynn Sheffield (in qualche caso, anche chitarrista e compositrice). Nello stesso periodo al gruppo si un\u00ec anche Doug Yule (che in seguito lasci\u00f2 per rimpiazzare John Cale nei Velvet Underground).\nIl gruppo registr\u00f2 qualche canzone per la RCA e la Vanguard, ma nulla \u00e8 mai stato pubblicato ufficialmente.\nQuando anche Lou Reed prima e Sterling Morrison dopo si stancarono dei Velvet Underground e lasciarono il gruppo, Yule aveva conquistato la leadership della band e chiam\u00f2 a far parte del gruppo Alexander.\nVelvet Underground.\nCon i Velvet Underground, Alexander si esib\u00ec in Inghilterra, Scozia e Paesi Bassi in supporto dell'allora album in uscita del gruppo, \"Loaded\". Dopo aver completato il tour il 21 novembre 1971 a Groningen, la band pianific\u00f2 di iniziare le registrazioni per un nuovo disco, ma il manager del gruppo, Steve Sesnick, mand\u00f2 a casa tutti i membri del gruppo a parte Yule, lasciandolo solo a registrare quello che diventer\u00e0 l'album \"Squeeze\" (pubblicato nel 1973), solo nominalmente un album dei Velvet Underground ma in realt\u00e0 un album solista di Doug Yule. Alexander, disgustato, lasci\u00f2 immediatamente la band.\nDopo aver lasciato i Velvet Underground, inizi\u00f2 una proficua carriera musicale, sia solista che con il suo gruppo, la Boom Boom Band, durata fino ai giorni nostri. Nel mezzo, Alexander si un\u00ec a Powers per un tour in Francia nel 1982 sotto l'egida dell'etichetta punk francese New Rose Records."}
{"id": "2653658", "revid": "386562", "url": "https://it.wikipedia.org/wiki?curid=2653658", "title": "Kung Chiu-hsia", "text": ""}
{"id": "2653659", "revid": "1543377", "url": "https://it.wikipedia.org/wiki?curid=2653659", "title": "Funza", "text": "Funza \u00e8 un comune della Colombia facente parte del dipartimento di Cundinamarca.\nIl centro abitato venne fondato da Gonzalo Jimenez de Quezada nel 1537."}
{"id": "2653661", "revid": "200568", "url": "https://it.wikipedia.org/wiki?curid=2653661", "title": "Vocale chiusa", "text": "Una vocale chiusa o alta \u00e8 un tipo di suono vocalico impiegato in numerose lingue parlate. \u00c8 caratterizzata da una posizione della lingua pi\u00f9 vicina possibile al palato, senza per\u00f2 creare una costrizione eccessiva che implicherebbe l'emissione di una consonante.\nLa definizione del termine \u00e8 fissata dall'alfabeto fonetico internazionale (IPA). Le vocali chiuse sono spesso chiamate anche vocali alte, come nella tradizione fonetica americana, perch\u00e9 durante la loro articolazione la lingua \u00e8 posizionata in alto nella bocca. L'IPA identifica sei vocali chiuse:\nNel contesto fonologico di una determinata lingua, una \"vocale chiusa\" pu\u00f2 essere qualsiasi vocale pi\u00f9 chiusa di una vocale media. Cos\u00ec, in quel contesto vocali semichiuse o quasi chiuse possono essere considerate come vocali chiuse."}
{"id": "2653668", "revid": "767487", "url": "https://it.wikipedia.org/wiki?curid=2653668", "title": "Changesbowie", "text": "Changesbowie \u00e8 una compilation di David Bowie, pubblicata nel 1990 dall'etichetta discografica Rykodisc negli Stati Uniti e dalla EMI nel Regno Unito come parte di un programma di rimasterizzazione delle canzoni di Bowie, in sostituzione di \"ChangesOneBowie\", l'originale raccolta di successi pubblicata dalla RCA. In una versione in vinile su doppio LP, pubblicata in contemporanea, vennero inseriti anche altri brani: \"Starman\" (dopo \"Space Oddity\"), \"Life on Mars?\" (dopo \"The Jean Genie\") e \"Sound and Vision\" (dopo \"Golden Years\"). \nMentre l'immagine di copertina, rielaborazione di quella di \"ChangesOneBowie\", era stata nel suo insieme bocciata come dilettantesca (giudicata, secondo il critico David Buckley, un collage \"taglia e cuci\" di infima categoria), la raccolta raggiunse il primo posto in Gran Bretagna, risultando il primo album di Bowie a raggiungere la vetta della classifica sin da \"Tonight\" del 1984."}
{"id": "2653669", "revid": "1543377", "url": "https://it.wikipedia.org/wiki?curid=2653669", "title": "F\u00faquene", "text": "F\u00faquene \u00e8 un comune della Colombia facente parte del dipartimento di Cundinamarca.\nIl centro abitato venne fondato da Gabriel Carvajal nel 1638."}
{"id": "2653671", "revid": "287204", "url": "https://it.wikipedia.org/wiki?curid=2653671", "title": "Fuquene", "text": ""}
{"id": "2653673", "revid": "47767", "url": "https://it.wikipedia.org/wiki?curid=2653673", "title": "Dan the Dyna-Mite", "text": "Dan the Dyna-Mite \u00e8 un personaggio immaginario, un supereroe adolescente pubblicato dalla DC Comics. Fu la giovane spalla di TNT, e fu creato da Mort Weisinger e Hal Sharp per la DC Comics. TNT e Dyna-Mite fecero il loro debutto in \"World's Finest Comics\" n. 5 e furono i protagonisti di \"Star-Spangled Comics\" dal n. 7 al n. 23.\nStoria del personaggio.\nDanny Dunbar fu il pupillo di Thomas N. Thomas, un professore di una scuola superiore che insegnava chimica ed educazione fisica.\nUna sera mentre Thomas e Dunbar lavoravano ad un esperimento, la mano di Thomas accidentalmente tocc\u00f2 quella di Dunbar e sia il professore che lo studente si ritrovarono pi\u00f9 \"energizzati\". Thomas cap\u00ec che entrambi avevano assorbito una parte delle sostanze chimiche con cui stavano lavorando. Toccandosi, Thomas e Dunbar si caricavano di una sconosciuta forma di energia e possedevano brevemente dei poteri super umani.\nDecisero di non rivelare la loro scoperta pubblicamente per paura che fosse utilizzata per fini sbagliati. Invece, utilizzarono i loro nuovi super poteri per combattere il crimine come eroi mascherati. Thomas si fece conoscere come T.N.T. e Dunbar come Dan the Dyna-Mite, e entrambi si unirono alla All-Star Squadron in tempo di guerra. Sia Thomas che Dunbar indossavano i \"dyna-anelli\". Facendo combaciare gli anelli, Thomas e Dunbar innescavano una reazione chimica che conferiva loro i super poteri.\nNell'aprile 1942, TNT e Dyna-Mite si batterono contro i sabotatori nazisti che stavano cercando di far saltare in aria una diga in Colorado.Quando i sabotatori scapparono con una macchina, il duo li insegu\u00ec nella loro auto. Uno dei proiettili sparati dai malfattori colp\u00ec uno pneumatico dell'automobile guidata dai due eroi, facendola sbandare, sbattere e mandandola in fiamme. Il giovane eroe Iron Munro tir\u00f2 T.N.T. e Dyna-Mite fuori dalle rovine. T.N.T. era gi\u00e0 morto, e il suo spirito fu portato via dalla valchiria Gruda degli Axis Amerika. Munro riusc\u00ec a portare Dyna-Mite all'ospedale, dove fu ricoverato.\nDnny fu addolorato, ma si riprese quando il Presidente Roosevelt richiese che lui e gli altri membri dell'All-Star Squadron intraprendessero un tour in giro per il paese per incoraggiare la chiamata alle armi. La sua depressione si fece pi\u00f9 pressante a causa della sua realizzazione che, senza T.N.T., non poteva pi\u00f9 ottenere i suoi poteri. Presto, Danny impar\u00f2 che poteva ottenerli lo stesso, indossando i due anelli contemporaneamente e facendoli combaciare.\nNel suoi \"anni d'oro\", Dan si un\u00ec ai suoi amici d'infanzia Neptune Perkins, Doiby Dickles, Merry Pemberton ed i Gemelli Tornado per formare la \"Old Justice\". Erano tutti ex spalle di supereroi. Abolivano i gruppi di supereroi adolescenti e le teste calde della Young Justice numerose volte. Durante il corso della storia Sins of Youth, occorse una manifestazione di questo numero nella DC. Fu attaccato e dozzine di supereroi adulti divennero giovani ed i membri della Young Justice divennero adulti. La Old Justice, non infettata, si ritrov\u00f2 a dover tenere a bada il caotico gruppo di giovani eroi, con l'aiuto della ora adulta Young Justice. Lavorando temporaneamente fuori dal quartier generale della Justice League a Happy Harbor, ognuno ebbe a che fare con Klarion il Ragazzo Mago, altri super criminali adolescenti e dozzine di mostri creati magicamente. Si arriv\u00f2 alle mani facili in una feroce battaglia sui campi innevati del complesso scientifico in Alaska. Alla fine dell'avventura, una volta che Klarion fu arrestato e che gli eroi furono riportati alla normalit\u00e0, la Old Justice cap\u00ec che la Young Justice era formata da validi eroi.\nPoteri.\nCome per il suo mentore, possedeva un anello che controllava i suoi poteri, rilasciandoli solo quando venivano entrambi in contatto. Originariamente indossava solo uno degli anelli, ma dopo che il suo mentore mor\u00ec, scopr\u00ec di poter indossare entrambi gli anelli e che poteva rilasciarne il potere facendoli combaciare.\nDyno-Mite Dan.\nFalse riproduzioni funzionanti degli anelli furono messi in un'asta online da un personaggio che voleva essere un supereroe, di nome Dyno-Mite Dan (Harris D. Ledbetter). Comparve solo una volta, dopo essersi unito ai nuovi Sette Soldati della Vittoria di Vigilante di breve durata. Tutti i membri di questo gruppo furono trucidati dagli Dei della Messa Miracolosa (gli Sheeda).\nAltre versioni.\nNella miniserie Elseworld intitolata \"The Golden Age\" di James Robinson e Paul Smith, T.N.T. fu ucciso in un incidente, e Daniel Dunbar fu altamente depresso. Si prest\u00f2 volontariamente ad un esperimento governativo (facendo cader su di lui una bomba atomica) che lo trasform\u00f2 nel potente Dynaman, che possedeva una vasta forza super umana, resistenza ed il potere di volare. Tuttavia, fu successivamente rivelato nella miniserie, che Ultra-Humanite rimosse il cervello di Dunbar e lo rimpiazz\u00f2 con quello di Adolf Hitler. I membri della Justice Society of America e dell'All-Star Squadron uniti sconfissero Dynaman in una battaglia colossale a Washington D.C.."}
{"id": "2653677", "revid": "200568", "url": "https://it.wikipedia.org/wiki?curid=2653677", "title": "Vocale quasi chiusa", "text": "Una vocale quasi chiusa \u00e8 un tipo di suono vocalico impiegato in numerose lingue parlate. \u00c8 caratterizzata da una posizione della lingua vicina a quella di una vocale chiusa, ma con una costrizione leggermente minore. Le vocali quasi chiuse sono talvolta descritte come varianti rilassate delle vocali completamente chiuse. \nLe vocali quasi chiuse identificate dall'alfabeto fonetico internazionale sono le seguenti:"}
{"id": "2653678", "revid": "125183877", "url": "https://it.wikipedia.org/wiki?curid=2653678", "title": "Ken Takakura", "text": "Interprete carismatico, dallo stile di recitazione meditativo e dalla presenza scenica stoica, \u00e8 stato definito \"il Clint Eastwood giapponese\". Soprannominato \"Ken-san\" () dal pubblico nipponico, ha recitato in pi\u00f9 di 200 film nel corso della sua carriera, godendo di notevole fama in patria.\nBiografia.\nL'attore \u00e8 noto anche in Occidente per aver lavorato in pellicole statunitensi come \"Yakuza\" (1975) di Sydney Pollack, accanto a Robert Mitchum, e \"Black Rain - Pioggia sporca\" (1989) con Michael Douglas, in cui interpreta probabilmente il suo ruolo pi\u00f9 famoso, quello del commissario di polizia giapponese Matsumoto.\nHa lavorato in molte altre pellicole giapponesi e statunitensi, tra le quali sono degne di nota \"Antarctica\" (1985), dove \u00e8 protagonista, e \"Non \u00e8 pi\u00f9 tempo d'eroi\" (1970), dove recita con Michael Caine; negli ultimi anni l'attore ha interpretato poche pellicole, tra le quali si segnala il film drammatico \"Mille miglia... lontano\" (2005) del regista cinese Zhang Yimou, dove \u00e8 nuovamente protagonista.\nL'attore \u00e8 morto a 83 anni, per un linfoma maligno in un ospedale a Tokyo il 10 novembre 2014.\n\u00c8 stato sposato dal 1959 al 1971 con Chiemi Eri."}
{"id": "2653679", "revid": "1543377", "url": "https://it.wikipedia.org/wiki?curid=2653679", "title": "Fusagasug\u00e1", "text": "Fusagasug\u00e1 \u00e8 un comune della Colombia facente parte del dipartimento di Cundinamarca.\nIl centro abitato venne fondato da Gonzalo Jim\u00e9nez de Quezada nel 1537."}
{"id": "2653680", "revid": "287204", "url": "https://it.wikipedia.org/wiki?curid=2653680", "title": "Fusagasug\u00e0", "text": ""}
{"id": "2653682", "revid": "287204", "url": "https://it.wikipedia.org/wiki?curid=2653682", "title": "Fusagasuga", "text": ""}
{"id": "2653683", "revid": "1522738", "url": "https://it.wikipedia.org/wiki?curid=2653683", "title": "Regione del Curdistan", "text": ""}
{"id": "2653688", "revid": "173617", "url": "https://it.wikipedia.org/wiki?curid=2653688", "title": "Esteban de Jes\u00fas", "text": "La carriera.\nCompagno di palestra di Wilfred Ben\u00edtez, anch'egli futuro Campione del mondo, pass\u00f2 al professionismo nel 1969, a diciassette anni. Rimase imbattuto per 26 match, combattuti quasi tutti a Porto Rico salvo alcuni degli ultimi in Venezuela. Fu sconfitto per la prima volta ai punti dal venezuelano Antonio Gomez, a Caracas.\nIl 17 novembre 1972, dopo 42 incontri con una sola sconfitta, de Jes\u00fas fu il primo pugile a sconfiggere il fuoriclasse Roberto Dur\u00e1n. Lo rimase fino al novembre del 1980, quando \"Manos de piedra\", dopo aver inanellato una striscia positiva di altri 71 incontri vinti e un solo pari, fu sconfitto da Sugar Ray Leonard nella celebre rivincita. L'evento che lo rese celebre accadde al Madison Square Garden di New York, al limite delle 138 libbre e quindi non valido per il mondiale dei pesi leggeri, detenuto dal panamense. De Jes\u00fas vinse ai punti in 10 round, riuscendo addirittura ad atterrare Dur\u00e1n nel 1\u00ba round. \nLa vittoria del portoricano fece scalpore, perch\u00e9 Dur\u00e1n era considerato imbattibile, essendo il campione del mondo lineare in carica e nella versione WBA. Per tale motivo il match venne nominato Ring Magazine upsets of the year. \nDe Jes\u00fas dovette attendere il marzo del 1974 per incontrare di nuovo Dur\u00e1n e contendergli la cintura mondiale. Il panamense, stavolta, non si fece cogliere impreparato e vinse per Knock-out tecnico all'11\u00ba round.\nNel 1975 de Jes\u00fas sfid\u00f2 un altro mito, il colombiano Antonio Cervantes, campione mondiale WBA dei pesi superleggeri, perdendo tuttavia ai punti in 15 round.\nNel 1976, invece, ottenne la chance di combattere nuovamente per il mondiale dei leggeri contro il giapponese Guts Ishimatsu, detentore per la WBC. De Jes\u00fas riusc\u00ec finalmente a prevalere e divenne campione mondiale della categoria. Lo rimase fino al gennaio 1978, quando fu battuto per KOT al 12\u00ba round nel suo terzo incontro con Roberto Dur\u00e1n, in un match allestito per la riunificazione del titolo mondiale tra le due federazioni pugilistiche (WBA e WBC).\nNel 1980 de Jes\u00fas tent\u00f2 un'ultima volta di conquistare un titolo mondiale, quello WBC dei superleggeri, ma l'afroamericano Saoul Mamby lo sconfisse per KOT al 13\u00ba round. De Jes\u00fas si ritir\u00f2 dopo quel match, all'et\u00e0 di soli 29 anni.\nNel 2001 la rivista The Ring lo ha collocato al 15\u00ba posto in una propria classifica dei migliori pesi leggeri della storia del pugilato.\nVita dopo la boxe.\nIn quello che divenne un caso giudiziario famoso in Porto Rico, Esteban de Jes\u00fas venne condannato all'ergastolo per aver ucciso, durante il fine settimana del Giorno del ringraziamento del 1981, un diciassettenne nel corso di un litigio avvenuto per questioni di droga.\nIn prigione, de Jes\u00fas, che eccelleva anche nel baseball, contribu\u00ec a trasformare il team dei carcerati in una squadra ai massimi livelli nazionali del Porto Rico.\nNel 1984 divenne un predicatore cristiano e, poco dopo, divenne noto il fatto che avesse contratto l'HIV e fosse affetto da AIDS conclamato. Dopo essere stato graziato dal governatore Rafael Hern\u00e1ndez Col\u00f3n, de Jes\u00fas pot\u00e9 tornare alla propria casa per trascorrere gli ultimi giorni con la famiglia. \nPrima di morire fu visitato da numerose celebrit\u00e0, tra cui Orlando Cepeda, giocatore di baseball tra i pi\u00f9 celebri in Porto Rico e negli Stati Uniti, il musicista di salsa Cheo Feliciano e lo stesso Roberto Duran.\nDuran abbracci\u00f2 e baci\u00f2 de Jes\u00fas e chiese alla propria figlia di fare lo stesso. Al fatto era presente l'altro ex pugile Jos\u00e9 Torres, che testimoni\u00f2 del proprio stupore nell'assistere al gesto di compassione di Duran, che sollev\u00f2 de Jes\u00fas dal letto e lo abbracci\u00f2 quando ancora l'AIDS era considerato una malattia estremamente contagiosa e non si sapeva quasi nulla del modo in cui combatterla.\nEsteban de Jes\u00fas mor\u00ec un mese dopo essere stato graziato, all'et\u00e0 di 37 anni."}
{"id": "2653690", "revid": "62004", "url": "https://it.wikipedia.org/wiki?curid=2653690", "title": "Jozef Planckaert", "text": ""}
{"id": "2653692", "revid": "62748", "url": "https://it.wikipedia.org/wiki?curid=2653692", "title": "Curdistan", "text": ""}
{"id": "2653694", "revid": "110157", "url": "https://it.wikipedia.org/wiki?curid=2653694", "title": "Microsoft Office Communicator", "text": "Microsoft Office Communicator \u00e8 stato un client per messaggistica istantanea inserito all'interno del servizio Microsoft Office Communications Server. \nCommunicator offriva caratteristiche di messaggistica istantanea, VoIP, Videoconferenza, ed interoperativit\u00e0 con gli altri prodotti Microsoft (come i contatti di Microsoft Outlook); il software si rivolge ad ambienti aziendali.\nIl client fu lanciato nel 2005 con il nome di Office Communicator 2005, e due anni dopo, con la successiva versione di Office, fu aggiornato a Office Communicator 2007.\nIl 25 gennaio 2011 \u00e8 stato distribuito Microsoft Lync che sostituisce l'ultima versione \"Office Communicator 2007 R2\", distribuita il 19 marzo 2007."}
{"id": "2653697", "revid": "339392", "url": "https://it.wikipedia.org/wiki?curid=2653697", "title": "Microsoft Office Live Communication Server", "text": ""}
{"id": "2653700", "revid": "27891364", "url": "https://it.wikipedia.org/wiki?curid=2653700", "title": "Piano soffice", "text": ""}
{"id": "2653701", "revid": "37401", "url": "https://it.wikipedia.org/wiki?curid=2653701", "title": "Vocale semichiusa", "text": "Una vocale semichiusa (o medio-alta) \u00e8 un tipo di suono vocalico impiegato in certe lingue parlate. \u00c8 caratterizzata da una posizione della lingua a due terzi del percorso tra una vocale chiusa e una vocale media.\nLe vocali semichiuse identificate dall'alfabeto fonetico internazionale sono le seguenti:"}
{"id": "2653702", "revid": "1543377", "url": "https://it.wikipedia.org/wiki?curid=2653702", "title": "Gachal\u00e1", "text": "Gachal\u00e1 \u00e8 un comune della Colombia facente parte del dipartimento di Cundinamarca.\nIl centro abitato venne fondato da Mariano de Mendoza y Bueno nel 1810."}
{"id": "2653703", "revid": "287204", "url": "https://it.wikipedia.org/wiki?curid=2653703", "title": "Gachal\u00e0", "text": ""}
{"id": "2653704", "revid": "287204", "url": "https://it.wikipedia.org/wiki?curid=2653704", "title": "Gachala", "text": ""}
{"id": "2653706", "revid": "125785734", "url": "https://it.wikipedia.org/wiki?curid=2653706", "title": "Roberto Mura", "text": "Biografia.\nFamiglia e studi.\nNipote di Candido Mura, avvocato e politico (Sassari, 2 dicembre 1874 \u2013 Sassari 20 febbraio 1947) e Annina Cordella, casalinga (Sassari, 7 maggio 1883 \u2013 Sassari, 4 ottobre 1948); figlio di Guido Mura, bancario (Sassari, 4 ottobre 1921 \u2013 Pavia 24 gennaio 2004 e Grazia Aurea Farina, casalinga (Sassari, 27 marzo 1928).\nNel 1974 consegue la maturit\u00e0 scientifica presso il Liceo Scientifico Torquato Taramelli di Pavia. \nIl 19 agosto 1980 parte per il servizio di leva e si congeda, con il grado di Caporalmaggiore, il 4 agosto 1981.\nAttivit\u00e0 professionali.\nDal 1980 al 2004 lavora al Gruppo Bias. Nel 1998 fonda la sua prima societ\u00e0, la Faircom sas a San Genesio ed Uniti (PV). Nel 2005 diventa Direttore Generale dell\u2019Editoriale Nord S.c.a.r.l di Milano, editore del quotidiano politico \u201cLa Padania\u201d e nello stesso periodo diventa editore e Direttore Responsabile di AutoClub Pavia, periodico di informazione ai Soci ACI \u2013 Automobile Club Italiano della Provincia di Pavia. \nSempre nel 2005 viene chiamato dalla Regione Lombardia come Esperto Esterno della Commissione tecnica in materia di Comunicazione, Editoria e Immagine.\nAttivit\u00e0 istituzionale e politica.\nLega Nord.\nEntra in Lega Nord nel 1992 e diviene per tre volte Segretario Provinciale della Lega Nord di Pavia. Nel 2012 su incarico del Segretario Nazionale Giancarlo Giorgetti ha anche guidato come Commissario Provinciale la Segreteria della Lega Nord di Crema.\nComune di San Genesio ed Uniti (PV).\nNelle elezioni amministrative del 1997 viene eletto prima come Consigliere Comunale, poi nel 1999 viene nominato Vicesindaco e Assessore con deleghe al Bilancio, Servizi Sociali, Sanit\u00e0, Pubblica Istruzione e Personale fino all\u2019elezione a Sindaco, carica che manterr\u00e0 ininterrottamente fino al 2011. Viene rieletto in Consiglio Comunale nel 2016 dove svolge il ruolo di Presidente del Consiglio Comunale.\nSenato della Repubblica Italiana.\nSenatore per la Lega Nord dal 2008 Mura ricopre il ruolo di membro della Commissione Difesa del Senato dal 22 maggio 2008 al 30 gennaio 2009, membro della Commissione Lavori pubblici e Comunicazioni dal 22 maggio 2008 al 17 novembre 2011 in sostituzione del Viceministro alle Infrastrutture e Trasporti Roberto Castelli, membro della Commissione Finanze e Tesoro dal 30 gennaio 2009 al 10 gennaio 2012 e membro della Commissione Giustizia dall'11 gennaio 2012. Mura fa anche parte come componente dall'8 novembre 2011 della Giunta delle elezioni e immunit\u00e0 parlamentari e del Comitato parlamentare per i procedimenti di accusa, dal 29 marzo 2011 della Commissione di Vigilanza RAI e della Sottocommissione permanente per l'accesso. Infine, dal 23 aprile 2009, \u00e8 membro sostituto della Commissione per la vigilanza sulla cassa depositi e prestiti.\nMura \u00e8 relatore insieme a Cosimo Latronico (Pdl) e Mauro Agostini (Pd) del ddl Sviluppo del 2011 approvato definitivamente il 7/7/11 al Senato con 162 si, 133 no e un astenuto dopo che il governo ha posto la questione di fiducia.\nIl 2 maggio 2012 \u00e8 nominato nuovo vicecapogruppo del gruppo della Lega Nord al Senato della Repubblica in sostituzione del dimissionario Lorenzo Bodega. \nDurante tutta la XVI Legislatura \u00e8 stato presente al 100% delle 860 sedute del Senato, \u00e8 intervenuto 642 volte in Aula e in Commissione, ha avuto un indice di produttivit\u00e0 di 308,2 (83\u00b0 su 322 Senatori), \u00e8 stato presente al 99,08% delle votazioni in Aula con 6.339 voti su 6.398 (7\u00b0 su 323 Senatori), 10 volte Relatore su Disegni di Legge e firmatario di 50 Disegni di Legge. Mura ha inoltre presentato 66 Mozioni, 2 Interpellanze, 24 Interrogazioni, 4 Risoluzioni, 62 Ordini del Giorno e 1030 Emendamenti a sua firma. \nConsiglio Regionale della Lombardia.\nNelle Elezioni per il rinnovo del Consiglio Regionale della Lombardia del 4 marzo 2018 viene eletto con 2.659 preferenze nelle liste della Lega Nord e ricopre il ruolo di Presidente della Commissione Speciale - Rapporti tra Lombardia, Istituzioni europee, Confederazione Svizzera e Province autonome, \u00e8 membro della IV Commissione permanente - Attivit\u00e0 produttive, istruzione, formazione e occupazione e membro della VI Commissione permanente - Ambiente e protezione civile.\nConsiglio Comunale di Pavia.\nNelle Elezioni Amministrative a Pavia del 26 maggio 2019 viene candidato come Capolista dalla Lega-Lega Lombardia-Salvini Lombardia e viene eletto in Consiglio Comunale, dove svolge il ruolo di Capogruppo del suo Gruppo Consiliare. \nAltri incarichi.\nNel 1993 membro del Consiglio di Amministrazione dell\u2019IPAB-Asilo Coniugi Villa di San Genesio ed Uniti.\nNel 2001 Presidente del Consorzio Acquedotto tra i Comuni di San Genesio ed Uniti, Zeccone, Bornasco, Roncaro, Cura Carpignano e Ceranova.\nNel 2003 Presidente della Conferenza dei Sindaci SUAP \u2013 Sportello Unico per le Attivit\u00e0 Produttive \u201cIl Mulino\u201d di San Genesio ed Uniti. \nNel 2007 Membro del Consiglio di Rappresentanza dei Sindaci dell\u2019ASL \u2013 Azienda Sanitaria Locale di Pavia.\nNel 2009 Presidente del Comitato di San Genesio ed Uniti (PV) dell\u2019Associazione di solidariet\u00e0 \u201cPer i bambini di Chernobyl\u201d \u2013 ONLUS.\nNel 2013 Segretario dell\u2019Associazione di Amicizia Interparlamentare \u201cItalia/Azerbaigian\u201d presso il Senato della Repubblica a Roma.\nNel 2013 consulente per il Senato della Repubblica a Roma per la predisposizione del materiale d\u2019Aula e di Commissione e per la gestione dei rapporti con gli Enti e le Istituzioni Statali per conto del Gruppo Parlamentare Lega Nord e Autonomie.\nNel 2013 Presidente del Consiglio di Amministrazione di Riccagioia S.C.p.A. \u2013 Centro di Ricerca, Formazione e Servizi della Vite e del Vino di Regione Lombardia.\nNel 2015 Presidente del Consiglio di Amministrazione di ASM Vigevano e Lomellina S.p.A. a Vigevano (PV),\nNel 2017 Presidente del Consiglio Direttivo in AICA-Associazione Italiana Consulenti Ambientali di Pavia."}
{"id": "2653712", "revid": "105428083", "url": "https://it.wikipedia.org/wiki?curid=2653712", "title": "Opzione (cinema)", "text": "Nell'industria cinematografica l'opzione \u00e8 un accordo contrattuale tra una casa cinematografica e il detentore dei diritti di un'opera, il quale sceglie di sottostare alla prevendita dei diritti della sua opera prima di una certa data.\nSi tratta di semiacquisizione dei diritti cinematografici di un'opera, che sia letteraria o di altro genere, dalla quale si decider\u00e0 poi se trasporla con l'approvazione del semaforo verde, cosa che consente ai produttori di ridurre le perdite finanziarie in caso di fallimento del progetto, ed \u00e8 per questo che \u00e8 molto comune e utilizzata nell'industria cinematografica.\nIn questo modo produttori possono iniziare a far scrivere una sceneggiatura basata sull'opera opzionata.\nParlando finanziariamente, l'accordo contrattuale si qualifica come un'opzione reale ed \u00e8 per questo molto simile ad altri tipi di opzione."}
{"id": "2653718", "revid": "1543377", "url": "https://it.wikipedia.org/wiki?curid=2653718", "title": "Labateca", "text": "Labateca \u00e8 un comune della Colombia facente parte del dipartimento di Norte de Santander.\nL'abitato venne fondato da Juan Agust\u00edn M\u00f3noga Guerrero, Tom\u00e1s Bochag\u00e1, Victorino Jove, Jacinto Balsa, Tiburcio Jim\u00e9nez e Juan Rumualdo Bateca nel 1620, mentre l'istituzione del comune \u00e8 del 1930."}
{"id": "2653719", "revid": "23302", "url": "https://it.wikipedia.org/wiki?curid=2653719", "title": "Flakpanzer IV (2 cm) mit Pz Fstg Panzer IV Wirbelwind", "text": ""}
{"id": "2653723", "revid": "30445", "url": "https://it.wikipedia.org/wiki?curid=2653723", "title": "Nusa Tenggara", "text": ""}
{"id": "2653724", "revid": "110157", "url": "https://it.wikipedia.org/wiki?curid=2653724", "title": "Los Patios", "text": "Los Patios \u00e8 un comune della Colombia facente parte del dipartimento di Norte de Santander. Il comune \u00e8 situato all'interno dell'Area metropolitana di C\u00facuta.\nL'istituzione del comune \u00e8 del 10 dicembre 1985."}
{"id": "2653726", "revid": "767487", "url": "https://it.wikipedia.org/wiki?curid=2653726", "title": "Walter Powers", "text": "Prima di entrare nei Velvet Underground, Powers aveva suonato insieme a Willie Alexander (suo futuro partner nei Velvet) nella band \"The Lost\" dal 1964 al 1967, che era stata in tour con i Beach Boys, e dal 1967 con Alexander e un altro prossimo membro dei Velvet, Doug Yule, nei The Grass Menagerie.\nQuando Lou Reed lasci\u00f2 i Velvet Underground a fine agosto 1970, Doug Yule assunse la leadership del gruppo e si spost\u00f2 alla chitarra e al canto. Yule chiese a Powers di raggiungerlo nei Velvet per occuparsi di suonare il basso, strumento che in precedenza suonava lui; Powers suon\u00f2 nel suo primo concerto con la band il 19 novembre 1970 a Bryn Mawr, Pennsylvania. A fine 1970, la band, che all'epoca era costituita da Yule, Powers, Sterling Morrison e Maureen Tucker, registr\u00f2 due canzoni per la Atlantic Records, le composizioni di Doug Yule \"Friends\" e \"She'll Make You Cry\", inedite a tutt'oggi (entrambi i brani saranno poi ri-registrati con differenti musicisti per l'album del 1973 \"Squeeze\").\nDurante il 1971, i Velvet Underground suonarono in giro per gli Stati Uniti d'America e successivamente si imbarcarono in un tour in Europa in supporto all'album \"Loaded\", esibendosi in Inghilterra, Scozia e Paesi Bassi. Finito il tour, il 21 novembre 1971 a Groningen, il gruppo aveva in programma di iniziare a registrare un nuovo album di studio, ma il manager della band Steve Sesnick decise di rispedire a casa tutti tranne Doug Yule, presumibilmente per avere il totale controllo dell'operazione (l'album \"Squeeze\"). L'avvenimento sanc\u00ec la definitiva fine del periodo di Powers nel gruppo.\nNel 1982 Powers e Alexander hanno fatto insieme una serie di concerti in Francia; da allora Powers sembra avere abbandonato la carriera musicale essendo ritornato a Boston per lavorare in una biblioteca."}
{"id": "2653727", "revid": "964734", "url": "https://it.wikipedia.org/wiki?curid=2653727", "title": "Vocale media", "text": "Una vocale media \u00e8 un tipo di suono vocalico impiegato in certe lingue parlate. \u00c8 caratterizzata da una posizione della lingua a met\u00e0 strada tra una vocale aperta e una vocale chiusa.\nLa sola vocale media \"in senso stretto\" identificata dall'alfabeto fonetico internazionale \u00e8 la seguente:\nTuttavia, nelle lingue che hanno un solo grado di apertura intermedio tra vocale aperta e vocale chiusa nel loro sistema vocalico, la parola \u00e8 spesso impiegata \"in senso ampio\" per designare tale grado intermedio: pu\u00f2 allora indicare vocali che sarebbero pi\u00f9 specificamente descritte come semiaperte o semichiuse:"}
{"id": "2653729", "revid": "767487", "url": "https://it.wikipedia.org/wiki?curid=2653729", "title": "Lourdes (Colombia)", "text": "Lourdes \u00e8 un comune della Colombia facente parte del dipartimento di Norte de Santander.\nL'abitato venne fondato da Raimundo Ord\u00f3\u00f1ez Y\u00e1\u00f1ez nel 1905."}
{"id": "2653733", "revid": "767487", "url": "https://it.wikipedia.org/wiki?curid=2653733", "title": "Mutiscua", "text": "Mutiscua \u00e8 un comune della Colombia facente parte del dipartimento di Norte de Santander.\nL'abitato venne fondato da Patricio Villamizar nel 1841."}
{"id": "2653736", "revid": "729019", "url": "https://it.wikipedia.org/wiki?curid=2653736", "title": "Alec M. Pridgeon", "text": "Biografia.\n\u00c8 consulente scientifico dei Royal Botanic Gardens, Kew e membro della Linnean Society of London.\n\u00c8 stato curatore della rivista \"American Orchid Society Bulletin\" (oggi \"Orchids\") e fondatore della rivista \"Lindleyana\".\nHa contribuito all'\"Orchid Action Plan\" della Unione Internazionale per la Conservazione della Natura."}
{"id": "2653740", "revid": "767487", "url": "https://it.wikipedia.org/wiki?curid=2653740", "title": "Pamplonita", "text": "Pamplonita \u00e8 un comune della Colombia facente parte del dipartimento di Norte de Santander.\nL'abitato venne fondato da Juan de Maldonado e Pedro Alonso de los Hoyos nel 1550."}
{"id": "2653745", "revid": "110157", "url": "https://it.wikipedia.org/wiki?curid=2653745", "title": "Tating", "text": "Tating \u00e8 un comune tedesco nel Frisia Settentrionale dello Schleswig-Holstein.\nGeografia fisica.\nIl comune si trova sulla linea ferroviaria tra Husum e Sankt Peter-Ording. Tating si trova a 10 kilometri da Sankt Peter-Ording ed a 30 ad ovest di T\u00f6nning sulla penisola di Eiderstedt.\nStoria.\nTating fu la capitale della Centena storica di Utholm dello Schleswig. La prima menzione della localit\u00e0 risale al 1187.\nLa chiesa di St Magnus \u00e8 la pi\u00f9 antica di Tating e probabilmente la struttura pi\u00f9 antica della penisola. Nel 1103 fu costruita la prima cappella di legno. Ora la navata principale ed il coro sono in stile romanico."}
{"id": "2653746", "revid": "287204", "url": "https://it.wikipedia.org/wiki?curid=2653746", "title": "Baionarena", "text": "Baionarena \u00e8 un album live del cantante franco-spagnolo Manu Chao. \u00c8 il secondo album live dell'artista. Il disco raccoglie oltre due ore di canzoni registrate durante l'estate del 2008 nelle arene di Bayonne. L'album, su doppio cd, contiene anche un DVD."}
{"id": "2653748", "revid": "767487", "url": "https://it.wikipedia.org/wiki?curid=2653748", "title": "Puerto Santander", "text": "Puerto Santander \u00e8 un comune della Colombia facente parte del dipartimento di Norte de Santander. Il comune \u00e8 situato all'interno dell'Area metropolitana di C\u00facuta.\nIl comune venne istituito il 1\u00ba aprile 1994, con parte del territorio del comune di C\u00facuta."}
{"id": "2653749", "revid": "2225", "url": "https://it.wikipedia.org/wiki?curid=2653749", "title": "Dexter il devoto", "text": ""}
{"id": "2653753", "revid": "1543377", "url": "https://it.wikipedia.org/wiki?curid=2653753", "title": "Ragonvalia", "text": "Ragonvalia \u00e8 un comune della Colombia facente parte del dipartimento di Norte de Santander.\nL'abitato venne fondato da Escol\u00e1stico Contreras, Juan Zagu\u00e1n Tarazona e Ana Cleotilde Carrillo nel 1877."}
{"id": "2653757", "revid": "1305772", "url": "https://it.wikipedia.org/wiki?curid=2653757", "title": "Francisco Vila", "text": " Professionista dal 2001 al 2012, dal 2020 \u00e8 direttore sportivo del team Movistar.\nCarriera.\nPassato professionista nel 2001 con l'iBanesto.com, dal 2003 al 2008 ha corso con la Lampre e con la Lampre-Caffita (poi Lampre-Fondital). In carriera colse una sola vittoria, nella terza tappa della Parigi-Nizza 2006, battendo in una volata a due Floyd Landis. Con quell'azione l'americano conquist\u00f2 la maglia di capoclassifica, che manterr\u00e0 fino a fine corsa. Vila concluse la corsa al secondo posto a 9\" da Landis. Nello stesso anno conclude il Giro d'Italia al decimo posto.\nIl 3 marzo 2008 risult\u00f2 positivo ad un controllo antidoping, che evidenzi\u00f2 l'utilizzo di testosterone. La positivit\u00e0 venne comunicata due mesi pi\u00f9 tardi, durante il Tour de Romandie, che abbandon\u00f2 mentre era in testa alla classifica per scalatori.Il ciclista afferm\u00f2 che la positivit\u00e0 era dovuta ad alcuni aminoacidi inconsapevolmente contaminati con testosterone, ammettendo tuttavia le proprie colpe. Fu cos\u00ec sanzionato dalla Federazione ciclistica spagnola con due anni di sospensione. Il 20 ottobre 2009 il TAS ridusse la sanzione da 24 a 18 mesi, facendola cos\u00ec concludere il successivo 5 novembre.\nRientrato alle corse, nel 2011 vest\u00ec la divisa della De Rosa-Stac Plastic e nel 2012 (sua ultima stagione da \"pro\") quella dell'Utensilnord-Named, sempre sotto la direzione di Fabio Bordonali.\nDopo il ritiro dalle gare assume il ruolo di direttore sportivo, prima, dal 2015 al 2016, del team Tinkoff, e poi, dal 2017, della Bora-Hansgrohe. Durante il Giro delle Fiandre 2017, mentre guida l'ammiraglia della Bora-Hansgrohe, le sue bestemmie in italiano a seguito della caduta di Peter Sagan vengono riprese da una telecamera interna alla macchina e trasmesse in televisione a margine della corsa."}
{"id": "2653758", "revid": "62004", "url": "https://it.wikipedia.org/wiki?curid=2653758", "title": "Patxi Vila", "text": ""}
{"id": "2653759", "revid": "62004", "url": "https://it.wikipedia.org/wiki?curid=2653759", "title": "Francisco Vila Errandonea", "text": ""}
{"id": "2653760", "revid": "62004", "url": "https://it.wikipedia.org/wiki?curid=2653760", "title": "Francisco Javier Vila Errandonea", "text": ""}
{"id": "2653761", "revid": "62004", "url": "https://it.wikipedia.org/wiki?curid=2653761", "title": "Francisco Javier Vila", "text": ""}
{"id": "2653762", "revid": "1543377", "url": "https://it.wikipedia.org/wiki?curid=2653762", "title": "Salazar de Las Palmas", "text": "Salazar de Las Palmas, a volte semplicemente Salazar, \u00e8 un comune della Colombia facente parte del dipartimento di Norte de Santander.\nL'abitato venne fondato da Alonso Rangel nel 1584."}
{"id": "2653765", "revid": "247933", "url": "https://it.wikipedia.org/wiki?curid=2653765", "title": "Salazar (Colombia)", "text": ""}
{"id": "2653783", "revid": "110157", "url": "https://it.wikipedia.org/wiki?curid=2653783", "title": "European Ski Federation", "text": "L'European Ski Federation (\"ESF\") \u00e8 un'organizzazione nata il 2 maggio 2009 per rappresentare gli interessi dei paesi europei all'interno del mondo dello sci. La ESF si ritiene responsabile degli ambiti che riguardano sci alpino, nordico e snowboard.\nStoria.\nLa federazione \u00e8 stata fondata a Monaco di Baviera dai rappresentanti delle quattro maggiori federazioni nazionali europee: Austria, Francia, Italia e Svizzera. A queste potranno liberamente unirsi le altre federazioni che lo riterranno opportuno.\nIl primo comitato esecutivo \u00e8 formato dai presidenti delle federazioni fondatrici: Giovanni Morzenti (Federazione Italiana Sport Invernali), Alain M\u00e9thiaz (F\u00e9d\u00e9ration Fran\u00e7aise de Ski), Peter Schr\u00f6cksnadel (\u00d6sterreichischer Skiverband) e Urs Lehmann (Swiss-Ski). Quale primo presidente della ESF \u00e8 stato scelto l'austriaco Schr\u00f6cksnadel.\nLa prima competizione organizzata dalla ESF, denominata \"Campionati Europei Indoor\", si \u00e8 tenuta il 7 novembre 2009 nell'impianto indoor di Amn\u00e9ville. Le due gare (maschile e femminile) disputate con la formula KO-slalom hanno assegnato le prime medaglie d'oro continentali al francese Jean-Baptiste Grange e alla slovacca Veronika Zuzulov\u00e1. La competizione \u00e8 stata dichiarata illegale dal presidente della Federazione Internazionale Sci, Gian-Franco Kasper."}
{"id": "2653805", "revid": "228587", "url": "https://it.wikipedia.org/wiki?curid=2653805", "title": "Semantica denotazionale", "text": "In informatica, la semantica denotazionale \u00e8 un approccio per formalizzare il significato dei linguaggi di programmazione, costruendo oggetti matematici (chiamati \"denotazioni\") i quali descrivono i significati delle espressioni del linguaggio. Altri approcci tesi a fornire una semantica formale dei linguaggi di programmazione includono la semantica assiomatica e la semantica operazionale.\nLa semantica denotazionale ebbe origine negli anni sessanta, grazie al lavoro di Christopher Strachey e Dana Scott. Negli sviluppi originali di Strachey e Scott la semantica denotazionale fornisce la denotazione (significato) di un programma come una funzione che associa l'input all'output. Per dare una denotazione dei programmi definiti ricorsivamente, Scott propose di lavorare con funzioni continue tra domini, in particolare tra ordinamenti parziali completi. I lavori di ricerca continuano tuttora, studiando un'appropriata semantica denotazionale per aspetti dei linguaggi di programmazione quali la sequenzialit\u00e0, la concorrenza ed il non determinismo.\nIn linea di massima, la semantica denotazionale si occupa di trovare oggetti matematici che rappresentino cosa fanno i programmi. Insiemi di tali oggetti vengono chiamati domini. Ad esempio i programmi (o parti di programmi) possono essere rappresentati da funzioni parziali.\nUn elemento importante della semantica denotazionale \u00e8 che \"la semantica dovrebbe essere composizionale\": la denotazione di un'istruzione in un programma dovrebbe essere costruita a partire dalle denotazioni delle sue sotto-istruzioni. Un semplice esempio: il significato di \"3 + 4\" \u00e8 determinato dai significati di \"3\", \"4\" e \"+\".\nLa semantica denotazionale fu sviluppata inizialmente come framework per i programmi funzionali e sequenziali, come funzioni matematiche che associano l'input all'output."}
{"id": "2653808", "revid": "1305772", "url": "https://it.wikipedia.org/wiki?curid=2653808", "title": "The Ghosts That Haunt Me (singolo)", "text": "The Ghosts That Haunt Me \u00e8 un singolo del gruppo musicale canadese Crash Test Dummies, estratto dall'album eponimo del 1991.\nVideo.\nNel video di genere fantastico, la band suona e canta in un teatrino di marionette nel quale una coppia di scheletri coniugi recita e canta la canzone."}
{"id": "2653810", "revid": "290948", "url": "https://it.wikipedia.org/wiki?curid=2653810", "title": "Filo diamantato", "text": "Il filo diamantato \u00e8 un cavetto di 5 o 8 millimetri di diametro che presenta dei piccoli cilindri di acciaio ai quali sono state applicate delle perline di diamante sintetico sulla superficie. Nacque per il taglio della pietra, inventato da Luigi Madrigali (1932-2006), inventore della prima macchina a filo diamantato e successivamente dei cuscini ad acqua, ma in seguito si diffuse l'uso anche per altri materiali come il cemento. Il suo sviluppo fu incentivato dai problemi presentati dall'utilizzo classico degli abrasivi e dalla ricerca di miglioramento di tali sostanze, rilasciati sul filo durante il taglio. Si pens\u00f2 quindi a una soluzione che portasse all'unione fra il filo e l'abrasivo e che fosse in grado di utilizzare il materiale pi\u00f9 duro conosciuto, il diamante. Venne progettato cos\u00ec . Le tagliatrici vengono costruite con una sezione di comando lontana dal punto di parete in cui si vuole procedere col taglio in modo tale da tenere riparati gli operatori dalla polvere generata dallo strusciamento del filo e dall'eventuale distaccamento di perline diamantate. Tali macchine hanno notevolmente migliorato le loro prestazioni negli ultimi anni e sono passate dall'iniziale velocit\u00e0 di taglio di 3-4 metri quadrati ogni ora a circa 15 metri quadrati, in relazione ai materiali. "}
{"id": "2653811", "revid": "702184", "url": "https://it.wikipedia.org/wiki?curid=2653811", "title": "Erminio Troilo", "text": "Biografia.\nErminio Troilo nacque a Perano in provincia di Chieti nel 1874. Insegnante di filosofia teoretica nelle universit\u00e0 di Palermo (dal 1915) e di Padova (dal 1920), nel 1949 divenne socio nazionale dei Lincei. Partito dal positivismo del suo maestro Roberto Ardig\u00f2, pervenne a una sorta di metafisica, da lui chiamata realismo assoluto, che richiama il panteismo di Giordano Bruno e di Baruch Spinoza. L'essere eterno infinito, tutt'uno con lo spirito assoluto, \u00e8 il presupposto e il principio unificatore degli esseri relativi. Trascendente e indeterminato, l'essere si immanentizza e si determina nella realt\u00e0 e negli individui, oggettivandosi di fronte ai soggetti come assolutamente altro da questi."}
{"id": "2653814", "revid": "767487", "url": "https://it.wikipedia.org/wiki?curid=2653814", "title": "Politik Kills (Remixes)", "text": "Politik Kills \u00e8 un EP di Manu Chao uscito nel 2008. Il disco \u00e8 un insieme di versioni remixate del singolo \"Politik Kills\", estratto dall'album La Radiolina."}
{"id": "2653815", "revid": "287204", "url": "https://it.wikipedia.org/wiki?curid=2653815", "title": "Lyceum Theatre", "text": "Il Lyceum Theatre \u00e8 un teatro da 2.000 posti, situato in Wellington Street, subito oltre Strand nella Citt\u00e0 di Westminster, un borgo di Londra. Il primo edificio teatrale risale al 1765, quello attuale venne aperto il 14 luglio 1834, su progetto di Samuel Beazley. La struttura era unica per l'epoca, in quanto possedeva un balcone che circondava completamente l'edificio; alla costruzione partecip\u00f2 l'ingegnere civile Samuel Morton Peto.\nLa struttura attuale mantiene la facciata ed il portico del progetto originale di Samuel Beazley, mentre nel 1904 la sezione posteriore dell'edificio venne ricostruita, su progetto dell'architetto Bertie Crewe. Chiuso e destinato alla demolizione nel 1939 fu riconvertito in sala da ballo nel 1951, infine, nel 1996 lo studio Holohan Architects lo riport\u00f2 ad uso teatro.\nStoria.\nPrimi anni.\nIl primo Lyceum Theater venne costruito nel 1765 su un sito adiacente, e nel tardo XVIII secolo, gli spettacoli musicali erano offerti da Charles Dibdin. Il teatro vide esibirsi anche il famoso attore, David Garrick. Tra il 1794 ed il 1809, la struttura venne utilizzata come circo, portato da Philip Astley in sostituzione del suo anfiteatro di Westminster, distrutto da un incendio. Successivamente venne usato come cappella, camera da concerto, e per la prima esibizione a Londra di Statue di cera realizzate da Madame Tussaud nel 1802.\nIl teatro divenne un \"licensed\" nel 1809, e, fino al 1812 fu usato per rappresentazioni drammatiche dalla compagnia Drury Lane, dopo che il loro teatro fu distrutto in un incendio, e fino a che non edificarono un nuovo edificio per le loro rappresentazioni. Nel 1816, Samuel Arnold e Samuel Beazley ricostruirono e riaprirono il teatro chiamandolo, The English Opera House, ma venne distrutto da un incendio nel 1830. Il teatro divenne famoso per essere il primo a Londra illuminato a gas, e per aver ospitato la prima rappresentazione dell'opera di Mozart, \"Cos\u00ec fan tutte\". Durante questo periodo aveva sede principale nel teatro la \"Sublime Society of Beef Steaks\", e la mantenne per quasi 50 anni fino al 1867. I membri, che non furono mai pi\u00f9 di 24, si incontravano ogni sabato sera per mangiare arrosto e bere vino.\nSito attuale.\nNel 1834, l'attuale costruzione fu aperta verso ovest, mantenendo l'apertura principale verso Wellington Street, nuova via costruita per collegare Waterloo Bridge e Bow Street. Il nuovo profilo non fu soddisfacente e venne demolito per costruire lo Strand Musick Hall, sfortunatamente anche questo senza grande successo. Nel 1868, l'auditorium fu riaperto sotto il nome di Theatre Royal Lyceum and English Opera House. Il Teatro venne nuovamente progettato da Beazley e cost\u00f2 \u00a3 40.000. Durante i primi anni del nuovo teatro, il compositore John Barnett produsse alcune delle sue opere, compresa, \"The Mountain Sylph\", del 1834, accreditata essere la prima opera inglese moderna. Fu seguita da \"Fair Rosamund\" nel 1837, \"Farinelli\" nel 1839 e \"Blanche of Jersey\" nel 1840. Tra il 1841 ed il 1843, il compositore Michael Balfe condusse il teatro e vi sistem\u00f2 la National Opera, ma sfortunatamente senza grande successo. Il teatro in seguito fu sede dei riadattamenti teatrali delle opere di Charles Dickens. Per esempio l'opera di Dickens \"Martin Chuzzlewit\" fu eseguita pi\u00f9 di 100 volte tra il 1844 ed il 1845.\nIl Lyceum fu in seguito gestito da Madame Vestris e da Charles James Mathews tra il 1847 ed il 1855, che rappresent\u00f2 i lavori di James Planch\u00e9, \"\"Fairy extravaganzas\", con l'utilizzo di effetti speciali innovativi per l'epoca. L'adattamento di Tom Taylor per il romanzo \"A Tale of Two Cities\", con Dickens stesso come consulente, fu eseguita nel 1860, poco dopo l'uscita del libro stesso. Charles Fechter, che diresse il teatro tra il 1863 ed il 1867 continu\u00f2 la tradizione e fece eseguire altri adattamenti di libri con effetti speciali. Nel 1866, Dion Boucicault, con il suo, \"The Long Strike\" fu eseguito proprio al Lyceum Theatre. Ethel Lavenu, madre e nonna dei due attori Tyrone Power Senior, e Tyrone Power, si esib\u00ec in una lunga serie di rappresentazioni durante gli anni sessanta dell'Ottocento. W. S. Gilbert rappresent\u00f2 qui tre sue opere. Nel 1867, egli rappresent\u00f2 la sua pantomima di natale, chiamata \"Harlequin Cock Robin and Jenny Wren...\", e nel 1884 rappresent\u00f2 il dramma, \"Comedy and Tragedy\". Nel 1889, l'attore drammatico, Francesco Tamagno si esib\u00ec al Lyceum, come protagonista dell'opera prima di Giuseppe Verdi, rappresentata a Londra, l'Otello.\nGli anni di Irving.\nAll'inizio del 1871, sotto la guida di Hezekiah Linthicum Bateman e sua moglie, Henry Irving inizi\u00f2 le sue rappresentazioni nel teatro e furono eseguite anche molte opere di Shakespeare. Irving inizi\u00f2 a rappresentare il melodramma francese \"The Bells\", dove recitava nella parte di un borgomastro perseguitato da fantasmi. Per 150 notti vi fu il tutto esaurito, tempo eccezionale per l'epoca. \"Charles I\", nel 1872 fu un altro successo, con un tutto esaurito per 180 notti. Nel 1874, Irving recit\u00f2 nell\"'Amleto\", probabilmente il suo pi\u00f9 grande trionfo, venendo messo in atto per 200 notti di cui almeno la met\u00e0 col tutto esaurito. Nel 1878, dopo la morte di Bateman, Irving prese l'incarico di dirigere il teatro dalla sua vedova. Il quotidiano, \"The Builder\", il 28 settembre 1878, riport\u00f2 che vi erano delle divergenze tra Irving e Mrs. Bateman, riguardo al personale da assumere per il Lyceum: \"Mr. Irving disse a Mrs. Bateman che voleva attori a recitare con lui, non bambole, altrimenti non avrebbe pi\u00f9 recitato al Lyceum. Il risultato fu che Mrs. Bateman lascio la dirigenza del teatro e Mr. Irving prese il suo posto\".\" Mrs. Bateman divenne la direttrice del teatro Sadler's Wells.\nIrving continu\u00f2 le sue rappresentazioni shakespeariane, fino al 1902, ingaggiando Ellen Terry per un periodo di 24 anni. Bram Stoker lavor\u00f2 tra il 1878 ed il 1898 come direttore finanziario del teatro, ed Irving fu l'ispirazione di Stoker, per il suo personaggio Dracula, nell'omonimo romanzo del 1897. Stoker sperava che Irving, avrebbe recitato il ruolo di Dracula in un adattamento teatrale del romanzo. Irving non accett\u00f2 mai di apparire nella versione teatrale, bench\u00e9 essa fu rappresentata nel teatro.\nIrving e Terry iniziarono con l\"'Amleto\" nel 1878. La loro rappresentazione de, \"Il mercante di Venezia,\" fu eseguita per 250 notti, ed ogni rappresentazione delle opere di Shakespeare fu sempre un enorme successo. Altre rappresentazioni estremamente acclamate furono: \"Molto rumore per nulla\", \"The Lady of Lyons\" di Edward George Bulwer-Lytton (1878), \"Romeo e Giulietta\", \"re Lear\", \"The Lyons Mail\" di Charles Reade (1883), il popolare \"Faust\" di William Gorman Wills (1885), \"Macbeth\" (1888, con la musica di Sir Arthur Sullivan), \"Enrico VIII\" (1892), \"Becket\" di Alfred Tennyson (1893), \"re Art\u00f9\" di J. Comyns Carr, con la musica di Sir Arthur Sullivan (1895), \"Cimbelino\" (1896) e l'opera di Victorien Sardou e \u00c9mile Moreau \"Madame Sans-G\u00eane\" (1897).\nQuando Irving e Terry giunsero in America per i loro tour, il teatro continu\u00f2 la sua tradizione con opere recitate da Johnston Forbes-Robertson, Mrs. Patrick Campbell, Sarah Bernhardt ed Eleonora Duse. Martin Harvey, un allievo di Irving recit\u00f2 ivi durante la stagione del 1899. Beno\u00eet-Constant Coquelin recit\u00f2 nel Cyrano de Bergerac nell'estate del 1898.\nIl teatro nel 1900.\nNel 1904, il teatro fu ricostruito e riadornato in stile rococ\u00f2 da Bertie Crewe, mantenendo solo la facciata ed il portico originali. Fu usato come sala musicale, ma non fu un successo, e presto si torn\u00f2 a rappresentare drammi. Dal 1909 al 1938, i fratelli Melville misero in scena una serie spettacolare di melodrammi. Nel 1919, delle piccole modifiche furono apportate da Edward Jones. Tra le due guerre, si rappresentarono solo drammi, seguiti dalle pantomime di natale, incluso la \"Regina di cuori\" nel 1938. Il Lyceum fu l'ultimo teatro londinese a continuare a concludere le sue pantomime facendole seguire dalle arlecchinate, una rappresentazione libera di clown, giocolieri e trombettieri. La tradizione fini con la chiusura del teatro nel 1939.\nNel 1939, il London City Council compr\u00f2 il teatro, con l'intenzione di demolirlo ed utilizzarne lo spazio per allargare la strada. Il teatro chiuse quell'anno con una rappresentazione dell\"'Amleto\" diretta da Sir John Gielgud (pronipote di Ellen Terry). Il progetto di ampliamento stradale non fu mai realizzato, e dopo la guerra, nel 1951, il teatro fu riconvertito per farne un'immensa sala da ballo e riaperto da Matthews and Sons, col nome di \"Lyceum Ballroom\". Molte band suonarono qui, inclusa la Oscar Rabin Band. Negli anni sessanta e settanta, il teatro fu utilizzato per concerti pop trasmessi in diretta dalle televisioni. Nel Lyceum suonarono : I Grateful Dead, The Clash, Bob Marley &amp; The Wailers, Led Zeppelin, The Who, Emerson, Lake &amp; Palmer, Colosseum, U2, e Culture Club. I Genesis, nel maggio del 1980, filmarono nel teatro una loro performance, filmato che appar\u00ec nel 2007 in un CD e in un DVD, a seguito della ripubblicazione del loro album del 1980, \"Duke\".\nUna proposta di ampliamento del Covent Garden chiesta dal GLC nel 1968, vide il teatro seriamente minacciato, insieme al vicino Vaudeville, al Garrick, all'Adelphi e al Duchess theatree. Una campagna di sensibilizzazione intrapresa dall'Equity, dalla Musicians' Union, ed dai proprietari del teatro stesso, sotto il nome di \"Save London Theatres Campaign\", port\u00f2 all'annullamento del progetto di demolizione. Nel 1973, Il teatro fu classificato come \"Grade II* listed\", \"Impossibile da demolire per il suo valore artistico e storico\".\nIl teatro fu richiuso nel 1986, dopo che il National Theatre's nel 1985 promosse la messa in scena dell'adattamento teatrale di Bill Bryden della trilogia \"Misteri\". Nel 1996 fu riaperto ed utilizzato per concerti da Holohan Architects. Il teatro ha rappresentato il musical \"Il re Leone\" dal 1999.\nCome raggiungerlo.\nLa pi\u00f9 vicina stazione della metropolitana di Londra \u00e8 Covent Garden."}
{"id": "2653822", "revid": "110157", "url": "https://it.wikipedia.org/wiki?curid=2653822", "title": "Oulad Ahmed ou-Moussa", "text": "Oulad Ahmed ou-Moussa in lingua berbera Ait Sidi Ahmed ou-Moussa (\"discendenti di Ahmed ou-Moussa\") \u00e8 una corporazione di artisti di strada marocchini, specializzati nella professione di acrobati. Ahmed ou-Moussa, il personaggio che \u00e8 riconosciuto come patrono della categoria, fu un santo marabutto nativo del Tazerwalt, una regione berbera del sud del Marocco (morto nel 971\"h\" / 1563).\nIn linea di principio, la corporazione era dedita a spettacoli di strada di vario genere, soprattutto l'esecuzione di canti e recitazione di poemi religiosi o di altro genere, accompagnate da danze, ma essendo formata da compagnie girovaghe, quando gli artisti si trovavano al di fuori dell'area linguistica chleuh, lasciavano da parte il repertorio di recitazione e canto, che non poteva essere compreso dal pubblico, e si concentravano sulle esibizioni di tipo acrobatico.\nLe troupe (\"arrebicat\") di Oulad Ahmed ou-Moussa comprendevano di solito alcune decine di persone. A volte essi si univano a membri di altre corporazioni, come quella dei tiratori scelti (fondata da Sidi Ali ben Nasr), e si esibivano in localit\u00e0 sempre diverse, rimanendo non pi\u00f9 di qualche giorno in uno stesso luogo. Nelle loro escursioni, non di rado abbandonavano le regioni d'origine, ma si recavano anche al di fuori del Marocco, in Algeria o in Tunisia, e in seguito anche in Europa e in Nordamerica. Uno dei primi accenni alla loro presenza in Europa risale al 1844.\nTra i primi a far conoscere in Europa questi acrobati fu Gustav Nachtigal (1879: 486-489), che incontr\u00f2 e si accompagn\u00f2 ad un gruppo durante un suo viaggio in Africa, lasciando una prima descrizione dei loro usi. A capo del gruppo stava un personaggio di una cinquantina d'anni, ancora molto robusto e valido, al punto di poter sorreggere orizzontalmente una lunga sbarra su cui volteggiavano tre o quattro acrobati. La maggior parte era formata da giovani adulti, ma anche da ragazzi molto giovani (la met\u00e0 avevano tra i 9 e i 15 anni). Secondo le proprie capacit\u00e0, ciascuno aveva la propria specialit\u00e0: i pi\u00f9 robusti sollevavano enormi pesi, i pi\u00f9 agili eseguivano esercizi di destrezza. Oltre a ci\u00f2, per\u00f2, essi erano in grado di esibizioni di musica e danza molto coinvolgenti (ivi, 500-501).\nIl loro abbigliamento era di solito multicolore, e una cintura stringeva alla vita l'abito, che lasciava libera la parte inferiore della gamba, per permettere una maggiore scioltezza di movimenti. Tra gli esercizi, oltre a salti e capriole, a volte effettuati tenendo in mano pugnali affilati, era un esercizio obbligato la torre umana.\nTra i gruppi che si esibirono in Europa, uno venne in contatto con un berberista tedesco, Hans Stumme, che approfitt\u00f2 della loro presenza in Germania per ricavare numerosi testi in lingua tashelhit. Gli Oulad Ahmed ou-Moussa utilizzavano anche un particolare gergo, come era uso frequente presso le corporazioni di mestieri (Stumme 1903: 17)."}
{"id": "2653823", "revid": "21880", "url": "https://it.wikipedia.org/wiki?curid=2653823", "title": "Serapias vomeracea vomeracea", "text": ""}
{"id": "2653825", "revid": "1511973", "url": "https://it.wikipedia.org/wiki?curid=2653825", "title": "Leo Arn\u0161tam", "text": "Alla prima edizione del Festival di Cannes ha presentato due film, \"Zoja\" (1944) e \"Glinka\" (1946), mentre all'ottava edizione ha vinto il \"Prix du film lyrique\" con \"Romeo i D\u017eul'etta\" (1955)."}
{"id": "2653826", "revid": "785863", "url": "https://it.wikipedia.org/wiki?curid=2653826", "title": "Asterix alle Olimpiadi (disambigua)", "text": ""}
{"id": "2653827", "revid": "287204", "url": "https://it.wikipedia.org/wiki?curid=2653827", "title": "Paul Calinescu", "text": ""}
{"id": "2653829", "revid": "1543377", "url": "https://it.wikipedia.org/wiki?curid=2653829", "title": "Potenziale delle cellule segnapassi", "text": "Il potenziale delle cellule segnapassi, o delle cellule pacemaker (nel cuore risiedono nel nodo del seno), \u00e8 il potenziale d'azione preceduto da una lenta depolarizzazione fra la fine di un potenziale d'azione e l'inizio del successivo. Questa lenta ascesa del potenziale di membrana, che tipicamente si mantiene su valori di riposo di-70 mV, fa in modo che venga superata la soglia e che venga innescato di conseguenza il potenziale d'azione successivo. Cos\u00ec, questo fenomeno \u00e8 alla base dell'automatismo delle cellule segnapassi del cuore e del valore della frequenza cardiaca poich\u00e9 la velocit\u00e0 con la quale si verifica questa depolarizzazione (il dV/dt) determina il ritmo della successione del potenziale d'azione nelle cellule segnapassi. In un nodo del seno normale, dove ha appunto luogo la genesi dell'impulso elettrico che attiva il cuore, quindi la velocit\u00e0 di questa depolarizzazione \u00e8 il principale determinante della frequenza cardiaca. \nPoich\u00e9 avviene al di fuori del potenziale d'azione, ovvero nella cosiddetta \"diastole elettrica\", esso viene anche chiamato \"depolarizzazione diastolica\".\nL'intensit\u00e0 di corrente necessaria per spostare il potenziale di membrana della cellula durante la diastole elettrica \u00e8 estremamente bassa, nell'ordine di pochi pA\n, ma il flusso netto di corrente diretto verso la cellula, costituito da ioni positivi, prevede il contributo di diverse specie ioniche. In letteratura figurano vari articoli a supporto del coinvolgimento dei canali di K+, Ca2+, Na+ e dello scambiatore Na+/K+, ma pi\u00f9 di recente l'attenzione si \u00e8 concentrata sulla corrente \u201cfunny\u201d(If), che pare essere quella determinante.\nLe cellule segnapassi all'interno del cuore.\nIn realt\u00e0, il cuore possiede diverse aree in grado di fungere da segnapassi, ognuna dotata di un gruppo di cellule con automatismo proprio:\nNel cuore normale, quindi, il nodo del seno possiede le cellule dotate della pi\u00f9 elevata frequenza di scarica e quindi il ritmo cardiaco \u00e8 da loro dettato. Gli altri foci, avendo una frequenza di scarica inferiore non sono in grado di generare un ritmo stabile, essendo soggette alla cosiddetta soppressione da overdrive, ovvero venendo depolarizzate dall'impulso che giunge dal nodo del seno prima che esse possano dare luogo ad una depolarizzazione.\nPatologia.\nEsistono delle condizioni nelle quali diviene manifesta la capacit\u00e0 delle altre cellule di sostenere una depolarizzazione ripetitiva e quindi un ritmo cardiaco organizzato con attivit\u00e0 anche rapida, dando luogo a seconda della posizione del focus ad una tachicardia sopraventricolare o ad una tachicardia ventricolare da automatismo anomalo.\nIn altre circostanze, come ad esempio dopo un blocco atrioventricolare, a seguito del quale \u00e8 interrotta la conduzione dell'impulso lungo il sistema di conduzione del cuore, i ventricoli restano elettricamente isolati dagli atri e l'emergenza di un ritmo automatico \u00e8 un vero e proprio meccanismo salvavita.\nnodo del seno -&gt; atrio -&gt; giunzione AV |blocco| -&gt; foci ventricolari di scappamento\nBio-pacemakers.\nI cosiddetti Bio-pacemakers sono il risultato di un campo di ricerca in rapido sviluppo e si auspica che in un prossimo futuro possano sostituire i \"pacemaker\". I Bio-pacemaker sono la trasformazione di cellule miocardiche quiescenti (ad esempio le cellule atriali) in cellule dotate di un automatismo valido. Questo si ottiene facendo loro esprimere i geni responsabile della genesi della depolarizzazione spontanea diastolica."}
{"id": "2653830", "revid": "124123", "url": "https://it.wikipedia.org/wiki?curid=2653830", "title": "Paul C\u0103linescu", "text": "Alla prima edizione del Festival di Cannes ha presentato il film \"Floarea reginei\" (1946)."}
{"id": "2653832", "revid": "1543377", "url": "https://it.wikipedia.org/wiki?curid=2653832", "title": "Zhuan jiao yu dao ai", "text": "Zhuan jiao yu dao ai (cinese tradizionale: \u8f49\u89d2\uff0a\u9047\u5230\u611b; cinese semplificato: \u8f6c\u89d2\uff0a\u9047\u5230\u7231; titolo internazionale: Corner with Love) \u00e8 una serie televisiva taiwanese i cui protagonisti sono Show Luo e Barbie Hsu. La serie \u00e8 stata trasmessa sui canali GTV e CTV nel 2007.\nTrama.\nXin Lei (Barbie Xu) \u00e8 una ragazza proveniente da una famiglia ricca, mentre Qin Lang (Alan Luo) \u00e8 appena arrivato a Shanghai per realizzare il suo sogno di diventare un artista; i due si incontrano casualmente quando la ragazza investe Qin Lang, per sbaglio, ad un angolo della strada. Un nuovo incontro avviene quando Xin Lei si reca a mangiare al ristorante dove lavora il ragazzo, e da allora i due iniziano a conoscersi.\nQuando la famiglia di Xin Lei va in bancarotta, i genitori della ragazza scappano senza dirle niente, lasciandole solo un biglietto aereo e la chiave della loro seconda casa a Taiwan. A complicare le cose, il fidanzato ufficiale di Xin Lei rompe il fidanzamento a causa del volere dei suoi genitori, cos\u00ec le uniche persone rimaste a Xin Lei sono la sua migliore amica Xi Xian, e Qin Lang. Quest'ultimo, per\u00f2, sta per tornare a Taiwan, cos\u00ec i due si dicono addio. Successivamente, Xin Lei decide di prendere l'aereo per Taiwan ed andare a vivere nella seconda casa dei suoi genitori, tuttavia quando arriva scopre che la famiglia di Qin Lang vive in quella casa da anni. Dopo varie controversie, la nonna del ragazzo decide di lasciarla rimanere, e cos\u00ec inizia una magica storia d'amore tra i due giovani.\nCanzoni tema.\nSigla di apertura: Ai De Yong Qi (\u611b\u7684\u52c7\u6c23) - Megan Lai\nSigla di chiusura: Ai Zhuan Jiao (\u611b\uff0a\u8f49\u89d2) - Show Luo\nTrasmissione nelle Filippine.\n\"Corner with Love\" \u00e8 stato trasmesso in prima visione nelle Filippine sul canale GMA7, a partire dal 5 gennaio 2009. I nomi cinesi sono stati cambiati in occidentali: Xin Lei \u00e8 diventata Sherrie Yu, mentre Qin Lang \u00e8 stato cambiato in Kyle Lang."}
{"id": "2653833", "revid": "22475", "url": "https://it.wikipedia.org/wiki?curid=2653833", "title": "Get\u00falio (calciatore 1954)", "text": "Caratteristiche tecniche.\nGiocava come terzino destro e le sue caratteristiche migliori erano il tiro potente e la precisione dei cross.\nCarriera.\nClub.\nCresciuto nelle giovanili dell'Atl\u00e9tico Mineiro, con cui debutt\u00f2 nel 1973, lasci\u00f2 il club nel 1976, dopo la vittoria del Campionato Mineiro 1976, passando al San Paolo su richiesta di Rubens Minelli. Arrivato da poco nella squadra, si dimostr\u00f2 importante per la vittoria del III Copa Brasil, che vide il San Paolo affrontare l'Atl\u00e9tico Mineiro, ex squadra proprio di Get\u00falio. In tutto con il \"tricolor paulista\" gioc\u00f2 322 partite mettendo a segno 34 reti.\nDopo aver lasciato il San Paolo nel 1983, dopo aver passato tutti gli anni nel club da titolare, gioc\u00f2 poi per il Fluminense, chiudendo la carriera negli Stati Uniti d'America.\nNazionale.\nCon la Nazionale brasiliana gioc\u00f2 18 partite, partecipando alla Copa Am\u00e9rica 1975."}
{"id": "2653837", "revid": "1305772", "url": "https://it.wikipedia.org/wiki?curid=2653837", "title": "Androgynous", "text": "Androgynous \u00e8 una canzone della band The Replacements proveniente dall'album \"Let It Be\".\nVenne fatta una cover dai Crash Test Dummies estratta come singolo dall'album \"The Ghosts That Haunt Me\" nel 1991 e venne fatta un'altra cover da Joan Jett per l'album \"Sinner\".\nVideo musicale.\nNel video della cover dei Crash Test Dummies, la band suona e canta in una fiera piena di individui androgini e gender bender."}
{"id": "2653838", "revid": "1149807", "url": "https://it.wikipedia.org/wiki?curid=2653838", "title": "Umorismo scatologico", "text": "L'espressione umorismo scatologico o \"umorismo da gabinetto\" definisce quel sottogenere della satira e della comicit\u00e0 che tratta di eventi e argomenti riguardanti la sfera degli atti fisiologici e corporali come ad esempio: defecazione, flatulenza, minzione, vomito e altri ancora.\nIl genere \u00e8 talvolta avvicinato all'umorismo sessuale, un esempio classico possono essere i \"dick jokes\" (let. \"scherzi sul pene\").\nAl pubblico di riferimento di diverse culture il genere \u00e8 considerato un tab\u00f9. Tra gli adolescenti e una parte della cultura contemporanea \u00e8 invece pi\u00f9 in voga e gli argomenti sono spesso attenuati aggiungendo toni dell'umorismo erotico/sessuale, dal momento che non \u00e8 considerato malcostume ma anzi un rifiuto del concetto di tab\u00f9."}
{"id": "2653854", "revid": "767487", "url": "https://it.wikipedia.org/wiki?curid=2653854", "title": "Vanit\u00e0 (film)", "text": "Vanit\u00e0 \u00e8 un film del 1947 diretto da Giorgio P\u00e0stina, tratto dall'opera teatrale \"la gibigianna\" di Carlo Bertolazzi.\nTrama.\nMilano, XIX secolo. Enrico ha lasciato la casa materna e inizia del suo lavoro una ragazza, Bianca, ex sartina, della quale \u00e8 innamorato. Bianca \u00e8 coinvolta ma sente il desiderio di una vita pi\u00f9 agiata e resta fortemente affascinata di un mondo di tentazioni. Proprio a Milano essa finisce col cedere ad un amante. Enrico quando scopre che essa ha un'amante la allontana e Bianca finisce col darsi nel turbine della prostituzione. Enrico per\u00f2 che non la pu\u00f2 dimenticare e la trova nella casa dove ha vissuto con lei ed apprende che anch'essa \u00e8 stata l\u00ec poco prima. La raggiunge e le chiede di riunirsi di nuovo a lui. Bianca che non se ne sente pi\u00f9 degna rifiuta e gli dice di amare un altro uomo. Esasperato egli la ferisce di coltello. Soccorsa da un parroco e dal medico che Enrico \u00e8 corso a cercare, viene trasportata nel vicino albergo equivoco dove esercitava la sua triste professione. Moribonda fa al sacerdote un'ampia confessione, attribuendo a s\u00e9 la colpa dell'accaduto. Enrico chiede al sacerdote di unirli in matrimonio e la ragazza spira serenamente confortata da visioni di felicit\u00e0 senza fine.\nProduzione.\nProdotto da Vincenzo Genesi per la Fauno Film, il film \u00e8 ascrivibile al filone dei melodrammi sentimentali \"strappalacrime\", molto in voga tra il pubblico italiano durante il secondo dopoguerra (poi ribattezzato dalla critica con il termine \"neorealismo d'appendice\"); venne girato negli studi I.C.E.T. di Milano.\nDistribuzione.\nIl film usc\u00ec nelle sale cinematografiche italiane il 15 maggio del 1947, distribuito dalla Generalcine.\nVenne in seguito distribuito anche in Francia, il 3 dicembre del 1948, con il titolo \"Confession dans la nuit\""}
{"id": "2653873", "revid": "363629", "url": "https://it.wikipedia.org/wiki?curid=2653873", "title": "Windows Image Acquisition", "text": "Windows Image Acquisition (WIA) (dall'inglese Acquisizione Immagini Windows) \u00e8 un modello driver e un'interfaccia di programmazione (API) prodotta da Microsoft per i sistemi operativi Windows successivi a Windows Me che permette la comunicazione tra applicazioni e dispositivi di acquisizione di immagini e video, come scanner, fotocamere digitali e videocamere.\n\u00c8 stata introdotta per la prima volta nel 2000 come parte integrante di Windows ME ed \u00e8 stata integrata come Servizio ad avvio manuale nei sistemi operativi successivi. Si basa sulle API Still Image Architecture (STI) introdotte in Windows 98, che fornivano un'interazione a basso livello con le periferiche di acquisizione. WIA \u00e8 un framework che consente ad ogni periferica di rendere disponibili le proprie capacit\u00e0 di acquisizione ed alle applicazioni di utilizzarle.\nWIA \u00e8 in diretta competizione con lo standard pi\u00f9 diffuso per le periferiche di digitalizzazione, TWAIN, che, nonostante l'et\u00e0, \u00e8 ancora lo standard di riferimento.\nRispetto a TWAIN, WIA dovrebbe permettere una maggiore flessibilit\u00e0 per le applicazioni e soprattutto superare il grosso limite di TWAIN, ovvero il legame inscindibile tra driver e interfaccia di acquisizione, che sono in pratica una cosa sola.\nIl problema di WIA \u00e8 la non completa compatibilit\u00e0 con tutti i dispositivi, specialmente quelli pi\u00f9 datati, e il mancato supporto ad alcune funzioni come ADF per gli scanner."}
{"id": "2653878", "revid": "1305772", "url": "https://it.wikipedia.org/wiki?curid=2653878", "title": "Salaiola", "text": "Salaiola \u00e8 una frazione del comune italiano di Arcidosso, nella provincia di Grosseto, in Toscana.\nGeografia fisica.\nSalaiola \u00e8 situata a 740\u00a0m d'altitudine sul Monte Amiata, alle pendici del rilievo del Monte Aquilaia. Il paese dista dal capoluogo comunale circa 8\u00a0km e poco pi\u00f9 di 55\u00a0km da Grosseto.\nStoria.\nSalaiola sorge sui resti di un antico insediamento che esisteva gi\u00e0 nel primo Medioevo, quello di Casal Roveta. Casal Roveta, insieme a Montoto e Talassa (da cui il nome Porta Talassese delle mura di Arcidosso) furono gli insediamenti che dettero vita nel corso del XII secolo al borgo di Arcidosso con la costruzione della rocca per conto degli Aldobrandeschi. Ci\u00f2 che rimane del vecchio insediamento \u00e8 la fattoria di Roveta, posta a sud-est del centro del borgo. Il toponimo Salaiola \u00e8 di derivazione longobarda, e sta a significare \"piccola sala\". Nel 1863, nella piazzetta \"salotto\" del villaggio \u00e8 stata costruita una chiesa, con parrocchia dipendente dalla pieve di Montelaterone. Negli anni successivi alla seconda guerra mondiale, la frazione ha subito un grande diminuimento della popolazione residente.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Salaiola. Sono indicati gli abitanti dell'intera frazione e dove \u00e8 possibile \u00e8 inserita la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nCultura.\nEventi.\nLa frazione di Salaiola \u00e8 sede dell'\"associazione culturale l'Aquilaia\" che ogni anno organizza eventi di grande richiamo per tutti gli abitanti dell'Amiata, come la festa della Poesia del mese di giugno e la festa della Luna nel mese di agosto, con spettacoli musicali, mercatini e degustazioni enogastronomiche."}
{"id": "2653880", "revid": "767487", "url": "https://it.wikipedia.org/wiki?curid=2653880", "title": "Sophia (gruppo musicale britannico)", "text": "I Sophia sono un gruppo composto da Robin Proper-Sheppard e da un gruppo di musicisti denominato Sophia collective che collaborano con Proper-Sheppard.\nBiografia.\nIl progetto Sophia nasce nel 1995 ad opera di Robin Proper-Sheppard, nato a San Diego in California ma trasferitosi in Inghilterra, gi\u00e0 membro fondatore del gruppo indie-rock americano The God Machine .\nDopo lo scioglimento dei The God Machine nel 1995, Proper-Sheppard fonda la casa discografica The Flower Shop Recordings per la quale escono dischi di gruppi come Elevate, Ligament e Swervedriver. Successivamente nel 1996 esce il primo disco dei Sophia. Con l'aiuto di vari musicisti della Flower Shop Recordings, esce infatti \"Fixed Water\" che delinea il sound della band come acustico e introspettivo.\nNel 1998 esce \"The Infinite Circle\" secondo capitolo della discografia dei Sophia. Nel 2005 il disco viene riproposto per intero dal vivo al Festival All Tomorrow's Parties.\nNel 2001 esce il primo disco dal vivo intitolato 'De Nachten'. Registrato durante l'apparizione della band in due festival in Belgio e Olanda, l'album contiene anche 4 nuove canzoni e la cover di John Lennon, Jealous Guy.\nIl quarto album (terzo in studio) \u00e8 del 2004 e si intitola 'People Are Like Seasons'. \nL'album esce per la City Slang/EMI ed \u00e8 il primo album dei Sophia per una major discografica.\nGrazie alla grande programmazione radiofonica del primo singolo 'Oh my love' la band raggiunge un pubblico sempre pi\u00f9 vasto e appare in numerose classifiche ufficiali europee (in Belgio raggiunge addirittura l'ottava posizione). Il disco \u00e8 seguito da un tour di successo in giro per l'Europa durante il 2004.\nNel 2004 esce un disco di rarit\u00e0 chiamato 'Collections:One'.\nNel 2005 e 2006 \u00e8 stato passato dalla band nella scrittura e registrazione del sesto album (quarto in studio). Album che esce nell'ottobre del 2006 con il titolo di 'Technology Won't Save Us'.\n\u00c8 dell'estate del 2009 l'album 'There Are No Goodbyes'. L'album, nell'edizione limitata contiene anche un disco bonus di un concerto solista di Robin accompagnato da un quartetto d'archi, registrato il giorno di San Valentino a Vienna.\nNella primavera del 2016, dopo quasi sette anni dall'album precedente, pubblicano \"As We Make Our Way (Unknown Harbours).\""}
{"id": "2653887", "revid": "33689", "url": "https://it.wikipedia.org/wiki?curid=2653887", "title": "Osborne 1", "text": "L'Osborne 1 \u00e8 stato il primo computer portatile di massa della storia. Presentato alla West Coast Computer Faire di San Francisco, fu messo in commercio nell'aprile del 1981 dalla Osborne Computer Corporation: pesava circa 10,7\u00a0kg ed aveva un costo di 1.795 $. Il sistema operativo integrato era il CP/M 2.2.\nI suoi difetti principali erano il minuscolo schermo da 5 pollici (13\u00a0cm) ed i floppy disk a singola faccia e singola densit\u00e0 che non avevano una capacit\u00e0 sufficiente a contenere i dati generati normalmente dalle applicazioni aziendali.\nIl suo design fu ispirato da quello di uno dei primi prototipi di computer portatili, il NoteTaker, sviluppato presso Xerox PARC nel 1976.\nStoria.\nDopo la vendita della sua societ\u00e0 editoriale a McGraw-Hill per 3 milioni di dollari, Adam Osborne decise di fondare una nuova azienda per produrre un nuovo computer che avesse un peso molto inferiore a quello degli elaboratori fissi dell'epoca, che pesavano diverse decine di chilogrammi, e che fosse progettato per essere \"trasportabile\". Per realizzare la macchina fu assunto Lee Felsenstein, che Osborne conosceva dai tempi dell'Homebrew Computer Club e che aveva in precedenza gi\u00e0 lavorato nel campo dei computer avendo progettato il \"Sol-20\" per conto di Processor Technology.\nIl progetto del computer fu terminato alla fine del 1980, e Osborne assunse Thomas E. Davidson per seguire la realizzazione della macchina. All'inizio del 1981 la societ\u00e0 divenne Osborne Computer Corporation, con un capitale di circa 1 milione di dollari, proveniente per la maggior parte da Jack Melchore, un venture capitalist della Silicon Valley.\nIl successo commerciale.\nAnnunciato nel mese di aprile del 1981, nei suoi primi otto mesi di vita la Osborne Computer Corporation ne vendette 11.000 unit\u00e0. Nel mese di settembre del 1981, Osborne Computer Company fattur\u00f2 il suo primo milione di dollari in un solo mese di vendite: queste raggiunsero il picco di 10.000 unit\u00e0 al mese, con la societ\u00e0 che guadagnava circa 1 milione di dollari al mese.\nPer fronteggiare la richiesta, fu aumentata la produzione: si arriv\u00f2 a 500 computer al giorno, a discapito della qualit\u00e0 costruttiva. I difetti di produzione costrinsero l'azienda al richiamo di moltissime unit\u00e0; ci\u00f2 nonostante, a meno di un anno dal lancio del primo sistema, Osborne aveva a marzo del 1982 un previsionale di fatturato per l'anno in corso di 250 milioni di dollari.\nLa concorrenza.\nL'Osborne 1 fu largamente imitato da molte societ\u00e0 informatiche che cominciarono ad offrire computer portatili a prezzi pi\u00f9 competitivi. La popolarit\u00e0 dell'Osborne 1 fu superata da quella del Kaypro II, che era dotato di un ben pi\u00f9 pratico display CRT da 9 pollici (23\u00a0cm) che poteva visualizzare uno schermo standard di 80 caratteri per 24 linee, oltre ad avere dischetti a doppia densit\u00e0 con possibilit\u00e0 di memorizzazione pari al doppio. Anche il PC IBM cominci\u00f2 a fare concorrenza diretta al computer, grazie anche ai numerosi compatibili che stavano nascendo, tutti basati sul nuovo competitivo e popolare sistema operativo MS-DOS. Alla fine del 1982 il fatturato annuo, che dodici mesi prima era stato stimato in 250 milioni di dollari, risult\u00f2 essere di soli 66 milioni circa mentre l'utile previsto di 9 milioni divenne un passivo di 1 milione di dollari.\nIl fallimento.\nLa situazione peggior\u00f2 tra la fine del 1982 e l'inizio del 1983 quando Adam Osborne annunci\u00f2 l'arrivo di due nuovi computer. Il primo, l'Osborne Executive, era l'erede diretto dell'Osborne 1, creato per risolvere i punti deboli di quest'ultimo: un display pi\u00f9 grande, pi\u00f9 memoria e dischi pi\u00f9 capienti. Ad inizio 1983 fu annunciato anche l'Osborne Vixen, una versione pi\u00f9 compatta e pi\u00f9 leggera dell'Osborne 1. Le vendite crollarono immediatamente perch\u00e9 i potenziali clienti preferirono aspettare l'arrivo dei nuovi computer piuttosto che acquistare l'attuale modello. Le perdite furono enormi, tanto che la societ\u00e0 nel giro di poco tempo fall\u00ec.\nIncapace di battere la concorrenza, e paralizzata dagli annunci dei propri nuovi prodotti non ancora in vendita, Osborne Computer Corporation present\u00f2 un'istanza di fallimento nel mese di settembre del 1983. L'effetto sulle vendite che ebbe l'annuncio del nuovo modello divenne cos\u00ec famoso che in seguito questo fenomeno commerciale fu chiamato \"effetto Osborne\".\nNel 1985, dopo il riassetto societario ed il cambio di nome, venne prodotto il gi\u00e0 annunciato Osborne Vixen, noto anche come Osborne-4, ma con scarso successo di vendite.\nSpecifiche.\nHardware.\nCaratteristiche hardware principali dell'Osborne 1:\nL'Osborne 1, pur essendo un computer portatile, non aveva in dotazione una batteria. I primi modelli erano alimentati tramite collegamento alla rete elettrica con tensione di 120 o 240 V. Nei modelli successivi venne implementata la scelta tra una tensione di 120 o 230 V, a 50 o 60 Hz. In seguito venne commercializzata una batteria tampone da aggiungere alla macchina, che offriva un'ora di autonomia.\nLa memoria centrale era costituita da 16 chip di DRAM da 2.048 byte (16.384 celle da 1 bit), divisa tra memoria CPU e memoria video. Il boot loader e parti significative del BIOS erano memorizzate in una EPROM da 4 kB. Una seconda EPROM veniva utilizzata come memoria per i caratteri fissi, fornendo caratteri ASCII minuscoli, maiuscoli e semigrafici.\nIl sistema video usava parte della memoria centrale e dell'unit\u00e0 logica TTL per fornire il segnale video e la sincronizzazione al monitor monocromatico interno di 5 pollici.\nPeriferiche.\nEsistevano anche periferiche di terze parti per Osborne 1 quali:\nVennero messi in vendita anche degli aggiornamenti al modello base, offerti da alcuni produttori di accessori, come disk drive a doppia densit\u00e0, hard disk esterni e battery pack di supporto.\nSoftware.\nL'Osborne 1 comprendeva nel prezzo un pacchetto di applicazioni contenente l'editor di testi WordStar, il foglio di calcolo SuperCalc e i linguaggi di programmazione CBASIC e MBASIC.\nIl solo pacchetto software aveva un valore pari a 1.500 $, pari al prezzo di acquisto dell'Osborne 1. Tutti i software inclusi erano:\nGiochi.\nIl display dell'Osborne 1 non supporta la grafica bitmap quindi i giochi incorporati erano specialmente delle avventure testuali."}
{"id": "2653892", "revid": "1543377", "url": "https://it.wikipedia.org/wiki?curid=2653892", "title": "Gymnadenia odoratissima", "text": "La manina profumata (Gymnadenia odoratissima ) \u00e8 una piccola pianta erbacea dai fiori profumati, appartenente alla famiglia delle Orchidacee.\nEtimologia.\nIl nome generico (\"Gymnodenia\") deriva da due parole greche: \"gymnos\" (= nudo) e \"ad\u00e8n\" (= ghiandola) e deriva dal fatto che i retinacoli (le estremit\u00e0 nettarifere con ghiandole vischiose per far aderire il polline agli insetti pronubi) non sono racchiusi nelle borsicole ma sono praticamente \u201cnude\u201d.\nIl termine specifico (\"odoratissima\") ovviamente fa riferimento all'intenso profumo dei fiori.\nIl binomio scientifico di questa pianta inizialmente era \"Orchis odoratissima\", proposta dal botanico e naturalista svedese Carl von Linn\u00e9 (1707 - 1778) in una pubblicazione del 1759, modificato successivamente in quello attualmente accettato (\"Gymnadenia odoratissima\"), proposto dal botanico francese Rich. (1754 \u2013 1821) nella pubblicazione dal titolo \"\u201dDe Orchideis Europaeis Annotationes\u201d\" del 1817.\nIn lingua tedesca questa pianta si chiama \"Wohlriechende Handwurtz\" oppure \"Wohlriechende Nacktdr\u00fcse\"; in francese si chiama \"Gymnad\u00e9nie odorante\"; in lingua inglese si chiama \"Fragrant Orchid\".\nDescrizione.\nL'altezza di questa pianta varia da 15 a 45\u00a0cm. La forma biologica \u00e8 geofita bulbosa (G bulb), ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati bulbi, organi di riserva che annualmente producono nuovi fusti, foglie e fiori. \u00c8 un'orchidea terrestre in quanto contrariamente ad altre specie, non \u00e8 \u201cepifita\u201d, ossia non vive a spese di altri vegetali di maggiori proporzioni\nRadici.\nLe radici sono a fibre sottili di tipo fascicolato. Sono presenti due bulbi ovoidali, profondamente palmati e con molti piccoli e brevi lobi. Dimensioni medie dei \u201crizotuberi\u201d: larghezza 11\u00a0mm; lunghezza 19\u00a0mm.\nFusto.\nIl fusto \u00e8 semplice, gracile e si presenta foglioso fino all'infiorescenza; ha la superficie striata.\nFoglie.\nLe foglie, a disposizione alterna, sono strettamente lineari; le superiori, simili a brattee, sono progressivamente pi\u00f9 piccole. Quelle inferiori sono ridotte a scaglie membranose abbraccianti il fusto. Quelle medie al centro sono carenate longitudinalmente ed hanno tutta la superficie profondamente canalicolata. Dimensione delle foglie inferiori: larghezza 5 \u2013 7\u00a0mm; lunghezza 3 \u2013 10\u00a0mm. Lunghezza delle foglie superiori: 2 \u2013 4\u00a0mm; \nInfiorescenza.\nI fiori sono raccolti in spighe terminali, cilindriche, compatte e multiflora ma anche lasse (fino a 60 fiori per spiga). I fiori, pedicellati, sono posti alle ascelle di brattee lineari piuttosto lunghe e acuminate. I fiori sono resupinati, ruotati sottosopra tramite torsione del pedicello (e non dell'ovario come nel genere \"Cephalanthera\"); in questo caso il labello \u00e8 volto in basso. Lunghezza della spiga: 5 \u2013 10\u00a0cm (massimo 20\u00a0cm). Dimensione delle brattee: larghezza 2 \u2013 3\u00a0mm; lunghezza 10 \u2013 15\u00a0mm.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo). In fiori sono profumati di vaniglia e sono bianco-rosei o bianchi (sfumano nel porporino verso l'apice dell'infiorescenza). Dimensione del fiore: 6 \u2013 10\u00a0mm.\nFrutti.\nIl frutto \u00e8 una capsula con diverse coste e deiscente per alcune di queste. Al suo interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di questa pianta pu\u00f2 avvenire in due modi: \nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nTassonomia.\nIl numero cromosomico di \"G. odoratissima\" \u00e8: 2n = 40.\nVariabilit\u00e0.\nNe sono state descritte numerose variet\u00e0 (non tutte riconosciute dai vari botanici) tra cui la seguente probabilmente presente sul territorio italiano:\nIbridi.\nCon la specie \"Gymnadenia conopsea\" la pianta di questa voce forma il seguente ibrido interspecifico:\nQueste piante si ibridano facilmente anche con specie di generi diversi formando cos\u00ec ibridi intragenerici. Qui descriviamo brevemente l'ibrido col genere \"Nigritella\":\nAltri generi con i quali la pianta di questa voce si ibrida facilmente sono \"Orchis\" e \"Platanthera\".\nSpecie simili.\nQuesta pianta pu\u00f2 facilmente essere confusa con l'altra specie del genere \"Gymnadenia\" presente in Italia: \"Gymnadenia conopsea\" - Manina rosea. Quest'ultima comunque si distingue dalla \u201cManina profumata\u201d per le seguenti caratteristiche:\nConservazione.\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES)."}
{"id": "2653897", "revid": "287204", "url": "https://it.wikipedia.org/wiki?curid=2653897", "title": "Joseph Keilberth", "text": "Inizi\u00f2 gli studi musicali nella citt\u00e0 natale, nella quale, in seguito, divenne Maestro ripetitore all'Opera prima, e direttore generale della musica poi. Fu poi nominato primo direttore al Teatro Tedesco di Praga, fino a diventare direttore generale all'Opera di Dresda (1945-1951). Dal 1948 al 1951 diresse lo Staatsoper Unter den Linden di Berlino.\nFond\u00f2 l'Orchestra sinfonica di Bamberga prima di passare all'Opera di Stato della Baviera. Dal 1952 al 1956 diresse regolarmente al Festival di Bayreuth, imponendosi come uno dei pi\u00f9 importanti direttori di scuola tedesca, soprattutto nel repertorio wagneriano, straussiano, nonch\u00e9 di Beethoven, Brahms, Bruckner, Pfitzner e Reger.\nMuore a Monaco durante una rappresentazione di \"Tristano e Isotta\" di Richard Wagner."}
{"id": "2653910", "revid": "253269", "url": "https://it.wikipedia.org/wiki?curid=2653910", "title": "Liselotte Pulver", "text": "\"Star\" del cinema tedesco degli anni cinquanta e sessanta, \u00e8 stata interprete anche per il cinema hollywoodiano e ha svolto un'intensa attivit\u00e0 televisiva. Impiegata talvolta in ruoli mascolini, specie in giovent\u00f9, \u00e8 ricordata per\u00f2 essenzialmente per le numerose commedie che valorizzavano il suo solare sorriso.\nBiografia.\nFiglia dell'ingegnere Fritz Eugen Pulver e della moglie Germaine, dal 1945 frequent\u00f2 la scuola commerciale. Diplomatasi nel 1948, lavor\u00f2 come modella frequentando contestualmente corsi di recitazione al conservatorio di Berna, sua citt\u00e0 natale. Dopo aver interpretato piccoli ruoli per lo Stadttheater Bern (il teatro cittadino), fu scritturata per il rinnovato Schauspielhaus Z\u00fcrich, uno dei pi\u00f9 prestigiosi teatri di lingua tedesca di Zurigo.\nCarriera.\nIl debutto nel cinema avvenne nel 1950, con la partecipazione a due film: \"Anime nella tormenta\" (\"F\u00f6hn\" nell'originale distribuito nella Germania Ovest) e \"Swiss Tour\", co-produzione Svizzera-USA, a fianco di Simone Signoret.\nIl ruolo con cui conobbe il successo nel cinema fu quello di Vreneli, co-protagonista in \"Uli, der Knecht\" (1954), tratto dal romanzo dell'autore svizzero Jeremias Gotthelf. Per il cinema statunitense lavor\u00f2 nel dramma \"Tempo di vivere\" (1958), al fianco di John Gavin e tratto dal romanzo \"Tempo di vivere, tempo di morire\" di Erich Maria Remarque. In seguito fu diretta da Billy Wilder nella commedia \"Uno, due, tre!\" (1961), in cui fu memorabile nel ruolo della segretaria sexy di James Cagney.\nFra gli altri film da lei interpretati figurano \"Le armi e l'uomo\" (1958), presentato in concorso al Festival di Cannes 1959 e candidato all'Oscar al miglior film straniero, e \"Intrigo a Parigi\" (1964), a fianco di Jean Gabin. Alla fine degli anni cinquanta fu interprete anche del film tedesco sulla saga dei .\nNel 1961 fece parte della giuria del Festival di Cannes, e nel 1964 venne candidata al Golden Globe per la migliore attrice non protagonista per il film commedia \"I guai di pap\u00e0\" (1963), dove fu diretta da Jack Arnold ed ebbe come partner Bob Hope. Ottenne anche un riconoscimento dal cinema tedesco, il premio Bambi.\nDal 1978 al 1983 ha lavorato nella versione tedesca di \"Sesame Street\". Fra i riconoscimenti ottenuti figura anche il premio onorario Bavarian Film Awards assegnatole nel 1999.\nVita privata.\nNel 1961 la Pulver spos\u00f2 l'attore tedesco Helmut Schmid, conosciuto l'anno prima sul \"set\" di \"Gustav Adolfs Page\". La coppia ha avuto due figli, Marc-Tell (nato nel 1962) e Melisande (nata nel 1967 e morta suicida nel 1989). Il marito \u00e8 morto nel 1992 a causa di un infarto. Attualmente l'attrice vive a Perroy, nel Canton Vaud, sulle sponde del lago di Ginevra."}
{"id": "2653914", "revid": "287204", "url": "https://it.wikipedia.org/wiki?curid=2653914", "title": "Chad Hedrick", "text": "Diventato celebre per aver conquistato, alla soglia dei 30 anni, medaglie olimpiche ai Giochi olimpici invernali nel pattinaggio di velocit\u00e0 su ghiaccio, dopo essersi arreso al fatto che il suo sport, il Pattinaggio di velocit\u00e0 in-line (sport nel quale \u00e8 stato 50 volte campione del mondo), non sarebbe diventato sport olimpico."}
{"id": "2653918", "revid": "599013", "url": "https://it.wikipedia.org/wiki?curid=2653918", "title": "Andrea Borsa", "text": "Carriera.\nConta una presenza con la nel campionato di Serie A 1994-1995."}
{"id": "2653921", "revid": "767487", "url": "https://it.wikipedia.org/wiki?curid=2653921", "title": "Holm (Frisia Settentrionale)", "text": "Holm \u00e8 un comune tedesco della Frisia Settentrionale nello Schleswig-Holstein.\nGeografia fisica.\nLa citt\u00e0 si trova vicino al confine con la Danimarca e la stazione ferroviaria pi\u00f9 vicina \u00e8 Nieb\u00fcll che si trova 5\u00a0km a sud di Holm."}
{"id": "2653925", "revid": "98077", "url": "https://it.wikipedia.org/wiki?curid=2653925", "title": "Incubatore d'impresa", "text": ""}
{"id": "2653926", "revid": "125076815", "url": "https://it.wikipedia.org/wiki?curid=2653926", "title": "Flotta spagnola del tesoro", "text": "Le flotte spagnole del tesoro (o flotte tesoriere spagnole o flotte delle Indie Occidentali dallo spagnolo \"Flota de Indias\") erano un sistema di convogli usato dall'impero spagnolo tra il 1566 ed il 1790. I convogli erano generiche flotte usate per trasportare vari tipi di oggetti, tra cui prodotti agricoli o anche legname, oggetti di manifattura e vari metalli ed oggetti di lusso, argento ed oro, ma anche gemme, perle, spezie, zucchero, tabacco, seta ed altri beni esotici dalle colonie spagnole alla madre patria. Gli oggetti di manifattura quali arnesi di uso quotidiano, o gli emigranti spagnoli, venivano trasportati in entrambe le direzioni.\nStoria.\nLe navi spagnole importavano i tesori dal Nuovo Mondo fin dalla prima spedizione di Cristoforo Colombo, nel 1492. Il governo organizz\u00f2 un sistema di convogli nel 1560, per affrontare il problema degli attacchi dei corsari francesi. Le principali procedure furono definite in base ai consigli di Pedro Men\u00e9ndez de Avil\u00e9s, un ammiraglio con esperienza nonch\u00e9 consigliere personale di re Filippo II di Spagna. Le flotte del tesoro navigavano lungo due tratte. La principale era la flotta dei Caraibi spagnoli o \"Flota de Indias\", che partiva in due convogli da Siviglia, diretti a Veracruz, Portobelo e Cartagena prima di incontrarsi a L'Avana per fare insieme il viaggio di ritorno. Una seconda tratta era quella dei galeoni di Manila o \"Gale\u00f3n de Manila\", che univano le Filippine ad Acapulco in Messico. Da Acapulco i beni asiatici venivano mandati via nave a Veracruz, per poter poi essere imbarcate sulla prima flotta diretta in Spagna.\nLa Spagna controllava seriamente il commercio attraverso la \"Casa de Contrataci\u00f3n\" di Siviglia. Per legge, le colonie potevano commerciare solo con il porto designato della madre patria. L'archeologia marittima ha dimostrato che la quantit\u00e0 di beni trasportati era sempre di molto superiore a quanto dichiarato nell'\"Archivo General de Indias\". I mercanti spagnoli e gli scaricatori (\"cargadores\") sfruttavano il contrabbando per trasportare merci senza essere tassati. La corona spagnola tassava mercanzia e metalli preziosi al 20%, una tassa nota come \"Quinto Real\".\nQuesto monopsonio dur\u00f2 per oltre due secoli, periodo in cui la Spagna divenne lo stato pi\u00f9 ricco d'Europa. Gli Asburgo usarono la loro ricchezza per combattere guerre nel XVI e XVII secolo contro l'impero ottomano e con molte delle potenze europee. A causa dell'inflazione del XVII secolo, il flusso di metalli preziosi provenienti dalle Indie danneggi\u00f2 l'economia spagnola, causando una depressione. La Spagna perse anche il supporto economico dei banchieri europei a partire dal 1690.\nAnche l'importanza dell'economia delle esportazioni diminu\u00ec con il calo della produzione delle miniere di metalli preziosi nelle Americhe, quali Potos\u00ed. Con sole 17 navi nel 1550, le flotte si espansero ad oltre 50 grandi vascelli prima della fine del secolo. Nella seconda met\u00e0 del XVII secolo il loro numero si era dimezzato rispetto al picco, e molte delle navi rimaste erano in rovina o comunque danneggiate. Con il riprendere dell'economia alla fine del XVII secolo, le operazioni delle flotte ripresero vigore, facendo di nuovo da traino all'economia del regno dei Borbone nel XVIII secolo.\nIl commercio spagnolo di beni e metalli preziosi fu minacciato fino alla met\u00e0 del XVIII secolo dai rivali coloniali della Spagna che costruirono piccole basi navali nelle Indie Occidentali spagnole. Gli inglesi si impossessarono di piccole isole quali Saint Kitts e Nevis nel 1624, ponendo un embargo alla Giamaica nel 1655; i francesi presero Saint-Domingue nel 1625 e gli olandesi Cura\u00e7ao nel 1634. Nel 1739 l'ammiraglio Edward Vernon saccheggi\u00f2 Portobelo, ma nel 1741 la sua massiccia campagna contro Cartagena de Indias fin\u00ec con un tracollo. Nel 1762 gli inglesi occuparono per breve tempo L'Avana e Manila, obbligando gli spagnoli a modificare il loro comportamento usando molte piccole flotte che facevano visita a tanti porti. Solo due anni dopo (1764) L'Avana e Manila erano tornate in mano spagnola, ed il traffico atlantico e pacifico ritorn\u00f2 normale.\nTra il 1703-1705 inizia la partecipazione di Amaro Pargo nella Flotta spagnola del tesoro. In questo periodo in cui egli era titolare e capitano della fregata \"El Ave Mar\u00eda y Las \u00c1nimas\" con cui ha navigato dal porto di Santa Cruz de Tenerife a L'Avana. Utili reinvestiti commercio canarino-americano nei loro campi, destinati principalmente alla coltivazione della vite e la Malvasia vidue\u00f1o, la cui produzione (principalmente di vidue\u00f1o) \u00e8 stato inviato in America. Amaro Pargo \u00e8 stata una delle pi\u00f9 importanti figure storiche di coloro che hanno partecipato questa rotta commerciale.\nCarlo III di Spagna inizi\u00f2 a diminuire l'uso di questo sistema nel 1765. Nel 1780 la Spagna apr\u00ec alle proprie colonie il libero commercio. Nel 1790 venne abolita la \"Casa de Contrataci\u00f3n\". L'ultima flotta del tesoro regolare salp\u00f2 quello stesso anno. In seguito piccoli gruppi di fregate furono assegnati al trasporto di lingotti quando necessario.\nAttacchi alle flotte e naufragi.\nNonostante si pensi che molti galeoni spagnoli siano stati catturati da corsari inglesi ed olandesi, ben poche navi finirono in mano nemica durante il lungo periodo delle \"flotas\". Solo Piet Hein riusc\u00ec a catturare una flotta nel 1628, portando l'intero carico nella Repubblica delle Sette Province Unite. Nel 1656 e nel 1657 Robert Blake distrusse alcune navi, ma gli spagnoli salvarono molto dell'argento che era a bordo, e l'ammiraglio inglese riusc\u00ec a impossessarsi di un solo galeone. La flotta del tesoro del 1702 fu distrutta nella battaglia della Baia di Vigo quando fu sorpresa in porto, ma gli spagnoli avevano gi\u00e0 scaricato quasi tutto il carico. Nessuno di questi attacchi avvenne in mare aperto. Nel caso dei galeoni di Manila, solo quattro furono catturati dalle navi da guerra britanniche: La \"Santa Anna\" da Thomas Cavendish nel 1589, la \"Encarnaci\u00f3n\" nel 1710, la \"Covadonga\" da George Anson nel 1743 e la \"Sant\u00edsima Trinidad\" nel 1762. Altri due attacchi britannici furono sventati dalla \"Rosario\" nel 1704 e dalla \"Begonia\" nel 1710. Queste perdite e quelle dovute agli uragani si dimostrarono comunque pesanti colpi dal punto di vista economico. Comunque le flotte del tesoro si dimostrarono in generale una delle migliori operazioni navali della storia.\nI relitti delle navi del tesoro spagnole, affondate in battaglie navali e da tempeste (soprattutto quelle del 1622, 1715 e 1733) sono uno dei principali obbiettivi per i moderni cacciatori di tesori. Molte navi, come la \"Nuestra Se\u00f1ora de Atocha\", sono state recuperate."}
{"id": "2653928", "revid": "111742389", "url": "https://it.wikipedia.org/wiki?curid=2653928", "title": "Shahrest\u0101n di Aq Qala", "text": "Lo shahrest\u0101n di Aq Qala (farsi \u0634\u0647\u0631\u0633\u062a\u0627\u0646 \u0622\u0642\u200c\u0642\u0644\u0627) \u00e8 uno dei 14 \"shahrest\u0101n\" della provincia del Golestan, in Iran. Il capoluogo \u00e8 Aq Qala e lo shahrest\u0101n \u00e8 suddiviso in due circoscrizioni (\"bakhsh\"):"}
{"id": "2653930", "revid": "108678", "url": "https://it.wikipedia.org/wiki?curid=2653930", "title": "Interrail", "text": ""}
{"id": "2653931", "revid": "7", "url": "https://it.wikipedia.org/wiki?curid=2653931", "title": "Lilo (Liselotte) Pulver", "text": ""}
{"id": "2653932", "revid": "86599", "url": "https://it.wikipedia.org/wiki?curid=2653932", "title": "Cratere De Forest", "text": "De Forest \u00e8 un cratere lunare di 56,26 km situato nella parte sud-orientale della faccia nascosta della Luna, a ovest dell grande cratere Zeeman e a sud del cratere Numerov. Per la sua vicinanza al polo sud lunare, viene sempre illuminato in modo obliquo.\n\u00c8 una formazione relativamente giovane e non \u00e8 stato significativamente eroso da impatti successivi. Il bordo \u00e8 affilato, ma talvolta irregolare con un piccolo terrapieno all'esterno. L'ampio bordo interno presenta numerosi terrazzamenti e segni di frane nelle parti pi\u00f9 alte. Al centro dell'irregolare pianoro interno si trova un picco centrale relativamente ampio.\nIl cratere \u00e8 dedicato allo scienziato e inventore statunitense Lee De Forest.\nCrateri correlati.\nAlcuni crateri minori situati in prossimit\u00e0 di De Forest sono convenzionalmente identificati, sulle mappe lunari, attraverso una lettera associata al nome."}
{"id": "2653933", "revid": "118834", "url": "https://it.wikipedia.org/wiki?curid=2653933", "title": "Grafica digitale", "text": ""}
{"id": "2653934", "revid": "287204", "url": "https://it.wikipedia.org/wiki?curid=2653934", "title": "Stafford Poole", "text": "Biografia.\nPoole nacque a Oxnard (California), figlio di Beatrice Hessie Smith e di Joseph Outhwaite Poole. Nel 1947 si un\u00ec alla Congregazione della Missione di San Vincenzo de' Paoli. Fu ordinato nel 1956, ed insegn\u00f2 in seguito nei seminari del Midwest e della California. Dopo aver rinunciato alla carriera da insegnante nel 1990, si mise a studiare la lingua nahuatl classica e pubblic\u00f2 numerose opere in questo campo.\nLe opere di Poole riguardo a Nostra Signora di Guadalupe comprendono i libri \"Our Lady of Guadalupe. The Origins and Sources of a Mexican National Symbol, 1531-1797\", \"The Guadalupan Controversies in Mexico\", una traduzione in inglese del racconto di Luis Laso de la Vega in nahuatl di un'apparizione, \"Huei tlamahui\u00e7oltica\", ed una traduzione con critica di due storie nahuatl su Guadalupe. Tra gli altri libri vi sono le biografie di Juan de Ovando e Pedro Moya de Contreras, oltre che numerosi articoli in riviste accademiche."}
{"id": "2653935", "revid": "125796024", "url": "https://it.wikipedia.org/wiki?curid=2653935", "title": "Giochi di Takeshi's Castle", "text": "Questa \u00e8 una lista dei giochi del programma televisivo giapponese Takeshi's Castle."}
{"id": "2653938", "revid": "199745", "url": "https://it.wikipedia.org/wiki?curid=2653938", "title": "Manina profumata", "text": ""}
{"id": "2653939", "revid": "287204", "url": "https://it.wikipedia.org/wiki?curid=2653939", "title": "Setif", "text": ""}
{"id": "2653941", "revid": "767487", "url": "https://it.wikipedia.org/wiki?curid=2653941", "title": "Pietra di Motecuhzoma I", "text": "La pietra di Motecuhzoma I \u00e8 una grande pietra azteca scolpita ritrovata nel 1988 sotto al patio dell'edificio dell'ex-Arcivescovado, a Citt\u00e0 del Messico. \u00c8 nota anche come pietra di Motecuhzoma Ilhuicamina, Cuauhxicalli di Motecuhzoma Ilhuicamina, pietra dell'arcivescovo, pietra dell'Ex-Arzobispado o monolite di S\u00e1nchez-Nava.\nScoperta.\nPoco a sud del Templo Mayor di Citt\u00e0 del Messico si trova il palazzo un tempo usato come casa dell'arcivescovo di Citt\u00e0 del Messico. Costruito non molto dopo che gli spagnoli avevano distrutto il centro cerimoniale di Tenochtitl\u00e1n, questo palazzo si trova con ogni probabilit\u00e0 sopra a molti antichi artefatti precolombiani. Nel luglio 1988 gli scavi effettuati sotto al patio del palazzo portarono alla luce una pietra circolare. Fu subito associata alla gi\u00e0 ben nota pietra di T\u00edzoc ed al Piedra del Sol.\nIconografia.\nLa grande pietra circolare mostra sulla parte superiore un bassorilievo raffigurante il sole."}
{"id": "2653947", "revid": "767487", "url": "https://it.wikipedia.org/wiki?curid=2653947", "title": "Mmm Mmm Mmm Mmm", "text": "Mmm Mmm Mmm Mmm \u00e8 un singolo del gruppo musicale canadese Crash Test Dummies, pubblicato il 1\u00ba ottobre 1993 come primo estratto dal secondo album in studio \"God Shuffled His Feet\".\nDescrizione.\nOgni strofa del brano descrive l'isolamento e la sofferenza di un bambino, ognuno dei quali ha una quasi traumatica esperienza: un ragazzo i cui capelli diventano prematuramente bianchi a causa di uno shock, una ragazza con il corpo pieno di voglie e un ragazzo i cui genitori fanno parte di una setta religiosa.\nEsiste una versione alternativa, qualche volta cantata nelle esibizioni dal vivo, con l'ultima strofa rimpiazzata da un'altra strofa che parla di un ragazzo a cui la madre gett\u00f2 via le tonsille dopo una tonsillectomia.\n\"Mmm Mmm Mmm Mmm\" fu inclusa anche nella colonna sonora del film \"Scemo &amp; + scemo\" (1994): un frammento accompagna la scena in cui Jeff Daniels fa l'autostop su una strada degli Stati Uniti orientali, prima di essere prelevato da Jim Carrey su una minimoto.\nVideo musicale.\nIl videoclip, diretto da Dale Heslip, \u00e8 stato mandato in onda per la prima volta nell'aprile 1994.\n\u00c8 ambientato nel teatro di una scuola in cui dei bambini interpretano i protagonisti delle strofe:\nIl primo atto, ambientato in un incrocio stradale, racconta la storia di un ragazzo a cui capita un incidente stradale. Dopo l'incidente, i capelli del ragazzo divennero bianchi a causa dello shock subito.\nIl secondo atto racconta di una ragazza che si rifiutava di cambiarsi con le altre ragazze negli spogliatoi, finch\u00e9 un giorno le altre ragazze (raffigurate come degli inquisitori nell'atto) riuscirono a convincerla e videro che il corpo era pieno di voglie.\nIl terzo atto racconta di un ragazzo sottomesso dalla dura disciplina dei suoi genitori austeri e quando andavano nella loro chiesa, loro e gli altri \"fedeli\" barcollavano e si scuotevano durante la funzione."}
{"id": "2653949", "revid": "287204", "url": "https://it.wikipedia.org/wiki?curid=2653949", "title": "Am\u00e9rico Castro", "text": "Biografia.\nNacque in Brasile da genitori spagnoli discendenti dalla casata dei Castro Cabeza de Vaca. Nella citt\u00e0 di Cantagalo, dove suo padre possedeva un negozio, Castro trascorse i suoi primi cinque anni di vita.\nSuccessivamente si trasfer\u00ec in Spagna, al seguito della famiglia che acquist\u00f2 terreni nella provincia di Granada.\nProprio in questa citt\u00e0 si laure\u00f2 nel 1904 in lettere e diritto, prima di ottenere il dottorato a Madrid dove divenne allievo di Ram\u00f3n Men\u00e9ndez Pidal.\nUlteriori studi di approfondimento li effettu\u00f2 presso la Sorbona parigina (1905-1907).\nDopo una breve parentesi tedesca rientr\u00f2 in Spagna sia per il servizio militare sia per aiutare Pidal nell'organizzazione del \"Centro di Studi Storici\", presso il quale inizi\u00f2 la sua carriera di insegnante, proseguita all'Universit\u00e0 madrilena dal 1915 con il corso di \"Storia di Lingua spagnola\".\nNel 1913 ader\u00ec al manifesto proposto da Ortega y Gasset, propugnante una maggiore propositivit\u00e0 e slanci di ottimismo nei confronti della situazione artistica e politica spagnola.\nIn questo decennio effettu\u00f2 un buon numero di conferenze sia in Europa sia in America e pubblic\u00f2 vari articoli sul periodico \"Revista de Filolog\u00eda Espa\u00f1ola\"; inoltre tradusse opere di Wilhelm Meyer-L\u00fcbke, e svolse un'introduzione al \"El burlador de Sevilla\" (1922) di Tirso de Molina.\nIn questa fase, Castro svilupp\u00f2 i suoi grandi interessi per la filologia medioevale e moderna, gli studi sugli autori del Siglo de Oro, quali Cervantes, Tirso de Molina (\"El condenado por desconfiado\", \"El burlador de Sevilla\", \"El vergonzoso en palacio\"), Santa Teresa, Lope de Vega (\"El Isidro\", \"La Dorotea\"), Quevedo (\"El Busc\u00f3n\"), emblematicamente rappresentati dal \"El pensamiento de Cervantes\" (1925), considerata una delle sue opere pi\u00f9 riuscite, nella quale analizz\u00f2 i collegamenti tra lo scrittore del Don Chisciotte con il Rinascimento.\nNel frattempo Castro prosegu\u00ec la sua attivit\u00e0 cattedratica, presso Santiago del Cile, alla Columbia University di New York, in parallelo agli incarichi diplomatici svolti presso l'ambasciata di Berlino, per conto della appena nata Repubblica nel 1931.\nDurante l'annata 1938 opt\u00f2 per un esilio negli Stati Uniti d'America, dove insegn\u00f2 nelle universit\u00e0 del Wisconsin (1937-1939), del Texas (1939-1940) e di Princeton (1940-1953). In questi anni collabor\u00f2 con le pi\u00f9 diffuse riviste rappresentanti il movimento culturale ispanico in esilio, come \"Realidad /Revista de Ideas\", \"Las Espa\u00f1as\", \"Los Sesenta\", \"Cabalgata\", \"Cuadernos del Congreso por la Libertad de la Cultura\". Trascorse gli ultimi anni di vita presso l'ateneo di San Diego.\nSuccessivamente Castro comp\u00ec un lungo percorso di studi attorno alle credenze ispaniche, all'erasmismo (\"Aspectos del vivir hisp\u00e1nico\", 1949), al senso dell'onore (\"De la edad conflictiva\", 1961), e agli elementi costitutivi della sensibilit\u00e0 spagnola, formatasi da una mescolanza di caratteri cristiani, ebraici e islamici (\"Espa\u00f1a en su historia\", 1948 \"Origen, ser y existir de los espa\u00f1oles\", 1959). Questi suoi ultimi studi suscitarono molti interesse e polemiche, a causa di alcune teorie proposte da Castro sugli sviluppi, conflittuali o simbiotici, omogenei o disomogenei, che hanno formato per secoli la base comune culturale spagnola."}
{"id": "2653950", "revid": "287204", "url": "https://it.wikipedia.org/wiki?curid=2653950", "title": "Pietra di T\u00edzoc", "text": "La pietra di T\u00edzoc o pietra sacrificale \u00e8 una grande pietra circolare scolpita azteca, scoperta il 17 dicembre 1791. Si pensa che fosse un \"cuauhxicalli\", ovvero il posto in cui venivano posati i cuori delle vittime dei sacrifici umani.\nDescrizione.\nSui lati si trovano raffigurazioni di Tezcatlipoca, uno dei principali dei aztechi, che tiene per i capelli gli d\u00e8i degli altri popoli. I glifi aztechi forniscono il nome del posto gi\u00e0 conquistato o che andava conquistato per ordine divino. Una delle figure \u00e8 stata riconosciuta come T\u00edzoc, imperatore azteco dal 1481 al 1486, vestito con gli abiti del dio Huitzilopochtli. Per questo motivo la pietra \u00e8 stata associata a Tizoc.\nAttualmente (2009) la pietra si trova esposta presso il Museo nazionale di antropologia di Citt\u00e0 del Messico."}
{"id": "2653952", "revid": "287204", "url": "https://it.wikipedia.org/wiki?curid=2653952", "title": "Pietra di Tizoc", "text": ""}
{"id": "2653953", "revid": "22229", "url": "https://it.wikipedia.org/wiki?curid=2653953", "title": "Biblioteca comunale centrale Antonio Tiraboschi", "text": "La Biblioteca Antonio Tiraboschi \u00e8 una biblioteca situata nel centro di Bergamo.\nInaugurata inizialmente nel 1975 come piccola biblioteca del quartiere \"San Tomaso\", in un edificio dell'inizio del XX secolo (ex mercato ortofrutticolo, progettato da Ernesto Pirovano), venne intitolata nel 1986 al linguista e storico bergamasco Antonio Tiraboschi.\nAl centro di un progetto di ampliamento e rivalutazione, nel 2004 il progetto architettonico venne affidato all'architetto ticinese Mario Botta che svilupp\u00f2 un edificio dal forte carattere moderno e del tutto calato sui tratti distintivi del proprio stile come l'utilizzo di rivestimenti in mattoni e l'alternanza di queste superfici piene con ampie vetrate dalle forme stilizzate, ravvisabili anche in altri suoi progetti.\nL'inaugurazione avvenne in data 1\u00ba giugno 2004: la superficie totale usufruibile dal pubblico \u00e8 pari a 2.500 metri quadrati disposti su cinque piani, con circa 500 posti a sedere.\nLa biblioteca raccoglie un totale di 152.820 libri (dei quali 45.000 a \"scaffale aperto\")."}
{"id": "2653963", "revid": "227211", "url": "https://it.wikipedia.org/wiki?curid=2653963", "title": "Steve Gerrard", "text": ""}
{"id": "2653969", "revid": "108348837", "url": "https://it.wikipedia.org/wiki?curid=2653969", "title": "Supay", "text": "Nelle mitologie inca e aymara, Supay, o Zupay, era sia il dio della morte e re dell'\"Uku Pacha\", che una razza di demoni. L'Uku Pacha era letteralmente il mondo sotterraneo inca. Supay viene associato ai rituali dei minatori.\nDescrizione.\nCon la colonizzazione spagnola delle Americhe, i sacerdoti cristiani utilizzarono il nome \"Supay\" per fare riferimento al diavolo cristiano (\"el Diablo\"). Ma, a differenza di quanto facevano gli europei col diavolo del cristianesimo, \"gli indigeni non ripudiavano Supay ma, spaventati da lui, lo invocavano e adoravano pregandolo di non far loro del male\".\nDa allora Supay assunse un simbolismo sincretico, diventando il personaggio principale dei \"\"diabladas\" di Bolivia (Carnaval de Oruro), Per\u00fa ed altri stati andini. Il nome Supay viene ora tradotto grossolanamente con \"diablo\"\" (diavolo) in molti stati sudamericani. In alcuni di loro, ad esempio in Argentina settentrionale, il mondo sotterraneo governato da Supay si chiama \"Salamanca\". \nIn alcune zone del Per\u00f9 il popolo Quechua prosegue la tradizione di \"Mamacha Candicha\", tradotto oggi in \"La vergine fiammeggiante\", un festival danzante che dura fino a due settimane. La danza di \"Supay\" viene ancora allestita per i turisti ed in altre occasioni, non solo legate a Mamacha Candicha."}
{"id": "2653971", "revid": "124637660", "url": "https://it.wikipedia.org/wiki?curid=2653971", "title": "Fulham Football Club 2009-2010", "text": ""}
{"id": "2653972", "revid": "19933", "url": "https://it.wikipedia.org/wiki?curid=2653972", "title": "Zupay", "text": ""}
{"id": "2653975", "revid": "1573940", "url": "https://it.wikipedia.org/wiki?curid=2653975", "title": "Shahrest\u0101n di Azadshahr", "text": "Lo shahrest\u0101n di Azadshahr (farsi \u0634\u0647\u0631\u0633\u062a\u0627\u0646 \u0622\u0632\u0627\u062f\u0634\u0647\u0631) \u00e8 uno dei 14 \"shahrest\u0101n\" della provincia del Golestan, in Iran. Il capoluogo \u00e8 Azadshahr. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2653978", "revid": "355597", "url": "https://it.wikipedia.org/wiki?curid=2653978", "title": "Fulham F.C. 2009-2010", "text": ""}
{"id": "2653980", "revid": "77594", "url": "https://it.wikipedia.org/wiki?curid=2653980", "title": "Tambo Colorado", "text": "Tambo Colorado \u00e8 un complesso inca in adobe ben conservato sulla costa del Per\u00f9, noto anche come Puka Tampu, Pucallacta o Pucahuasi.\nPosizione geografica.\nIl sito si trova sulla costa meridionale del Per\u00fa, nella valle del fiume Pisco, a circa 40\u00a0km lungo la strada per Ayacucho nota come \"Via de los Libertadores\", vicino alla citt\u00e0 di Pisco. I primi rapporti dopo il terremoto del Per\u00f9 del 2007 non hanno evidenziato gravi danni.\nIl 2 agosto 2009 il sito \u00e8 stato fotografato con un GPS ad alta risoluzione, utilizzando un L2 GPS (Trimble GeoXH with Zephyr), e la sua posizione \u00e8 stata calcolata nel reticolato chilometrico di Mercatore:\nStoria.\nIl sito fu probabilmente costruito alla fine del XV secolo, durante il regno del re inca Pachacuti Inca Yupanqui.\nEtimologia.\nIl sito deve il nome all'abbondante uso di colori sulle mura. Grazie alle favorevoli condizioni climatiche (molto asciutte) molti muri di Tambo, sia interni che esterni, mantengono tuttora abbastanza residui di pittura da permettere un'accurata ricostruzione di quello che era il muro originario. I colori venivano spesso applicati con strisciate orizzontali di rosso, nero, bianco e giallo ocra sopra a stucco, e le variazioni di colore accentuavano le caratteristiche architettoniche quali le nicchie. Le nicchie trapezoidali di Tambo hanno uno o due volumi ognuna, spesso usati per deporre oggetti di valore. Come tutte le costruzioni inca, le dimensioni delle nicchie erano standardizzate in tutto il complesso.\nAspetto.\nIl sito \u00e8 composto da molte strutture disposte attorno ad una grande piazza centrale. La piazza centrale ha la forma di un trapezio con la base maggiore lunga 150 metri. Le strutture principali sono raggruppate insieme in una parte settentrionale ed una meridionale (Sector Norte e Sector Sur). Questi edifici sono noti come palazzo settentrionale e due palazzi meridionali, fiancheggiati da un ushnu (piattaforma cerimoniale rialzata) e da un altro edificio.\nUtilizzo.\nSi crede che sia stato usato dagli Inca come sito amministrativo e di controllo lungo la strada principale che univa la costa alle alture interne.\nMuseo.\nVicino all'entrata del complesso si trova un piccolo museo."}
{"id": "2653984", "revid": "19933", "url": "https://it.wikipedia.org/wiki?curid=2653984", "title": "Puka Tampu", "text": ""}
{"id": "2653985", "revid": "19933", "url": "https://it.wikipedia.org/wiki?curid=2653985", "title": "Pucallacta", "text": ""}
{"id": "2653987", "revid": "19933", "url": "https://it.wikipedia.org/wiki?curid=2653987", "title": "Pucahuasi", "text": ""}
{"id": "2653991", "revid": "585241", "url": "https://it.wikipedia.org/wiki?curid=2653991", "title": "Shahrest\u0101n di Bandar-e-Gaz", "text": "Lo Shahrest\u0101n di Bandar-e-Gaz (farsi \u0634\u0647\u0631\u0633\u062a\u0627\u0646 \u0628\u0646\u062f\u0631 \u06af\u0632) \u00e8 uno dei 14 \"shahrest\u0101n\" della provincia del Golestan, in Iran. Il capoluogo \u00e8 Bandar-e-Gaz. Lo Shahrest\u0101n \u00e8 suddiviso in 2 circoscrizioni (\"bakhsh\"):"}
{"id": "2653993", "revid": "1632387", "url": "https://it.wikipedia.org/wiki?curid=2653993", "title": "Faith Divides Us - Death Unites Us", "text": "Faith Divides Us - Death Unites Us \u00e8 il dodicesimo album del gruppo musicale gothic metal britannico Paradise Lost, pubblicato dalla Century Media il 25 settembre 2009."}
{"id": "2653997", "revid": "599013", "url": "https://it.wikipedia.org/wiki?curid=2653997", "title": "Johnny Haynes", "text": "\u00c8 giunto terzo nella classifica del Pallone d'oro 1961 e nel 2002 \u00e8 entrato a far parte della Hall of Fame del calcio inglese.\nCarriera.\nSoprannominato \"Il Maestro\", trascorse quasi tutta la carriera professionistica nel nonostante le offerte di club pi\u00f9 prestigiosi (tra cui il ).\nDetiene il record di presenze con la maglia del (658), per il quale ha anche segnato 158 gol; \u00e8 considerato uno dei migliori calciatori della storia del club.\nNella primavera del 1961 venne ingaggiato dal , societ\u00e0 militante nella Eastern Canada Professional Soccer League. Nel 1970 si trasferisce in Sudafrica per giocare nel , ritornando due anni dopo in patria per giocare nel .\nCon i colori dell' ha segnato 18 gol in 56 partite disputate, di cui 22 con la fascia di capitano, disputando tre Mondiali.\nHaynes \u00e8 stato il primo giocatore a godere di un salario di 100\u00a3 a settimana, subito dopo l'abolizione del limite di 20\u00a3 avvenuto nel 1961.\n\u00c8 scomparso nel 2005, il giorno dopo il suo 71\u00ba compleanno, a causa di una emorragia cerebrale."}
{"id": "2654009", "revid": "435459", "url": "https://it.wikipedia.org/wiki?curid=2654009", "title": "Pietro Domenico Frattini", "text": ""}
{"id": "2654010", "revid": "322321", "url": "https://it.wikipedia.org/wiki?curid=2654010", "title": "Vincenzo Lanfranchi", "text": "Biografia.\nApparteneva ad una nobile famiglia napoletana ed era chierico regolare teatino.\nLa costruzione del Palazzo Lanfranchi, opera creata con il fine di ospitare il Seminario diocesano in via Domenico Ridola a Matera, avvenne fra il 1668 e il 1672 su richiesta dello stesso Vincenzo Lanfranchi.\nGenealogia episcopale.\nLa genealogia episcopale \u00e8:"}
{"id": "2654013", "revid": "76963", "url": "https://it.wikipedia.org/wiki?curid=2654013", "title": "Naoko Yamano", "text": "Biografia.\nNaoko ha formato le Shonen Knife nel dicembre del 1981 ad Osaka, Giappone, insieme alla sorella Atsuko Yamano ed all'amica Michie Nakatani. Naoko e Michie si sono conosciute al college, e sebbene dopo la laurea sono andate a lavorare in luoghi diversi, il loro amore per la musica le ha riunite nuovamente e le ha portate a formare il gruppo. Tutti i membri del gruppo cantano le canzoni, mentre Naoko \u00e8 chitarrista, Naakatani era bassista e tastierista, ed Atsuko batterista, oltre che stilista degli abiti di scena. Con il tempo, Nakatani ha lasciato il gruppo ed Atsuko ha potuto partecipare alle attivit\u00e0 ad esso collegate meno regolarmente a causa del matrimonio, quindi Naoko \u00e8 rimasta l'unico membro della formazione originale. Le sue influenze musicali si rifanno all'hard rock ed all'heavy metal degli anni '70, con nomi quali Kiss, Judas Priest, Iron Maiden, Mot\u00f6rhead e Black Sabbath, al pop anni '60 come quello dei Beatles e degli Strawberry Alarm Clock, e ad alcuni gruppi punk rock quali Buzzcocks e Ramones."}
{"id": "2654014", "revid": "585241", "url": "https://it.wikipedia.org/wiki?curid=2654014", "title": "Shahrest\u0101n di Torkaman", "text": "Lo shahrest\u0101n di Torkaman (farsi \u0634\u0647\u0631\u0633\u062a\u0627\u0646 \u062a\u0631\u06a9\u0645\u0646) \u00e8 uno dei 14 \"shahrest\u0101n\" della provincia del Golestan, in Iran. Il capoluogo \u00e8 Bandar-e Torkeman. Lo shahrest\u0101n \u00e8 suddiviso in una circoscrizione (\"bakhsh\"): "}
{"id": "2654016", "revid": "768068", "url": "https://it.wikipedia.org/wiki?curid=2654016", "title": "Luigi Miraglia (latinista)", "text": "Biografia.\n\u00c8 un discendente dell'omonimo Luigi Miraglia, filosofo del diritto e sindaco di Napoli dal 1901 al 1903. Conseguita la maturit\u00e0 classica presso il liceo Umberto I di Napoli, ha frequentato, sempre nel capoluogo campano, il corso di lettere classiche presso l'universit\u00e0 Federico II, dove s'\u00e8 laureato con una tesi scritta in lingua latina; ha poi conseguito il dottorato di ricerca in filologia classica presso l'universit\u00e0 degli studi di Salerno.\nNel 1986 \u00e8 diventato direttore della rivista \"Il trifoglio\", e nel 1989 consulente didattico per l\"'European language institute\" di Recanati.\nDal 1996 \u00e8 direttore dell'Accademia \"Vivarium Novum\", dapprima con sede a Montella (Avellino), dal 2009 nella capitale e attualmente a Frascati (Villa Falconieri). A Montella, inoltre, ha insegnato italiano e latino presso il liceo scientifico \"Rinaldo d'Aquino\". Ha pi\u00f9 volte organizzato e diretto convegni internazionali sulla didattica delle lingue classiche, sull'Umanesimo e il suo significato nell'attuale contesto culturale.\nDall'anno accademico 2009-2010 \u00e8 docente invitato di \"elementi di conversazione e composizione latina\" e \"Latinitas viva\" nel \"Pontificium institutum altioris Latinitatis\", la facolt\u00e0 di lettere cristiane e classiche dell'Universit\u00e0 Pontificia Salesiana di Roma. Gli sono poi stati affidati, presso lo stesso ateneo, i seguenti corsi: \"Letteratura latina medievale\" e \"Tirocinio di didattica delle lingue classiche\".\nDal 2011 \u00e8 membro dell\u2019\"Academia Latinitati Fovendae\"; dal 2012 \u00e8 accademico della \"Pontificia academia latinitatis\".\nA lui si deve, dopo una prima ma infruttuosa presa in considerazione del \"metodo natura\", di Hans \u00d8rberg, da parte di Giacomo Devoto e Scevola Mariotti negli anni sessanta, l'adattamento e la diffusione in Italia di questo metodo per l'insegnamento del greco e del latino..\nNei programmi dei licei italiani, contenuti negli allegati al Decr. Min. 211/2010, il \"metodo natura\" \u00e8 proposto come \"un'interessante alternativa allo studio tradizionale della grammatica normativa\" in quanto \"consente un apprendimento sintetico della lingua, a partire proprio dai testi\".\nPubblicazioni.\nInsieme con Hans Henning \u00d8rberg e Tommaso Francesco B\u00f3rri ha pubblicato \"Latine disco\", della serie \"Lingua Latina per se illustrata\".\nCon lo stesso Tommaso Francesco B\u00f3rri, ha adattato per il pubblico italiano il testo, creato dall'Universit\u00e0 di Oxford, per l'insegnamento del greco col metodo natura (Maurice Balme e Gilbert Lawall, \"Ath\u00e8naze: An Introduction to Ancient Greek\", Oxford University Press): l'edizione italiana, col titolo di \"Ath\u00e8naze\", \u00e8 opera della casa editrice dell'istituzione di cui \u00e8 presidente, l'Accademia \"Vivarium Novum\".\nHa curato, con Manlio Sodi e Roberto Spataro, \"Veterum Sapientia. Storia \u2013 cultura \u2013 attualit\u00e0\" (2013), pubblicato dalla casa editrice dell'ateneo salesiano.\nDal settembre 2016 cura la rubrica settimanale \"Mercurius\" (in lingua latina) nell\"'Avvenire\" di Milano."}
{"id": "2654017", "revid": "287204", "url": "https://it.wikipedia.org/wiki?curid=2654017", "title": "Jurgen Schutz", "text": ""}
{"id": "2654020", "revid": "200154", "url": "https://it.wikipedia.org/wiki?curid=2654020", "title": "Intel Core Duo", "text": ""}
{"id": "2654023", "revid": "599013", "url": "https://it.wikipedia.org/wiki?curid=2654023", "title": "J\u00fcrgen Schutz", "text": ""}
{"id": "2654027", "revid": "205250", "url": "https://it.wikipedia.org/wiki?curid=2654027", "title": "Francisco Ayala", "text": "Biografia.\nIl suo primo romanzo, \"Tragicomedia de un hombre sin esp\u00edritu\" (Tragicommedia di un uomo senza spirito) fu pubblicato nel 1925, quando aveva solo 19 anni. All'inizio della Guerra Civile Spagnola, Ayala lasci\u00f2 il Paese. Dopo esser tornato per breve tempo in Spagna, serv\u00ec come segretario della Repubblica Spagnola a Praga. Alla fine della guerra civile si trasfer\u00ec in esilio in Argentina, dove visse dal 1939 al 1950. Continu\u00f2 a insegnare sociologia e a scrivere libri, come il trattato in 3 volumi \"Tratado de la sociolog\u00eda\" (1947). Visse brevemente in Brasile e dopo il 1950 a Porto Rico, dove insegn\u00f2 all'Universidad de Puerto Rico. Poi visse negli Stati Uniti dove insegn\u00f2 in varie universit\u00e0 tra cui il Bryn Mawr, Princeton, New York University e il Brooklyn College. Nel 1956 visit\u00f2 brevemente la Spagna, ma poi non vi ritorn\u00f2 fino al 1980. Continu\u00f2 a scrivere fino in tarda et\u00e0.\nOpere.\nAlcuni suoi importanti lavori sono:\nNel 2005 le sue memorie sono state pubblicate in \"Recuerdos y olvidos\".\nAyala mor\u00ec a 103 anni il 3 novembre 2009 a Madrid.\nBibliografia.\n1930)\u00bb, en S\u00e1nchez Triguero y Chicharro Chamorro (eds.), Francisco Ayala. Te\u00f3rico y cr\u00edtico literario, Granada, Diputaci\u00f3n Provincial de Granada.\njard\u00edn de las delicias. El tiempo y yo, Madrid, Espasa- Calpe.\nAntol\u00edn, Enriqueta Ayala sin olvidos Madrid, Espasa Calpe, 1993 "}
{"id": "2654029", "revid": "125399084", "url": "https://it.wikipedia.org/wiki?curid=2654029", "title": "Carlo Curcio", "text": "Biografia.\nLaureato in giurisprudenza, combattente sul fronte del Piave nella Prima guerra mondiale, giornalista professionista dal 1922 al 1934, dal 1928 docente di Storia delle dottrine politiche all'Universit\u00e0 di Perugia, dal 1934 ordinario. Autore dello statuto del 1938 del Partito Nazionale Fascista, dal 1938 al 1943 fu preside della facolt\u00e0 di Scienze politiche a Perugia. Il 1950 segna il passaggio a Firenze, dove rimane fino al 1968, anno in cui lascia l'insegnamento per limiti d'et\u00e0. \nUomo d'origini napoletane, che ha attraversato in maniera originale il secolo delle guerre, distinguendosi per l'importanza delle ricerche effettuate nelle sue opere, che tutt'oggi suscitano interesse storiografico."}
{"id": "2654033", "revid": "125853697", "url": "https://it.wikipedia.org/wiki?curid=2654033", "title": "Parco tecnologico", "text": "Per parco tecnologico, parco scientifico tecnologico, polo tecnologico, polo scientifico tecnologico, polo dell'innovazione, incubatore, cluster, s'intende di solito un'area che raggruppa le sedi di diverse aziende di alta tecnologia e informatica ed alcuni dipartimenti universitari.\nDescrizione.\nSvolgono il ruolo di aggregatori di imprese innovative che puntano a sviluppare la crescita economica del territorio favorendo il dialogo tra aziende, universit\u00e0 e centri di ricerca. Spesso sono situati nella vicine periferie delle citt\u00e0. Tuttavia esistono Parchi scientifici e tecnologici di diversa dimensione e finalit\u00e0 e con obiettivi differenti.\nIn Italia se ne contano oltre 35, dislocati in quasi tutte le regioni d'Italia.\nI Parchi tecnologici in Italia.\nIn Italia, ecco la lista dei Parchi tecnologici:"}
{"id": "2654038", "revid": "24443", "url": "https://it.wikipedia.org/wiki?curid=2654038", "title": "Appennino Umbro-Marchigiano", "text": ""}
{"id": "2654041", "revid": "1305772", "url": "https://it.wikipedia.org/wiki?curid=2654041", "title": "Martinusio", "text": "La famiglia Martinusio (nelle fonti anche \"Martinusso\", \"Martinussio\" o \"Martinussi\", mentre in epoca recente il nome \u00e8 stato scritto anche nella forma \"Martinuzzi\"; in croato anche \"Martinu\u017ei\u0107\" o \"Martinu\u0161i\u0107\") fu una delle pi\u00f9 antiche famiglie nobili della Repubblica di Ragusa.\nStoria.\nSecondo un'antichissima tradizione, i Martinusio sarebbero una delle famiglie fondatrici della citt\u00e0, in fuga da Epidauro attaccata dagli Slavi.\nSono citati all'interno di alcuni fra i pi\u00f9 antichi documenti conservati dall'archivio di Ragusa, risalenti al XII secolo: in particolare, il primo Martinusio attestato risulta un \"Gervasius\", \"comes\" di Ragusa fra il 1186 e il 1190.\nFra il 1440 e il 1640 i Martinusio di Ragusa contarono 14 membri del Maggior Consiglio, pari al 0,64% sul totale. In questi duecento anni, ottennero anche 15 cariche senatoriali (0,83%), 10 volte la qualifica di Rettore della Repubblica (1,13%), 16 membri del Minor Consiglio (1,15%) e 4 Guardiani della Giustizia (0,85%).\nL\"'Almanacco di Gotha\" non li enumera fra le undici famiglie del pi\u00f9 antico \"Patriziato Sovrano Originario\" della Repubblica ancora residenti in citt\u00e0 alla met\u00e0 del XIX secolo, in quanto il ramo principale della famiglia si estinse nel 1595.\nUna famiglia Martinusio (nelle fonti anche \"Martinuscio\" o \"Martinusso\") - con capostipite un \"Martinuxius filius condam comitis Uocin\" (da intendersi probabilmente come \"Volcina\") - fu aggregata alla nobilt\u00e0 di Zara nel 1384, ma probabilmente non fu imparentata con i Martinusio di Ragusa. Lo stesso dicasi per i nobili spalatini \"Martinosevich\" o \"Martinussevich\", attestati nei secoli XV - XVI."}
{"id": "2654042", "revid": "585241", "url": "https://it.wikipedia.org/wiki?curid=2654042", "title": "Shahrest\u0101n di Gonbad-e Kavus", "text": "Lo Shahrest\u0101n di Gonbad-e Kavus () \u00e8 uno dei 14 \"shahrest\u0101n\" della provincia del Golestan, in Iran. Il capoluogo \u00e8 Gonbad-e Kavus. Lo Shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2654044", "revid": "767487", "url": "https://it.wikipedia.org/wiki?curid=2654044", "title": "Atsuko Yamano", "text": "Durante i primi anni di vita del gruppo, Atsuko suonava la batteria e cantava in sottofondo. Essendo originariamente una stilista, era anche responsabile degli abiti di scena del trio. Dopo che l'amica Michie Nakatani ha lasciato il gruppo, Atsuko ha preso il suo posto come bassista. \nAtsuko, alla fine, ha lasciato la band a causa del matrimonio, e si \u00e8 trasferita a Los Angeles. Tuttavia, suona ancora con le Shonen Knife ogni volta che il gruppo tiene qualche concerto nella sua citt\u00e0 o in Nord America."}
{"id": "2654045", "revid": "240277", "url": "https://it.wikipedia.org/wiki?curid=2654045", "title": "Episodi di Law &amp; Order - Unit\u00e0 vittime speciali (undicesima stagione)", "text": "L'undicesima stagione della serie televisiva Law &amp; Order - Unit\u00e0 vittime speciali \u00e8 stata trasmessa negli USA dalla NBC dal 23 settembre 2009 al 19 maggio 2010.\nIn Italia \u00e8 stata trasmessa su Joi dal 30 marzo al 27 luglio 2010. In chiaro da Rete 4 dal 6 agosto 2011 con due episodi a settimana.\nInstabile.\nTrama.\nL'unit\u00e0 vittime speciali indaga sullo stupro di una ragazza. La special guest star \u00e8 Christine Lahti\nZucchero.\nTrama.\nIn una galleria ferroviaria viene ritrovato il cadavere di una ragazza all'interno di una valigia.\nSolitudine.\nTrama.\nUn uomo accusato di omicidio asserisce che l'isolamento che ha dovuto affrontare durante la sua condanna lo ha condotto ad uccidere la vittima.\nAmnesia.\nTrama.\nUn uomo si sveglia nudo in casa sua accanto al corpo di una donna deceduta e, oltre a non ricordare nulla dell'accaduto, non \u00e8 in grado di riconoscere la vittima.\nNotti da incubo.\nTrama.\nL'unit\u00e0 vittime speciali si scontra con un gruppo di pedofili che sostengono che ognuno \u00e8 libero di andare a letto con chi vuole.\nSpiati.\nTrama.\nL'unit\u00e0 vittime speciali indaga su un duplice omicidio.\nOmbra.\nTrama.\nDue anziani signori vengono uccisi. L'unit\u00e0 vittime speciali indaga e scopre che la colpevole potrebbe essere la figlia, una donna borghese. La special guest star \u00e8 Sarah Paulson\nIl tatuaggio.\nTrama.\nDopo che viene uccisa una donna lesbica, un'attivista per i diritti degli omosessuali viene violentata. L'unit\u00e0 vittime speciali indaga e scopre che la donna nasconde molte cose.\nLa special guest star \u00e8 Kathy Griffin.\nBuonanotte.\nTrama.\nL'omicidio e lo stupro di una giornalista, porta l'Unit\u00e0 Vittime Speciali a risolvere un caso di trent'anni prima, che vede come sospettate principali di un omicidio tre anziane signore.\nLe Special Guest Star sono: Ann-Margret, Jaclyn Smith e Susan Anton.\nIncendio.\nTrama.\nL'unit\u00e0 vittime speciali conosce la nuova procuratrice distrettuale, Jo Marlowe, la quale li aiuter\u00e0 a risolvere un caso molto particolare: un misterioso piromane che ogni giorno appicca incendi.\nMercanti di bambini.\nTrama.\nLa scomparsa di una vittima di stupro e' connessa a un giro di adozioni illegali e per indagare sul caso Stabler e Benson si fingono una coppia sposata.\nL'aspirante.\nTrama.\nIl team si occupa dell'aggressione sessuale subita da tre giovani ragazze. \nFiglio conteso.\nTrama.\nL'unit\u00e0 vittime speciali indaga sul rapimento di un bambino. "}
{"id": "2654050", "revid": "767487", "url": "https://it.wikipedia.org/wiki?curid=2654050", "title": "Air Buddies - Cuccioli alla riscossa", "text": "Air Buddies - Cuccioli alla riscossa (\"Air Buddies\"), \u00e8 un film del 2006 diretto da Robert Vince.\nSi tratta del sesto film della serie \"Air Bud\", prodotto dalla Walt Disney Pictures e ambientato in Canada. Un film per famiglie.\nTrama.\nI cuccioli di Buddy e Molly sono una particolare specie di cane capace di parlare e ragionare come un essere umano. Quando i genitori vengono rapiti per compiacere un ragazzino viziato i cinque cuccioli si mettono alla loro ricerca.\nRiconoscimenti.\n\"Nomination\" ai Cinema Audio Society Awards 2007: miglior sonoro"}
{"id": "2654053", "revid": "767487", "url": "https://it.wikipedia.org/wiki?curid=2654053", "title": "Brad Roberts", "text": "\u00c8 il cantante e chitarrista della band canadese Crash Test Dummies e nel 2001 registr\u00f2 un suo album solista intitolato \"Crash Test Dude\".\nBiografia.\nLa sua carriera musicale cominci\u00f2 dopo la laurea nel 1986, quando form\u00f2 la band \"Bad Brad Roberts and the St. James Rhythm Pigs\". Il nome della band cambi\u00f2 in \"Crash Test Dummies\" sotto consiglio di un amico.\nDopo il fallimento di molti demo, la band incise l'album \"The Ghosts That Haunt Me\" (1991) e due anni dopo \"God Shuffled His Feet\". L'album \"A Worm's Life\" venne pubblicato nel 1996 con un nuovo genere di musica che la band continuer\u00e0 ancora ad sviluppare.\nIl genere musicale dell'album \"Give Yourself a Hand\" fu ispirato dopo che Roberts si trasfer\u00ec ad Harlem, New York.\nNel 2000, Roberts ebbe un incidente stradale quasi fatale in Nuova Scozia, dove venne soccorso da alcuni abitanti locali. L\u00ec incise l'album \"I Don't Care That You Don't Mind\".\nNel 2001 incise il suo primo album solista: \"Crash Test Dude\".\n\"Puss 'n' Boots\" fu inciso nel 2003. Roberts apparve anche nella miniserie \"I Love the '90s\". Nel 2004 incise l'album \"Songs of the Unforgiven\".\nNel 2009, Roberts annunci\u00f2 di aver quasi terminato un nuovo album dei Crash Test Dummies. Nel 2010 venne pubblicato l'ultimo album dei Dummies, intitolato \"Oooh La La!\". Nel 2011 Roberts pubblic\u00f2 il suo secondo album solista, intitolato \"\".\nAttualmente Roberts vive con la moglie a SoHo, New York.\nLa sua estensione vocale \u00e8 basso-baritono."}
{"id": "2654059", "revid": "793215", "url": "https://it.wikipedia.org/wiki?curid=2654059", "title": "Cappella di San Giacomo (Padova)", "text": "La cappella di San Giacomo o di San Felice si trova nella basilica di Sant'Antonio a Padova. Inizialmente era dedicata a san Giacomo, da cui prendeva il nome: nel 1503 vennero quivi traslate le reliquie di papa Felice II e perci\u00f2 la cappella venne dedicata a lui.\nStoria.\nIl 12 febbraio 1372, Lombardo della Seta redasse un contratto tra Bonifacio Lupi e Andriolo de Santi per la costruzione di una cappella all'interno della basilica del Santo a Padova. Tale cappella sarebbe sorta sulla preesistente dedicata a san Michele, edificata nel 1292, che si trovava lungo la navata destra, di fronte alla cappella di sant'Antonio, e sarebbe quindi stata dedicata a san Giacomo. Sotto il pavimento furono rinvenute diverse lastre tombali, una delle quali appartenente a Bartolomea degli Scrovegni, che ora si trova sotto la \"Crocifissione\". Bartolomea era sorella di Enrico e moglie di Marsilio II da Carrara: la presenza della sua lastra tombale potrebbe indicare che la cappella appartenesse ai Carrara o agli Scrovegni.\nLa scelta di dedicare la cappella a san Giacomo pu\u00f2 a prima vista lasciare perplessi: non \u00e8 infatti eponimo del donatore e una raffigurazione cos\u00ec precisa della vita del santo non si era mai vista. L'unico legame evidente con Bonifacio Lupi \u00e8 la presenza della regina Lupa, considerata antenata della famiglia. Al tempo, per\u00f2, esisteva a Padova una confraternita dell'Ordine della Milizia di san Jacopo, molto potente e ricca in Spagna, e non \u00e8 escluso, quindi, che Bonifacio vi aderisse. La presenza della confraternita sarebbe documentata dall'indulgenza concessa nel 1343 dal vescovo di Padova Ildebrandino Conti, che si trovava in Catalogna, a quanti tra i cittadini padovani avessero aiutato i confratelli della Milizia. Quindi la decorazione dedicata a san Giacomo non sarebbe semplicemente una devozione privata, bens\u00ec una celebrazione della confraternita.\nI documenti.\nIl contratto del 1372 \u00e8 precisissimo: descrive dettagliatamente tutti gli elementi strutturali e le decorazioni. La consegna venne prevista per il 1376, quando effettivamente iniziarono i lavori della decorazione pittorica.\nI documenti mostrano una serie di personaggi dagli incarichi disparati: Nicoletto che procurava i materiali, Gabriello il fabbro, maestri veneziani per gli scanni, Giovanni de Santi per le arche realizzate dal padre Andriolo, Tommasino da Venezia vetraio, Jacopo \u201cHencignerato\u201d per i leggii, Francesco il fabbro per i ferri per i ceri, Domenico fratello di Lombardo della Seta a sovrintendere alle spese, con interventi anche di Caterina e Corradino Lupi.\nIl primo documento relativo al lavoro di un pittore, non nominato, \u00e8 del 1377 e attesta il pagamento per cinque \"store\", ovvero stuoie, e per l'abbassamento dell'impalcatura. Gi\u00e0 l'anno precedente era stata annotata una spesa per l'abbassamento di parte delle impalcature. Questi documenti fanno ritenere che la parte inferiore sia stata decorata successivamente a quella superiore, per la sovrapposizione degli intonaci, pur di difficile lettura in seguito ai restauri, e che fosse impiegata un'impalcatura a diversi livelli, come testimonierebbero i documenti che attestano gli spostamenti della stessa. Le stuoie sarebbero state acquistate per proteggere il pavimento e non, come da altri asserito, per chiudere l'accesso alla cappella, cosa che avrebbe reso difficile la presa dell'intonaco.\nNel 1379 avvenne il saldo, a nome di Altichiero, per la somma di 792 ducati: questo documento farebbe ritenere, per la somma ingente, che Altichiero fosse il maggiore esecutore degli affreschi, se non addirittura il capocantiere. Lo stesso documento attesta il pagamento di 190 ducati a Rainaldino per le figure dell'altare del Santo e il piedistallo eseguito \"per altro maestro\".\nLa prima notizia di un restauro degli affreschi \u00e8 del 1659; due anni dopo venne effettuata una pulizia dei marmi. Nel secolo successivo \u00e8 documentato un altro restauro degli affreschi. Il pi\u00f9 recente e approfondito restauro risale al 1999: vengono eliminate aggiunte sette-ottocentesche, impoverendo cinque lunette e la \"Crocifissione\" per la presenza di numerosi dettagli a secco, perduti.\nArchitettura.\nLa cappella costituisce \u201cuno dei pi\u00f9 eleganti e coerenti esempi di edificio tardogotico in cui architettura e decorazione plastica e pittorica sono unite e fuse con cos\u00ec straordinaria unit\u00e0, da far pensare a un progetto che prevedesse fin dall'inizio anche gli affreschi\u201d.\nLa cappella \u00e8 separata dalla navata da cinque archi acuti, sorretti da colonne rosse con capitelli dorati: la parete rivolta verso la navata \u00e8 decorata con un motivo a pelte in marmo bianco e rosso. Sopra ogni arco si trova un tabernacolo, dove trovano posto cinque statue di santi: san Martino, san Pietro, san Giacomo, san Paolo e san Giovanni Battista. La struttura a pieni sorretti da vuoti, con il motivo a colori bianco e rosso, richiama l'architettura coeva veneziana.\nL'interno \u00e8 rettangolare, disposto parallelamente alla navata ed \u00e8 coperto da tre volte a crociera. Sul fondo, cinque archi acuti riprendono quelli dell'ingresso; sulla stessa parete sono collocate le due arche sepolcrali sorrette l'una da leoni, l'altra da lupi, che contengono rispettivamente le spoglie di Guglielmo de Rossi e di Bonifacio Lupi.\nL'altare della cappella fu commissionato a Rainaldino di Francia nel 1379: portava cinque statue di marmo bianco, ma venne rimaneggiato una prima volta nel 1503 e ridotto allo stato attuale nel 1962.\nLe decorazioni a fresco sono oggi attribuite ad Altichiero e a Jacopo Avanzi.\nDecorazione.\nLe tre volte sono dipinte di azzurro, con stelle del firmamento; al centro di ogni vela, in un tondo a fondo oro, sono rappresentati i busti dei Profeti a sinistra, i simboli degli Evangelisti al centro e i Dottori della Chiesa a destra. I due archi traversi che separano le volte portano busti di Profeti e Apostoli all'interno di medaglioni polilobi.\nLe pareti sono divise in due fasce: la superiore \u00e8 costituita da sette lunette e due semilunette, che raffigurano le storie di san Giacomo secondo la \"Legenda aurea\" di Jacopo da Varagine. Lungo la fascia inferiore si trovano una storia di san Giacomo legata al culto spagnolo sulla parete a sinistra, una \"Crocifissione\" che occupa tutta la parete centrale, affiancata dalle due arche tombali, una \"Madonna in trono e offerenti\" sulla parete di destra.\nNei pennacchi degli archi, quattro grandi tondi portano i ritratti di dieci santi; sopra gli stalli sulla parete sinistra, in arcatelle trilobe, sono collocati i busti di nove Santi e Sante; quelli sulla parete destra sono tutti rifacimenti posteriori, come anche gli angeli sullo sguancio della monofora. Sul pilastro a destra stava una figura di san Cristoforo, patrono dei pellegrini, gravemente danneggiata gi\u00e0 nel 1857 e sostituita da elementi decorativi."}
{"id": "2654066", "revid": "585241", "url": "https://it.wikipedia.org/wiki?curid=2654066", "title": "Shahrest\u0101n di Gorgan", "text": "Lo shahrest\u0101n di Gorgan (farsi \u0634\u0647\u0631\u0633\u062a\u0627\u0646 \u06af\u0631\u06af\u0627\u0646) \u00e8 uno dei 14 \"shahrest\u0101n\" della provincia del Golestan, in Iran. Il capoluogo \u00e8 Gorgan. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2654068", "revid": "599013", "url": "https://it.wikipedia.org/wiki?curid=2654068", "title": "Colin McDonald", "text": "Bandiera del Burnley, ha appeso gli scarpini al chiodo anzitempo a causa di un infortunio alla gamba.\nPu\u00f2 vantare anche 8 presenze con i colori dell', incluse tutte e 4 le partite giocare al ."}
{"id": "2654075", "revid": "327773", "url": "https://it.wikipedia.org/wiki?curid=2654075", "title": "Anacamptis laxiflora", "text": "L'orchidea acquatica (Anacamptis laxiflora \u00e8 una pianta appartenente alla famiglia delle Orchidacee, tipica degli ambienti umidi, da cui il nome comune di galletto di palude.\nDescrizione.\n\u00c8 una pianta erbacea geofita bulbosa, alta da 20 a 80\u00a0cm, con fusto di colore verde alla base, violaceo alla sommit\u00e0.\nL'apparato radicale \u00e8 costituito da due rizotuberi tondeggianti.\nLe foglie lanceolate, sono strette e inguainanti il fusto alla base. Le brattee sono lanceolate, di colore verdastro con sfumature violacee.\nI fiori sono riuniti in infiorescenze ovate o cilindriche, alquanto lasse; i sepali sono oblunghi, i laterali riflessi ed il mediano rivolto in avanti, di colore purpureo-violaceo; i petali, pi\u00f9 brevi e pi\u00f9 stretti dei sepali, sono arcuati in avanti. Il labello \u00e8 largo, con lobatura appena accennata e lobi mediani ripiegati verso il basso, di colore porpora ai margini, pi\u00f9 chiaro, tendente al bianco, nella parte centrale. Lo sperone \u00e8 ascendente, dritto o appena arcuato. Il ginostemio corto, con antera violacea e masse polliniche verdastre.\nSono stati descritti esemplari con fiori completamente bianchi (forme apocromatiche).\nFiorisce da aprile a giugno.\nBiologia.\nSi riproduce per impollinazione entomofila ad opera di imenotteri dei generi \"Bombus\" e \"Xylocopa\" (Apidae).\nDistribuzione e habitat.\n\u00c8 una specie con areale mediterraneo-atlantico, che si estende dalla penisola iberica all'Asia minore.\nIn Italia \u00e8 presente in tutto il territorio nazionale, isole comprese.\nCresce in zone ricche di acqua quali i prati umidi e gli acquitrini, da 0 a 1350 m sul livello del mare.\nTassonomia.\nIn passato attribuita al genere \"Orchis\" la specie \u00e8 stata recentemente assegnata, sulla base di analisi filogenetiche del DNA mitocondriale al genere \"Anacamptis\".\nIl numero cromosomico di \"Anacamptis laxiflora\" \u00e8 2n=36.\nIbridi.\nSono stati descritti ibridi con altre specie di \"Anacamptis\":\nPu\u00f2 dar luogo inoltre ad ibridi intergenerici con altri generi di Orchidinae tra cui:\nSpecie simili.\nPu\u00f2 essere confusa con \"Anacamptis palustris\", con cui condivide l'habitat. \nSi distingue per il colore pi\u00f9 scuro dei fiori, per la netta piegatura dei lobi laterali del labello e per le dimensioni del lobo mediano, pi\u00f9 corto.\nConservazione.\n\u00c8 una specie minacciata dalla progressiva scomparsa del suo habitat naturale.In Italia la sua presenza si \u00e8 andata rarefacendo negli anni ed in alcune regioni \u00e8 considerata estinta."}
{"id": "2654082", "revid": "1305772", "url": "https://it.wikipedia.org/wiki?curid=2654082", "title": "Luigi Miraglia", "text": "Luigi Miraglia si pu\u00f2 riferire a:"}
{"id": "2654087", "revid": "339392", "url": "https://it.wikipedia.org/wiki?curid=2654087", "title": "Corner With Love", "text": ""}
{"id": "2654092", "revid": "76963", "url": "https://it.wikipedia.org/wiki?curid=2654092", "title": "Michie Nakatani", "text": "Biografia.\nMichie \u00e8 nata l'8 ottobre 1961 ad Osaka, Giappone, figlia unica di padre contabile e madre casalinga.\nHa conosciuta la futura compagna di band Naoko Yamano al college.\nCarriera.\nPrima di unirsi alle Shonen Knife, Michie ha lavorato per un periodo di tempo come assistente disegnatrice di cartoni animati.\nNel 1997, proprio quando il gruppo era pronto per imbarcarsi in un tour in Australia e Nuova Zelanda, a Michie venne un attacco di appendicite. Fu sostituita per le date in Nuova Zelanda da Atsushi Shibata, ma fece in tempo a raggiungere di nuovo il gruppo in Australia.\n\u00c8 rimasta nel gruppo dal dicembre 1981 al dicembre 1999, quando ha deciso fermamente di lasciare le Shonen Knife nonostante la riluttanza delle sorelle Yamano.\nNel 2002, lo scrittore Isaac Adamson ha usato una citazione tratta dal testo della canzone \"Catnip Dream\", scritta da Michie, nel suo libro \"Hokkaido Popsicle\".\nCitazioni.\n\"Ci \u00e8 sempre piaciuto scrivere canzoni sulle situazioni quotidiane. Ci sono gi\u00e0 abbastanza gruppi l\u00e0 fuori che cantano dell'inquinamento, della guerra, della povert\u00e0. Tutte noi ci preoccupiamo molto di queste tematiche, ma sentiamo anche che la musica dovrebbe essere divertimento\".\n\"Amo davvero la buona musica pop. The Beatles, Beach Boys, The Jam, Redd Kross, Cheap Trick\"."}
{"id": "2654093", "revid": "37401", "url": "https://it.wikipedia.org/wiki?curid=2654093", "title": "Vocale semiaperta", "text": "Una vocale semiaperta (o medio-bassa) \u00e8 un tipo di suono vocalico impiegato in certe lingue parlate. \u00c8 caratterizzata da una posizione della lingua a due terzi del percorso tra una vocale aperta e una vocale media.\nLe vocali semiaperte identificate dall'alfabeto fonetico internazionale sono le seguenti:"}
{"id": "2654095", "revid": "585241", "url": "https://it.wikipedia.org/wiki?curid=2654095", "title": "Shahrest\u0101n di Kalaleh", "text": "Lo shahrest\u0101n di Kalaleh (farsi \u0634\u0647\u0631\u0633\u062a\u0627\u0646 \u06a9\u0644\u0627\u0644\u0647) \u00e8 uno dei 14 \"shahrest\u0101n\" della provincia del Golestan, in Iran. Il capoluogo \u00e8 Kalaleh. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2654100", "revid": "125856722", "url": "https://it.wikipedia.org/wiki?curid=2654100", "title": "III Esposizione internazionale d'arte", "text": "La Terza Esposizione internazionale d'arte di Venezia ebbe luogo nel 1899 dal 22 aprile al 31 ottobre.\nVi parteciparono 425 artisti, di cui 122 italiani, con 969 opere."}
{"id": "2654103", "revid": "287204", "url": "https://it.wikipedia.org/wiki?curid=2654103", "title": "Those Whom the Gods Detest", "text": "Those Whom the Gods Detest \u00e8 il sesto album studio della band death metal statunitense Nile. L'album \u00e8 stato pubblicato il 3 novembre 2009, nel Nord America, e il 6 novembre 2009, in Europa attraverso la Nuclear Blast.\nIl disco.\n\"Those Whom the Gods Detest\" \u00e8 stato prodotto e mixato da Neil Kernon, mentre Erik Rutan ha lavorato alla registrazione della batteria. La copertina, una rappresentazione del sovrano dell'Antico Egitto Akhenaton e delle sue riforme religiose, \u00e8 un possibile riferimento al titolo dell'album; \u00e8 stata portata a compimento questa volta da Michal \"Xaay\" Loranc, con cui Karl Sanders aveva gi\u00e0 lavorato sul suo secondo disco da solista \"Saurian Exorcisms\". Il disco vede la partecipazione, come guest vocals, di Mike Breazeale, Pete Hammoura, Chief Spires, Jon Vesano e David Merideth."}
{"id": "2654104", "revid": "767487", "url": "https://it.wikipedia.org/wiki?curid=2654104", "title": "Shahrest\u0101n di Kordkuy", "text": "Lo shahrest\u0101n di Kordkuy (farsi \u0634\u0647\u0631\u0633\u062a\u0627\u0646 \u06a9\u0631\u062f\u06a9\u0648\u06cc) \u00e8 uno dei 14 \"shahrest\u0101n\" della provincia del Golestan, in Iran. Il capoluogo \u00e8 Kordkuy."}
{"id": "2654110", "revid": "122890639", "url": "https://it.wikipedia.org/wiki?curid=2654110", "title": "Planet Telex", "text": "Planet Telex \u00e8 un singolo della band inglese dei Radiohead, tratto dal loro secondo album \"The Bends\". La canzone fu pubblicata nel febbraio del 1995 come parte di un doppio singolo \"A-side\" insieme a \"High and Dry\"."}
{"id": "2654112", "revid": "767487", "url": "https://it.wikipedia.org/wiki?curid=2654112", "title": "Stefano Pellegrini (1953)", "text": "Biografia.\nEra fratello di Romolo e Claudio, anche loro calciatori.\nCarriera.\nCresciuto nella , debutt\u00f2 in prima squadra nel 1970 e vest\u00ec la maglia giallorossa fino al 1977, con due periodi in prestito all', nel 1973-1974, e al , nel 1974-1975.\nNel 1977 venne ceduto al , dove rimase per due stagioni in Serie B, prima di tornare a giocare ad Avellino in Serie A. Nella primavera del 1980 rimase coinvolto nello scandalo del Totonero, venendo squalificato per sei anni, in parte condonati dopo la vittoria dell'Italia ai mondiali del 1982.\nIn carriera ha totalizzato complessivamente 53 presenze e 9 reti in Serie A, e 65 presenze e 18 reti in Serie B."}
{"id": "2654115", "revid": "200568", "url": "https://it.wikipedia.org/wiki?curid=2654115", "title": "Vocale quasi aperta", "text": "Una vocale quasi aperta \u00e8 un tipo di suono vocalico impiegato in certe lingue parlate. \u00c8 caratterizzata da una posizione della lingua vicina a quella di una vocale aperta, ma leggermente meno serrata. Queste vocali sono talvolta descritte come varianti rilassate delle vocali aperte.\nLe vocali quasi aperte identificate dall'alfabeto fonetico internazionale sono le seguenti:"}
{"id": "2654117", "revid": "122608516", "url": "https://it.wikipedia.org/wiki?curid=2654117", "title": "Chuck Close", "text": "\u00c8 meglio conosciuto per i suoi ritratti fotorealistici di grande dimensione.\nHa raggiunto la fama mondiale come pittore iperrealista grazie ai suoi quadri, che hanno offuscato in modo creativo la distinzione tra fotografia e pittura. Nonostante un collasso dell'arteria vertebrale nel 1988 lo avesse lasciato gravemente paralizzato, ha continuato a dipingere e produrre opere ricercate da musei e collezionisti.\nBiografia.\nChuck Close nasce a Monroe, Washington, il 5 luglio 1940 da genitori artisti che hanno sempre mostrato un grande supporto nei suoi confronti.\nPer il primo decennio della sua vita, l'infanzia \u00e8 stata pi\u00f9 o meno stabile fin quando, all'et\u00e0 di 11 anni, la tragedia lo colp\u00ec: suo padre mor\u00ec e sua madre si ammal\u00f2 di cancro al seno. Anche la sua salute prese una brutta piega; infatti, sin da bambino soffriva di una condizione neuro muscolare che gli rendeva difficile sollevare i piedi e di nefrite, che lo teneva fuori dalla scuola per la maggior parte del tempo. Anche quando era a scuola, non eccelleva a causa della sua dislessia, che all'epoca non era stata diagnosticata. Tuttavia, egli ha continuato ad approfondire il suo amore per la pittura e l'arte in generale.\nClose ha frequentato l'Everett Community College nel 1958-1960. Notevole eccentrico locale, John Patric fu una delle prime influenze intellettuali anti-establishment su di lui e un modello per la persona dell'artista che egli impar\u00f2 a proiettare negli anni successivi. \nNel 1962 Close ha ricevuto il suo B.A. dall'Universit\u00e0 del Washington a Seattle. A seguire, vinse un'ambita borsa di studio alla Yale Summer School of Music and Art, e l'anno successivo entr\u00f2 presso l'Universit\u00e0 di Yale, dove ottenne il suo MFA nel 1964. Tra i suoi compagni di classe a Yale ricordiamo Brice Marden, Vija Celmins, Janet Fish, Richard Serra, Nancy Graves, Jennifer Bartlett, Robert Mangold e Sylvia Plimack Mangold. Immerso pesantemente nel mondo astratto, Close ha cambiato radicalmente la sua attenzione a Yale, optando per quello che sarebbe diventato il suo stile caratteristico: il fotorealismo. Usando un processo che \u00e8 arrivato a descrivere come \"lavoro a maglia\"; inoltre, ha creato Polaroid di modelli di grande formato che ha poi ricreato su tele di grandi dimensioni. \nDopo Yale, ha studiato presso l'Accademia di belle arti di Vienna con una borsa di studio Fulbright. Tornato negli Stati Uniti, ha lavorato come insegnante d'arte presso l'Universit\u00e0 del Massachusetts; in questo momento rifiut\u00f2 gradualmente gli elementi dell'Espressionismo astratto che avevano inizialmente caratterizzato il suo lavoro.\nUno dei suoi soggetti pi\u00f9 noti era di un altro giovane talento artistico, il compositore Philip Glass, di cui Close ne fece un ritratto e lo mostr\u00f2 nel 1969. Da allora \u00e8 diventato uno dei suoi pezzi pi\u00f9 riconosciuti. In seguito ha dipinto il coreografo Merce Cunningham e l'ex presidente Bill Clinton, tra gli altri.\nNegli anni settanta il lavoro di Close \u00e8 stato mostrato nel mondo e nelle migliori gallerie d'arte diventando, cos\u00ec, uno dei maggiori artisti contemporanei.\nCome riconoscimento del suo apporto al panorama artistico statunitense Close \u00e8 stato insignito di varie onorificenze. Tra le quali si possono senz'altro nominare la National Medal of Arts, la New York State Governor's Art Award, e la Skowhegan Arts Medal. In aggiunta a queste importanti attestazioni si uniscono le numerose lauree honoris causa di universit\u00e0 sparse su tutto il suolo americano ed estero. A seguito dei suoi lavori incentrati sulla ritrattistica presidenziale, tra cui la foto al Presidente Obama, sar\u00e0 proprio da quest'ultimo appuntato dell'importante attestato del President's Committee on the Arts and Humanities nel 2010. Si \u00e8 dimesso dal Comitato nel 2017, firmando una lettera di dimissioni che diceva in riferimento al presidente Donald Trump: \"Ignorare la tua retorica odiosa ci avrebbe reso complici delle tue parole e azioni\". \nNel 2005 il compositore Philip Glass ha scritto un ritratto musicale di Close. La composizione, un pezzo di 15 minuti per pianoforte solo, \u00e8 stata un'idea di Bruce Levingston, un concertista, che l'ha commissionata attraverso la Premi\u00e8re Commission e che ha eseguito il pezzo in un recital alla Alice Tully Hall quell'anno.\nStile artistico ed evoluzione.\nLa maggior parte dei suoi primi lavori sono ritratti di grandi dimensioni basati su fotografie, utilizzando il fotorealismo o l'iperrealismo, di familiari e amici e spesso di altri artisti. In un'intervista con Phong Bui su The Brooklyn Rail, Close descrive un primo incontro con un dipinto di Jackson Pollock al \"\"Sono andato al Seattle Art Museum con mia madre per la prima volta quando avevo 14 anni. Ho visto questa pittura gocciolante di Jackson Pollock con vernice di alluminio, catrame, ghiaia e tutto il resto. Ero assolutamente indignato, disturbato. Era cos\u00ec lontano da ci\u00f2 che pensavo fosse l'arte. Tuttavia, entro 2 o 3 giorni, stavo gocciolando vernice in tutti i miei vecchi dipinti. In un certo senso ho inseguito quell'esperienza da allora.\"\"La prima mostra personale di Close includeva una serie di enormi ritratti in bianco e nero che aveva meticolosamente trasformato da piccole fotografie a dipinti colossali. Ha riprodotto e ingrandito sia i difetti meccanici della fotografia - sfocatura e distorsione - sia i difetti del volto umano: occhi iniettati di sangue, capillari rotti e pori dilatati; questo perch\u00e9, secondo quanto affermato dall'artista:\"\u201cIl viso di una persona \u00e8 la carta stradale della sua vita. Se l\u2019affronta con atteggiamento positivo le rughe sono quelle che si formano quando si sorride. Allo stesso modo \u00e8 subito palese quando invece la vita la si passa imbronciati\u201d.\"La scelta di dipingere ritratti deriva dalla prosopagnosia, nota anche come cecit\u00e0 facciale, che gli rende difficile riconoscere i volti. Dipingendoli egli \u00e8 in grado di riconoscere e ricordare meglio i volti. \nNel corso della la sua carriera, ha continuato a concentrarsi sui ritratti, dal collo in su, basati sulle fotografie che aveva scattato. Queste immagini rappresentano una visione molto umana e imperfetta dei soggetti, ma presentano anche una visione piuttosto grandiosa e iconica dei soggetti, data la qualit\u00e0 monumentale e conflittuale delle opere. Anche altri pittori come Richard Estes, Denis Peterson, Audrey Flack, spesso lavoravano da immagini fisse fotografiche per creare dipinti che sembravano essere fotografie. \nDurante gli anni settanta e ottanta, inizi\u00f2 a usare il colore e a sperimentare una variet\u00e0 di mezzi e tecniche cos\u00ec varie come inchiostro, grafite, pastello, acquerello, pittura con le dita e inchiostro per timbri su carta; tecniche di incisione, come Mezzotint, acquaforte, xilografie, incisioni su linoleum e serigrafie; oltre a collage di carta fatti a mano, fotografie Polaroid, dagherrotipi e arazzi jacquard.\nPer realizzare la maggior parte dei suoi dipinti, egli ha sovrapposto una griglia alla fotografia e poi ha trasferito una griglia proporzionale alle sue gigantesche tele. Ha quindi applicato la vernice acrilica con un aerografo e ha raschiato via l'eccesso con una lama di rasoio per riprodurre le sfumature esatte di ciascuna griglia nella foto. Imponendo tali restrizioni, sperava di scoprire nuovi modi di vedere e creare. Le sue prime tecniche con l'aerografo hanno ispirato lo sviluppo della stampante a getto d'inchiostro.\nPer la realizzazione di questa tecnica, Close usava solo ciano, magenta e giallo e applicava uno strato di colore alla volta sulla tela. Ha sviluppato una delle sue tecniche pi\u00f9 innovative per la sua \"serie di impronte digitali\", in cui ha inchiostrato il pollice e l'indice e li ha premuti sulla tela per ottenere una sottile gamma di grigi. Visti da vicino, si possono facilmente vedere i motivi a spirale delle sue impronte digitali; da lontano il metodo non \u00e8 identificabile e le impronte digitali si combinano per creare un insieme illusionistico. Proprio questa tensione tra bidimensionalit\u00e0 e realt\u00e0 tridimensionale costituisce l'elemento pi\u00f9 interessante di Close, come spiega egli stesso:\"\"Mi affascina il gioco continuo fra artificiale e reale, tra la piattezza della superficie e la plasticit\u00e0 del volto ritratto\".\"Negli anni novanta ha sostituito i minimi dettagli dei suoi primi dipinti con una griglia di piastrelle imbrattate con forme ellittiche e ovoidali colorate. Vista da vicino, ogni piastrella era di per s\u00e9 un dipinto astratto; viste da lontano, le piastrelle si uniscono per formare una decostruzione dinamica del volto umano.\nNel 1988 un coagulo di sangue spinale lasci\u00f2 Close quasi completamente paralizzato e confinato su una sedia a rotelle. L'artista, tuttavia, non abbandona la sua attivit\u00e0 e continua a dipingere, dapprima tenendo il pennello tra i denti, successivamente con un dispositivo porta spazzole legato al polso e all'avambraccio.\nClose ha continuato a sperimentare con i ritratti all'inizio del XXI secolo, creando una serie di grandi dagherrotipi, una prima forma di fotografia. Il suo lavoro ha continuato ad apparire in mostre e molti importanti musei hanno acquisito i suoi pezzi per le loro collezioni. Nel 2018, tuttavia, la National Gallery of Art di Washington, D.C., ha annunciato che stava cancellando una sua prossima mostra tra accuse di cattiva condotta sessuale da parte di molti dei suoi potenziali modelli. Sebbene si sia scusato per i commenti inappropriati, Close ha negato qualsiasi azione illecita. A tal proposito, a difesa delle sue azioni, ha dichiarato:\"L'ultima volta che ho guardato, il disagio non era un'offesa grave\", \"Non ho mai ridotto nessuno alle lacrime, nessuno \u00e8 mai scappato da quel posto. Se ho messo in imbarazzo qualcuno o li ho fatti sentire a disagio, mi dispiace davvero, non volevo farlo\".Close ha ricevuto oltre 20 lauree honoris causa tra cui una dall'Universit\u00e0 Yale. Nel 1990, \u00e8 stato eletto all'Accademia Nazionale di Design come Accademico Associato, e nel 1992 \u00e8 diventato Accademico a pieno titolo. L'ex sindaco di New York Michael Bloomberg ha nominato l'artista alla Commissione consultiva per gli affari culturali.\nNel 2010 \u00e8 stato nominato da Obama al President's Committee on the Arts and Humanities. Si \u00e8 dimesso dal Comitato presidenziale nell'agosto 2017, firmando una lettera di dimissioni che diceva in riferimento al presidente Donald Trump: \"Ignorare la tua retorica odiosa ci avrebbe reso complici delle tue parole e azioni\".\nEsposizioni.\nLa prima mostra personale di Close, tenutasi nel 1967 presso l'Universit\u00e0 del Massachusetts Art Gallery, Amherst, comprendeva dipinti, rilievi dipinti e disegni basati su fotografie di copertine di dischi e illustrazioni di riviste. La mostra ha catturato l'attenzione dell'amministrazione universitaria che l'ha prontamente chiusa, additando come oscena la nudit\u00e0 maschile presentata in alcune sue fotografie. L'American Civil Liberties Union (ACLU) e l'American Association of University Professors (AAUP) sono intervenute in difesa di Close e dei suoi lavori dando avvio ad una caso giudiziario storico per quanto riguarda la censura e la libert\u00e0 d'espressione artistica. Il giudice della Corte Suprema del Massachusetts preposto al caso dopo una lungo dibattito anche esterno alle sedi del tribunale deliber\u00f2 a favore dell'artista e contro l'universit\u00e0. Quando l'universit\u00e0 fece appello, Close scelse di non tornare a Boston, per prendere le sue parti e alla fine la decisione fu annullata da una corte d'appello. Molti anni dopo lui stesso fu insignito di un dottorato honoris causa in arti dall'Universit\u00e0 del Massachusetts nel 1995.\nClose attribuisce al Walker Art Center di Minneapolis e al suo allora direttore Martin Friedman il merito di aver lanciato la sua carriera nel 1969 acquistando quella che diventer\u00e0 una delle sue opere pi\u00f9 iconiche, \"Big Self-Portrait\" (realizzato tra il 1967 e il 1968), il primo dipinto che ha venduto.\nNel 1970, invece, riesce ad allestire con successo la sua prima mostra personale a New York presso la Bykert Gallery. Mentre altri suoi progetti su stampa furono centro di una mostra, dal nome \"Projects\" al Museum of Modern Art nel 1972. Nel 1979 l'importante istituzione della Whitney Biennial include nell'esposizione alcuni suoi lavori e l'anno successivo i suoi ritratti sono stati oggetto di una mostra al Walker Art Center. Da allora \u00e8 stato protagonista di oltre 150 mostre personali, tra cui una serie di importanti retrospettive museali.\nNel 1997 decise di annullare bruscamente una sua grande mostra prevista al Metropolitan Museum of Art, cosicch\u00e9 per rimediare all'inconveniente il Museum of Modern Art annunci\u00f2 che avrebbe presentato un'importante retrospettiva del lavoro dell'artista nel 1998 (a cura di Kirk Varnedoe e successivamente esposta anche alla Hayward Gallery di Londra e altre gallerie nel 1999).\nNel 2003 la Blaffer Gallery dell'Universit\u00e0 di Houston present\u00f2 una rassegna delle sue stampe, che l'anno successivo fu portata al Metropolitan Museum of Art di New York. \nLa sua retrospettiva pi\u00f9 recente - \"Chuck Close Paintings: 1968/2006\", al Museo Nacional Centro de Arte Reina Sofia di Madrid nel 2007 - \u00e8 stata proposta con successo anche al Ludwig Forum f\u00fcr Internationale Kunst di Aquisgrana, in Germania, e al Museo dell'Ermitage di San Pietroburgo, Russia. \nHa anche partecipato a quasi 800 mostre collettive, tra cui: la Biennale di Venezia (1993, 1995, 2003) e la Carnegie International (1995)\nNel 2013 i lavori pi\u00f9 recenti di Close furono presentati in una mostra al White Cube Bermondsey, Londra, sotto l'evocativo titolo di \"Processo e collaborazione\" , dove si mostrava non solo un numero di stampe e dipinti finiti, ma includeva anche lastre, xilografie e stampini in mylar che venivano usati per produrre un certo numero di stampe. \nNel dicembre 2014 ebbe luogo una nuova esposizione in Australia al Museum of Contemporary Art di Sydney.\nNel 2016 le sue opere furono oggetto di una retrospettiva allo Schack Art Center di Everett, di Washington. "}
{"id": "2654119", "revid": "585241", "url": "https://it.wikipedia.org/wiki?curid=2654119", "title": "Shahrest\u0101n di Minudasht", "text": "Lo shahrest\u0101n di Minudasht (farsi \u0634\u0647\u0631\u0633\u062a\u0627\u0646 \u0645\u06cc\u0646\u0648\u062f\u0634\u062a) \u00e8 uno dei 14 \"shahrest\u0101n\" della provincia del Golestan, in Iran. Il capoluogo \u00e8 Minudasht. Lo shahrest\u0101n \u00e8 suddiviso in una circoscrizione (\"bakhsh\"): "}
{"id": "2654121", "revid": "21880", "url": "https://it.wikipedia.org/wiki?curid=2654121", "title": "Orchis laxiflora", "text": ""}
{"id": "2654125", "revid": "2164271", "url": "https://it.wikipedia.org/wiki?curid=2654125", "title": "Paolo Martella", "text": "Biografia.\nIl suo percorso musicale inizia come batterista, portandolo a suonare per 13 anni in vari gruppi milanesi, ma la sua carriera a livello nazionale inizia dopo il ritorno da un viaggio di un anno e mezzo negli Stati Uniti con la formazione del gruppo musicale Quartiere Latino di cui \u00e8 cantante e autore dei testi.\nLa band con Paolo alla voce pubblica due album, \"Prima di subito\" (1993) e \"Dove non si tocca\" (1995).\nNel 1997, con la produzione artistica di Michele Violante, inizia la sua carriera da solista. \nIl primo album \"Dove mi hai portato?\" viene trainato dal buon riscontro radiofonico dei singoli \"Onde radio amiche\" e \"L'angelo\". \nNel 1999 pubblica il secondo, e ad oggi ultimo, album solista, \"Pi\u00f9 simile a me\". Sempre nello stesso anno scrive il testo di \"Solo un sole\", brano di Camilla, contenuto nell'album \"Nuova dimora\".\nSuccessivamente nel 2001 fonda il gruppo JennyPiccalo (Eugenio Caserini chitarra, Michele Caserini batteria e Moreno Santagostino basso) con cui pubblica diversi singoli (Meglio di cos\u00ec, Mi piace!, Sul mio furgone, Giura!, ...) preferendo per\u00f2 l'attivit\u00e0 live.\nNel 2014 riprende l'attivit\u00e0 live come solista, sempre sotto la guida di Michele Violante, proponendo nuovi inediti (Un chiodo, Fiori sulla pelle, Luned\u00ec sera...) ed una nuova band: Miles Santoro alla batteria, Moreno Santagostino al basso, Luca Ballabio alla chitarra e Francesco Gaballo alla chitarra."}
{"id": "2654132", "revid": "640277", "url": "https://it.wikipedia.org/wiki?curid=2654132", "title": "Orbiting Astronomical Observatory", "text": "Il programma Orbiting Astronomical Observatory (OAO) (in italiano \"Osservatorio Astronomico Orbitante\") era basato su una famiglia di quattro satelliti artificiali che dovevano essere lanciati dalla NASA tra il 1966 e il 1972. Essi dovevano effettuare le prime osservazioni in alta risoluzione di numerosi oggetti nella banda dell'ultravioletto. Anche se due missioni fallirono, il successo delle altre due fece prendere coscienza alla comunit\u00e0 degli astronomi dei benefici degli osservatori spaziali e condusse in seguito alla creazione del telescopio spaziale Hubble.\nOAO-1.\nIl primo satellite OAO fu lanciato con successo l'8 aprile 1966 ed entr\u00f2 in orbita, ma prima che gli strumenti scientifici fossero attivati si verific\u00f2 un guasto nei sistemi dell'energia elettrica e la missione termin\u00f2 dopo tre giorni.\nOAO-2.\nFu lanciato il 7 dicembre 1968 con un razzo vettore \"Atlas-Centaur\" da Cape Canaveral Air Force Station. Il satellite aveva 11 telescopi per le osservazioni nell'ultravioletto e rest\u00f2 in funzione fino al gennaio 1973. L'OAO-2 permise di scoprire che le comete sono circondate da un enorme alone di idrogeno che si estende per centinaia di migliaia di chilometri; inoltre effettu\u00f2 osservazioni su stelle novae in luce ultravioletta.\nOAO-B.\nFu lanciato il 3 novembre 1970. Aveva un telescopio ultravioletto di 96,5\u00a0cm di diametro e doveva rilevare gli spettri di oggetti deboli che non era stato possibile osservare prima. Sfortunatamente l'ultimo stadio del razzo vettore non si separ\u00f2 dal satellite, che pertanto rientr\u00f2 nell'atmosfera cadendo nell'Oceano Atlantico.\nOAO-3 (Copernico).\nFu lanciato il 21 agosto 1972 e fu chiamato \"Copernico\" perch\u00e9 ricorreva il 500\u00ba anniversario della nascita di Niccol\u00f2 Copernico. Il satellite venne lanciato dalla NASA, ma la missione fu effettuata in collaborazione tra istituzioni scientifiche degli USA e del Regno Unito. Il satellite era equipaggiato con un telescopio per l'ultravioletto con un diametro di 80\u00a0cm e un rilevatore di raggi X. Il satellite Copernico oper\u00f2 fino al febbraio 1981 ed effettu\u00f2 centinaia di osservazioni. Permise di scoprire parecchie stelle pulsar a lungo periodo, cio\u00e8 con periodi di rotazione di molti minuti anzich\u00e9 di pochi secondi come normalmente avviene."}
{"id": "2654134", "revid": "585241", "url": "https://it.wikipedia.org/wiki?curid=2654134", "title": "Shahrest\u0101n di Ramyan", "text": "Lo shahrest\u0101n di Ramyan (farsi \u0634\u0647\u0631\u0633\u062a\u0627\u0646 \u0631\u0627\u0645\u06cc\u0627\u0646) \u00e8 uno dei 14 \"shahrest\u0101n\" della provincia del Golestan, in Iran. Il capoluogo \u00e8 Ramyan. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2654135", "revid": "37401", "url": "https://it.wikipedia.org/wiki?curid=2654135", "title": "Vocale aperta", "text": "Una vocale aperta (o bassa) \u00e8 un tipo di suono vocalico impiegato nella maggior parte lingue parlate (un'eccezione \u00e8 ad esempio la lingua arapaho). \u00c8 caratterizzata da una posizione della lingua il pi\u00f9 lontano possibile dal palato. Proprio in ragione della posizione bassa della lingua durante la loro articolazione, queste vocali sono chiamate anche \"basse\".\nLe vocali aperte identificate dall'alfabeto fonetico internazionale sono le seguenti:\nNel contesto fonologico di una determinata lingua, una \"vocale aperta\" pu\u00f2 essere qualsiasi vocale pi\u00f9 aperta di una vocale media. Cos\u00ec, in quel contesto vocali semiaperte o quasi aperte possono essere considerate come vocali aperte."}
{"id": "2654136", "revid": "69794", "url": "https://it.wikipedia.org/wiki?curid=2654136", "title": "Michele Leoni", "text": "La vita.\nNacque a Borgo San Donnino, l'attuale Fidenza, il 5 marzo 1776; si trasfer\u00ec a Parma per completare gli studi. La capitale del ducato di Parma e Piacenza ebbe una grande influenza sul suo sviluppo umano e culturale, inducendolo allo studio della letteratura antica. Si laure\u00f2 in filosofia ed ebbe un orientamento conservatore e antifrancese.\nFece parte dei circoli culturali di Milano, dove divenne amico di Ugo Foscolo, in memoria del quale scriver\u00e0 nel 1829 dei \"Ragguagli\" biografici.\nSi trasfer\u00ec poi a Firenze, dove nel 1814 il \u00abGiornale Enciclopedico\u00bb pubblic\u00f2 una sua tragedia, l'\"Annibale\". Frequent\u00f2 il salotto della contessa D'Albany, cerc\u00f2 di portare alcuni manoscritti di Vittorio Alfieri a Parma per assicurarsi la benevolenza di Maria Luigia e tornare nella sua terra. Inizi\u00f2 un'attivit\u00e0 molto intensa di traduzione e fu il primo traduttore di alcune opere di autori inglesi come William Shakespeare e George Gordon Byron, fornendo un importante contributo al movimento culturale degli \"antologisti\", sostenendo la necessit\u00e0 di aprire la cultura italiana alle letterature europee. Seguirono quindi le pubblicazioni di saggi critici, prose, poesie, trattati politici e scientifici, talvolta sotto lo pseudonimo di Eleutero Peltipolite.\nNel 1821 partecip\u00f2 all'esperienza della nascente \u00abAntologia\u00bb di Gian Pietro Vieusseux.\nVenne poi nominato professore nell'Universit\u00e0 di Parma e segretario dell'Accademia di Belle Arti di Parma, raggiungendo la tranquillit\u00e0 di vita e la sicurezza economica e proseguendo un'instancabile produzione letteraria.\nDal 1827 al 1831 pubblic\u00f2 diversi scritti a Lugano per i tipi di Giuseppe Ruggia, tra cui una celebre traduzione del \"De rerum natura\" di Lucrezio (1827; invero pubblicata anonima, ma attribuibile a lui con certezza quasi assoluta) in endecasillabi sciolti, con oltre duemila versi in meno rispetto a quella del Marchetti.\nDedic\u00f2 tutta la sua lunga vita allo studio e alla diffusione della cultura, spirando a ottantadue anni il 27 agosto 1858."}
{"id": "2654137", "revid": "209263", "url": "https://it.wikipedia.org/wiki?curid=2654137", "title": "Street Spirit", "text": ""}
{"id": "2654138", "revid": "767487", "url": "https://it.wikipedia.org/wiki?curid=2654138", "title": "Mana Nishiura", "text": "\u00c8 particolarmente conosciuta per essere stata la batterista dei gruppi alternative rock giapponesi Shonen Knife e DMBQ.\nBiografia.\nNishiura era una rinomata batterista di jam session, ed ha suonato con diverse band durante tutta la sua carriera; alcuni nomi includono Rashinban, Jesus Fever, ya to i, jimama, Teem, Music Start Against Young Assault e Cel. Si \u00e8 unita alle Shonen Knife nel 2001, ed ha suonato con loro fino al 2004.\nDurante un tour negli Stati Uniti con il gruppo metal DMBQ, il 4 novembre 2005 il furgoncino del gruppo \u00e8 stato coinvolto in un incidente autostradale, vicino al Delaware Memorial Bridge. Alla giunzione tra le strade US 40 e I-295, un altro veicolo ha colpito da dietro il furgoncino, il quale \u00e8 rotolato oltre il margine della strada. Nishiura \u00e8 stata sbalzata fuori dal veicolo ed \u00e8 morta sul colpo, mentre gli altri membri del gruppo sono stati portati urgentemente in ospedale. L'incidente ha causato gravi danni anche al manager della band."}
{"id": "2654141", "revid": "767487", "url": "https://it.wikipedia.org/wiki?curid=2654141", "title": "Selfridge", "text": "Selfridge \u00e8 un centro abitato (\"city\") degli Stati Uniti d'America, situato nella Contea di Sioux, nello Stato del Dakota del Nord. Nel censimento del 2000 la popolazione era di 223 abitanti. La citt\u00e0 \u00e8 stata fondata nel 1912. Selfridge appartiene alla \"Standing Rock Indian Reservation\".\nGeografia fisica.\nSecondo i rilevamenti dell'United States Census Bureau, la localit\u00e0 di Selfridge si estende su una superficie di 0,70\u00a0km\u00b2, tutti occupati da terre.\nPopolazione.\nSecondo il censimento del 2000, a Selfridge vivevano 223 persone, ed erano presenti 54 gruppi familiari. La densit\u00e0 di popolazione era di 320 ab./km\u00b2. Nel territorio comunale si trovavano 85 unit\u00e0 edificate. Per quanto riguarda la composizione etnica degli abitanti, il 39,91% era bianco, il 59,19% era nativo, lo 0,45% proveniva dall'Oceano Pacifico e lo 0,45% apparteneva a due o pi\u00f9 razze. La popolazione di ogni razza ispanica corrispondeva al 2,24% degli abitanti.\nPer quanto riguarda la suddivisione della popolazione in fasce d'et\u00e0, il 40,8% era al di sotto dei 18, il 9,4% fra i 18 e i 24, il 23,8% fra i 25 e i 44, il 20,2% fra i 45 e i 64, mentre infine il 5,8% era al di sopra dei 65 anni di et\u00e0. L'et\u00e0 media della popolazione era di 24 anni. Per ogni 100 donne residenti vivevano 89,0 maschi."}
{"id": "2654152", "revid": "1718925", "url": "https://it.wikipedia.org/wiki?curid=2654152", "title": "Jos\u00e9 Ortega (artista)", "text": "Biografia.\nFu rappresentante del realismo sociale della Guerra civile spagnola e uno dei membri gruppo \"Estampa popular\", di cui fu anche fondatore. A tredici anni si trasfer\u00ec a Madrid dove inizi\u00f2 a realizzare i suoi primi dipinti e prese parte ai circoli antifranchisti, legando cos\u00ec le sue esperienze successive e la sua opera al forte impegno politico e civile. A 26 anni fu condannato per reati di opinione, e dopo il carcere nel 1952 usc\u00ec il suo primo ciclo di xilografie. Nei primi anni sessanta inizi\u00f2 il suo lungo esilio e si trasfer\u00ec a Parigi, dove gli fu assegnata dal \"Congresso Internazionale dei Critici d'Arte del Verucchio\" diretto da Giulio Carlo Argan la medaglia d'oro per la sua azione di lotta per la libert\u00e0. Nel 1964 Antonello Trombadori organizz\u00f2 la sua prima mostra personale in Italia alla galleria \"La Nuova Pesa\" di Roma, alla quale seguirono quelle del 1968 e del 1974. Negli anni seguenti realizz\u00f2 numerose esposizioni a Filadelfia, Toronto, Saint Louis, Zurigo, Torino e Bruxelles. Nel 1969 realizz\u00f2 le venti incisioni della grande suite dei \"Segadores\", ispirate dalle sofferenze dei lavoratori della terra. Nel 1971 lavor\u00f2 al ciclo \"Ortega\u00b1D\u00fcrer\", sessanta incisioni riguardanti il tema della guerra civile spagnola presentate al Museo di Norimberga e poi esposte nel Castello Sforzesco di Milano.\nSi trasfer\u00ec a Matera nel 1973, dove aveva il suo laboratorio nella sede del Circolo culturale \"La Scaletta\" nei Sassi, sperimentando nuove tecniche nello scolpire bassorilievi e utilizzando la cartapesta insieme ai maestri cartapestai materani in modo innovativo; qui realizz\u00f2 uno dei suoi cicli pittorici pi\u00f9 importanti, \"Morte e nascita degli innocenti\", presentato al Castello Sforzesco di Milano e custodito ed esposto a Casa Ortega di Matera. Alla citt\u00e0 di Matera, a cui era profondamente legato, lasci\u00f2 in dono molte sue opere. Nel 1976 dopo sedici anni di esilio gli fu concessa l'autorizzazione per tornare liberamente in Spagna, e cos\u00ec pot\u00e9 esporre le sue opere a Madrid, Valencia e Bilbao, dove in particolare espose il grande ciclo di bassorilievi realizzato a Matera; lasci\u00f2 nuovamente la Spagna nel 1980 per tornare in Italia, dove continu\u00f2 un'intensa attivit\u00e0 espositiva, stabilendosi nel piccolo centro di Bosco, nella provincia di Salerno. Dichiar\u00f2 di aver scelto questo posto perch\u00e9 gli ricordava la sua amata Spagna; egli stesso disse:\nRiusc\u00ec a comprare una casa (tutt'oggi visitabile) dove, seduto nel giardino antistante, si dedicava alla pittura di paesaggi e nature morte. La sua casa \u00e8 un vero e proprio museo, ove ancora si possono ammirare dipinti che la ornano sia internamente che esternamente. Guadagn\u00f2 la stima e l'affetto di tutti in poco tempo: viene ricordato come un uomo solitario e pensieroso, ma al contempo generoso e riflessivo.\nAll'entrata del paese si possono ammirare le sue famose maioliche che raffigurano i moti rivoluzionari risorgimentali del 1828 avvenuti a Bosco. Dopo la sua morte, avvenuta nel 1990 a Parigi, un gruppo di oltre 50 pittori, scrittori e scultori spagnoli gli rese omaggio con una mostra nella \"Galleria Villanueva\" di Madrid. Alcune sue opere, inoltre, furono donate al Museo d'Arte di Savona intitolato a Sandro Pertini, suo grande amico. Il 15 settembre 2010, a Bosco, \u00e8 stato inaugurato il Liceo Artistico Paritario dedicato al grande pittore. Il 18 marzo 2011 \u00e8 stato inaugurato il Museo \"Casa Ortega\" sempre nella piccola frazione cilentana. Le sue spoglie riposano a Parigi, nel Cimitero di Montmartre.\nOrtega fu un esponente di quel realismo pittorico che caratterizza l'opera di molti pittori italiani, come il Guttuso, Migneco, Cantatore e Guerricchio. Fu definito il \"pittore del mondo contadino\" per la sua costante attenzione alle classi pi\u00f9 umili che hanno sempre ispirato il suo lavoro; il poeta spagnolo Rafael Alberti, prendendo spunto dai \"Segadores\" di Ortega a cui dedic\u00f2 la poesia \"Ortega de segadores\", invent\u00f2 il termine \"ortegano\" per indicare le condizioni di oppressione vissute dai contadini spagnoli.\nNel 2014 \u00e8 stato inaugurato nella casa in cui visse, nei Sassi di Matera, un museo laboratorio a lui dedicato, Casa Ortega.\nVita privata.\nSpos\u00f2 una donna spagnola di nome Dina, dalla quale ha avuto un unico figlio, Xuan.\nMostre dedicate.\nA Matera nel 1995 si inaugur\u00f2 un'importante retrospettiva presso la galleria Albanese Arte; nel periodo compreso tra il 25 giugno e il 29 agosto del 2009 ci fu presso il museo d'arte Costantino Barbella di Chieti una mostra a lui dedicata intitolata: \"Jos\u00e9 Ortega \u2013 Realismo e identit\u00e0 mediterranea.\"\nIl 29 giugno 2011 \u00e8 stato presentato, a Bosco, un incontro di presentazione del libro fotografico, dal titolo \"Arte Contro\", dedicato ad Ortega. Alla manifestazione hanno partecipato personaggi politici vari e giornalisti, tra cui Giordano Bruno Guerri e Attilio Romita. Quattordici opere sono in mostra permanente presso il Museo Palazzo de' Mayo a Chieti."}
{"id": "2654154", "revid": "599013", "url": "https://it.wikipedia.org/wiki?curid=2654154", "title": "Solen (Dakota del Nord)", "text": "Solen \u00e8 un centro abitato (\"city\") degli Stati Uniti d'America, situato nella Contea di Sioux, nello Stato del Dakota del Nord. Nel censimento del 2000 la popolazione era di 86 abitanti. La citt\u00e0 \u00e8 stata fondata nel 1910. Solen appartiene alla \"Standing Rock Indian Reservation\".\nGeografia fisica.\nSecondo i rilevamenti dell'United States Census Bureau, la localit\u00e0 di Solen si estende su una superficie di 0,80\u00a0km\u00b2, tutti occupati da terre.\nPopolazione.\nSecondo il censimento del 2000, a Solen vivevano 86 persone, ed erano presenti 23 gruppi familiari. La densit\u00e0 di popolazione era di 111 ab./km\u00b2. Nel territorio comunale si trovavano 43 unit\u00e0 edificate. Per quanto riguarda la composizione etnica degli abitanti, il 34,88% era bianco e il 65,12% era nativo. La popolazione di ogni razza ispanica corrispondeva al 3,49% degli abitanti.\nPer quanto riguarda la suddivisione della popolazione in fasce d'et\u00e0, il 25,6% era al di sotto dei 18, il 5,8% fra i 18 e i 24, il 26,7% fra i 25 e i 44, il 31,4% fra i 45 e i 64, mentre infine il 10,5% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 87,0 maschi."}
{"id": "2654164", "revid": "767487", "url": "https://it.wikipedia.org/wiki?curid=2654164", "title": "Arturo Ballabio", "text": "Carriera.\nHa giocato in Serie A con la maglia del Palermo nella stagione 1972-1973, scendendo in campo in 14 occasioni e segnando 3 reti.\nHa vinto il campionato mondiale con la nazionale militare giocato in Zaire.\nDopo il ritiro.\nRitiratosi, \u00e8 divenuto missionario andando a operare in Per\u00f9. Sposatosi con una donna di nome Massimiliana, ha cinque figli."}
{"id": "2654166", "revid": "1428919", "url": "https://it.wikipedia.org/wiki?curid=2654166", "title": "Shahrest\u0101n di Asadabad", "text": "Lo shahrest\u0101n di Asadabad (in farsi \u0634\u0647\u0631\u0633\u062a\u0627\u0646 \u0627\u0633\u062f\u0622\u0628\u0627\u062f) \u00e8 uno dei 9 \"shahrest\u0101n\" della provincia di Hamadan, in Iran. Il capoluogo \u00e8 Asadabad. "}
{"id": "2654170", "revid": "1452073", "url": "https://it.wikipedia.org/wiki?curid=2654170", "title": "Aline Cedrac", "text": "Aline Cedrac \u00e8 un personaggio immaginario del videogioco \"\", che affianca il coprotagonista Edward Carnby.\nCaratteristiche.\nAline Cedrac \u00e8 una giovane professoressa di etnologia dell'universit\u00e0 di Boston esperta di traduzione di lingue antiche, ossessionata dalla ricerca del suo padre biologico. Con tale falsa premessa, Fredrick Johnson, agente dell'agenzia \"beaureau 713\", spedisce la donna sull'isola di Shadow Island insieme al detective Edward Carnby, incaricata anche del ritrovo e della traduzione di alcune antiche tavolette incise.\nAline appare come una bella e perspicace giovane donna molto emotiva e caparbia, determinata, nonostante i pericoli che corre, a far luce sul suo passato. Inizialmente alquanto ostile e riottosa nei confronti di Carnby, i due instaurano con il tempo un ottimo gioco di squadra, e affrontano insieme la lotta per la sopravvivenza sull'isola.\nStoria.\nAppena svegliatasi da un incubo, Aline realizza ben presto che l'idrovolante sul quale vola \u00e8 in procinto di schiantarsi, e indossato il paracadute, viene gettata fuori dal partner. Atterra sul tetto della villa dei Morton, dove incontra la mamma di Obed e di Alan Morton che la avverte sulle presenze in quella casa. Dopodich\u00e9 chiama Carnby e gli riferisce dove si trova; questo le raccomanda di non muoversi perch\u00e9 lui la sta andando a prendere ma Aline non lo ascolta e inizia a esplorare la casa. Quando Aline riesce a uscire dalla soffitta, trova una rampa di scale; alla prima porta che incontra sente una discussione molto attiva. Si tratta di Obed e Alan Morton che discutono su i piani malvagi di Alan. Terminata la discussione Aline continua la rampa di scale arrivando a una porta che la conduce nella sala fumatori; in seguito Aline incontra Alan che la narcotizza e la rinchiude in una stanza. La porta di questa \u00e8 bloccata, Aline allora chiama Carnby e lui, essendo nell'atrio che si trova sotto di questa stanza, la salva e la aiuta a passare in una botola che si trova nel soffitto della cosiddetta stanza. Aline si ritrova in un vecchio stanzino dove, guardando in uno specchio, intravede un fantasma di nome De Certo che gli chiede se pu\u00f2 cercare nella villa uno specchio che Edenshaw gli aveva rubato molti anni fa, se questa lo avesse trovato lui le avrebbe rivelato chi era veramente suo padre.\nAline cerca lo specchio, fino a che non si ritrova nell'ufficio di Alan, dove vi \u00e8 l'oggetto che lei cercava; Aline ritorna dalla madre di Obed che le raccomandava di non credere a De Certo perch\u00e9 era malvagio e non manteneva mai le promesse. Aline non le volle credere perch\u00e9 sperava che lo spettro gli avrebbe rivelato chi era suo padre ma si sbagliava, perch\u00e9 quando Aline stava per darglielo capisce che il fantasma le sta mentendo e cos\u00ec rompe l'oggetto riflettente e lo spettro sparisce.\nIn seguito Aline trova le tavole e parler\u00e0 di nuovo con la madre di Obed che le dar\u00e0 l'altra met\u00e0 del medaglione; Aline arriva nell'atrio e l\u00ec c'\u00e8 uno specchio in cui manca una parte, cio\u00e8 dove verr\u00e0 collocato il medaglione intero.\nQuando lo specchio si sar\u00e0 aperto, Aline si ritrover\u00e0 in una serra e incontrer\u00e0 Edenshaw che le dir\u00e0 di andare nel forte.\nAline dopo si ritrover\u00e0 nel cimitero, inseguita da un mostro che, in forma non umana, sarebbe il padre di Obed e di Alan, entrer\u00e0 in una catacomba in cui c'\u00e8 un sarcofago e l\u00ec vicino una porta, che si aprir\u00e0 e la condurr\u00e0 in una caverna in cui c'\u00e8 il corpo morto di un uomo. Dopo Aline continua la strada e si ritrova alla fine della caverna vicino a un albero, dopodich\u00e9 chiamer\u00e0 Carby. Continuando la strada Aline si ritrover\u00e0 in un bosco e poi davanti al forte. Entrer\u00e0 e in una stanza incontrer\u00e0 Obed che le riferir\u00e0 che lui non \u00e8 suo padre ma Aline non gli crede"}
{"id": "2654171", "revid": "74801", "url": "https://it.wikipedia.org/wiki?curid=2654171", "title": "Yoshinobu Nishizaki", "text": "Dopo essersi laureato alla facolt\u00e0 di arte della Nippon Daigaku nel 1957, Nishizaki fa gavetta lavorando come presentatore e manager di teatri, night club e orchestre di jazz. Nel 1963 fonda l\u2019Office Academy diventando produttore musicale di oltre 260 titoli tra pezzi teatrali, show e musica tradizionale. Nel 1970 diventa il manager generale del grande maestro Osamu Tezuka, occupandosi della campagna pubblicitaria e della distribuzione delle serie tv della Mushi Production alle reti televisive del paese. Nel 1972 Nishizaki diventa produttore di s\u00e9 stesso creando per la sua casa di produzione appena fondata, l'Academy, la sua prima serie animata Umi no Triton tratta dal soggetto cartaceo di Tezuka.\n\u00c8 conosciuto soprattutto come ideatore e produttore delle tre serie televisive della saga di \"Starblazers\", realizzate fra il 1974 e il 1981, inframmezzate da un'altra serie di fantascienza, \"Blue Noah\", del 1979.\nNel 1984 fonda la Japan Audio Visual Network, che sette anni pi\u00f9 tardi dichiarer\u00e0 bancarotta con un debito di 7,7 miliardi di yen. Lo stesso Nishizaki nel 1997 dichiarer\u00e0 debiti per quasi 5 miliardi di Yen e verr\u00e0 arrestato due volte, con l'accusa di possesso di narcotici prima ed armi da fuoco poi, e condannato in entrambi i casi a due anni e otto mesi di carcere.\nNel 1994 crea l'Oav \"Yamato 2520\" che gli costa un lungo contenzioso legale con Leiji Matsumoto, col quale aveva gi\u00e0 avuto frizioni durante la produzione della terza serie di \"Starblazers\", per violazione di copyright. Riottenuti parte dei diritti della saga di Star Blazers nel 2009, apre a Nerima lo Studio Yamato per dare vita dopo 26 anni al nuovo film della saga ovvero: Uchuu Senkan Yamato, Fukkatsu hen-La Rinascita.\nDal 2008 cura, assieme a Noboru Ishiguro, la realizzazione di un film live-action sulla corazzata Yamato.\nScompare nel 2010 all'et\u00e0 di 75 anni per annegamento alle isole Ogasawara\na causa di una caduta da un'imbarcazione.\nFilmografia.\n\"(Elenco parziale)\""}
{"id": "2654174", "revid": "277947", "url": "https://it.wikipedia.org/wiki?curid=2654174", "title": "Austin Clarke", "text": " \nBiografia.\nNasce nella parrocchia di Saint James, in Barbados, dove vive e studia sino al 1955, quando si trasferisce in Canada per studiare Letteratura presso la University of Toronto. Lavora come reporter nelle cittadine di Timmins e Kirkland Lake (Ontario), poi viene assunto come giornalista freelance dalla Canadian Broadcasting Corporation, il principale servizio pubblico radiovisivo canadese.\nOpera.\nEsordisce come scrittore nel 1964 con il romanzo \"The Survivors of the Crossing\", cui seguono \"Amongst Thistles and Thorns\" nel 1965 e \"The Meeting Point\" nel 1967. Nel 1997 per \"The Origin of Waves\" (\"L'origine dell'onda\", inedito in Italia) vince il prestigioso Rogers Writers' Trust Fiction Prize, battendo scrittori del calibro di Mordecai Richler e Elizabeth Hay. Nel 1998 gli viene conferita la massima onorificenza canadese, l'Ordine del Canada, poi nel 1999, per \"The Question\" (\"La Domanda\", ib.) viene nominato nella \"sezione Fiction\" del Governor General's Awards, edizione del 2000, quell'anno presentato anche da Adrienne Clarkson: il premio viene vinto da Michael Ondaatje, che ha la meglio anche sulla favorita Margaret Atwood. Nel 2002, infine, con il romanzo \"The Polished Hoe\" (\"La zappa lucidata\", ib.) centra due importanti obiettivi: lo Scotiabank Giller Prize e il Commonwealth Writers' Prize."}
{"id": "2654183", "revid": "767487", "url": "https://it.wikipedia.org/wiki?curid=2654183", "title": "Etsuko Nakanishi", "text": "Inizialmente fu scelta dal gruppo come una delle tante batteriste temporanee, ed ha suonato per la prima volta con loro il 30 gennaio 2005, durante un concerto as Osaka insieme agli Shins. Dal 24 marzo 2006 divenne la batterista permanente del gruppo. \u00c8 un membro fondatore della band giapponese Pink Panda, e le sue influenze musicali si rifanno a nomi quali Rage Against the Machine, Red Hot Chili Peppers, Beat Crusaders, Metallica, Wonder Girls e Namie Amuro."}
{"id": "2654186", "revid": "287204", "url": "https://it.wikipedia.org/wiki?curid=2654186", "title": "Syncom", "text": "Syncom (acronimo per \"synchronus communication satellite\") \u00e8 un programma lanciato dalla NASA per una serie di satelliti per telecomunicazioni in orbita geosincrona. I primi tre Syncom furono satelliti artificiali sperimentali costruiti dalla \"Hughes Aircraft Company\"; avevano forma cilindrica, con un diametro di circa 71\u00a0cm e un'altezza di circa 39\u00a0cm e pesavano 39\u00a0kg. Furono lanciati dalla base di Cape Canaveral Air Force Station.\nSyncom 1.\nIl Syncom 1 fu lanciato il 14 febbraio 1963 con un razzo vettore \"Delta B\". Riusc\u00ec ad entrare il orbita, ma per un guasto elettronico non riusc\u00ec a realizzare un'orbita geosincrona e le comunicazioni caddero.\nSyncom 2.\nIl Syncom 2 fu il primo satellite per telecomunicazioni in orbita geosincrona. Fu lanciato il 26 luglio 1963 con un razzo vettore \"Delta B\"; la sua orbita era inclinata rispetto al piano equatoriale e quindi geosincrona, ma non geostazionaria. Durante il primo anno di vita del satellite la NASA condusse esperimenti di trasmissioni di voci e messaggi telegrafici. Nell'agosto 1963 il presidente degli USA John F. Kennedy telefon\u00f2 al Primo Ministro della Nigeria \"Abulakar Balewa\" che si trovava a bordo della nave \"USNS Kingsport\" attraccata nel porto di Lagos; fu la prima telefonata dal vivo via satellite tra due capi di Stato. Syncom 2 realizz\u00f2 anche esperimenti di trasmissioni televisive senza audio, che risultarono per\u00f2 di bassa qualit\u00e0 video.\nSyncom 3.\nIl Syncom 3 fu il primo satellite per telecomunicazioni in orbita geostazionaria. Fu lanciato il 19 agosto 1964 con un razzo vettore \"Delta D\". Il satellite, in orbita vicino alla linea internazionale del cambio di data, aveva anche un canale a banda larga e fu usato per le trasmissioni televisive negli USA dei Giochi della XVIII Olimpiade che si svolsero in Giappone a Tokio. Il Syncom 3 non fu tuttavia il primo satellite ad avere trasmesso un programma televisivo attraverso l'Oceano Pacifico perch\u00e9 questo primato spetta al satellite Relay 1, che trasmise il primo programma televisivo dagli USA al Giappone nel novembre 1963, in occasione dell'assassinio del presidente Kennedy."}
{"id": "2654188", "revid": "3115", "url": "https://it.wikipedia.org/wiki?curid=2654188", "title": "Caso Lautsi", "text": "Il caso Lautsi contro l'Italia riguarda gli aspetti giuridici di una controversia aperta tra la cittadina italiana di origini finlandesi Soile Tuulikki Lautsi e lo Stato italiano relativamente alla sua richiesta di rimozione del crocifisso dalle aule scolastiche italiane.\nLa causa arriv\u00f2 fino alla Corte Europea dei diritti dell'Uomo, che in una prima sentenza del 3 novembre 2009 stabil\u00ec che l'esposizione del crocifisso nelle aule scolastiche \u00e8 \"una violazione del diritto dei genitori a educare i figli secondo le loro convinzioni e del diritto degli alunni alla libert\u00e0 di religione\" e condann\u00f2 l'Italia a risarcire 5.000 euro alla ricorrente per danni morali.\nLa sentenza definitiva della corte europea del 18 marzo 2011 ha ribaltato la sentenza di primo grado. I giudici della Corte europea dei diritti dell'uomo hanno accettato la tesi in base alla quale non sussistono elementi che provino l'eventuale influenza sugli alunni dell'esposizione del crocifisso nella aule scolastiche. La decisione \u00e8 stata approvata con 15 voti favorevoli e due contrari.\nPrecedenti gradi di ricorso.\nNel 2002, la signora Soile Tuulikki Lautsi, cittadina italiana di origini finlandesi, chiese al consiglio d'istituto della scuola media \"Vittorino da Feltre\" di Abano Terme (Provincia di Padova), frequentata dai figli, di rimuovere il crocifisso dalle aule. La richiesta fu rifiutata e la signora si rivolse al tribunale competente, cio\u00e8 il TAR del Veneto. Quest'ultimo, nel 2004, notando come la questione non apparisse manifestamente infondata, decise di sollevare questione di legittimit\u00e0 costituzionale, sospendendo il giudizio e rimettendo gli atti alla Corte costituzionale.\nLa Corte Costituzionale, con l'ordinanza 389 del 2004, si dichiar\u00f2 non idonea a discutere il caso, dichiarando la manifesta inammissibilit\u00e0 della questione di legittimit\u00e0 costituzionale, poich\u00e9 \"l'impugnazione delle indicate disposizioni del testo unico si appalesa dunque il frutto di un improprio trasferimento su disposizioni di rango legislativo di una questione di legittimit\u00e0 concernente le norme regolamentari richiamate: norme prive di forza di legge, sulle quali non pu\u00f2 essere invocato un sindacato di legittimit\u00e0 costituzionale, n\u00e9, conseguentemente, un intervento interpretativo di questa Corte\". In altre parole, la Corte non entra nel merito della questione, ma si limita a dire che il Tar ha sbagliato a chiedere un pronunciamento di legittimit\u00e0, perch\u00e9 non c'\u00e8 una legge che imponga il crocifisso, ma una disposizione amministrativa ripresa da un regio decreto.\nIl TAR del Veneto si pronunci\u00f2 dunque nel 2005, rigettando il ricorso della signora Lautsi, sostenendo tra l'altro come \"nell'attuale realt\u00e0 sociale, il crocifisso debba essere considerato non solo come simbolo di un'evoluzione storica e culturale, e quindi dell'identit\u00e0 del nostro popolo, ma quale simbolo altres\u00ec di un sistema di valori di libert\u00e0, eguaglianza, dignit\u00e0 umana e tolleranza religiosa e quindi anche della laicit\u00e0 dello Stato, principi questi che innervano la nostra Carta costituzionale\".\nIn seguito, il 13 aprile del 2006, anche il Consiglio di Stato risolse in favore dell'esposizione del crocifisso.\nLa sentenza di 1\u00ba grado della Corte europea dei diritti dell'uomo.\nLa sentenza fu pronunciata all'unanimit\u00e0 e stabil\u00ec le motivazioni di essa per la violazione dell'articolo 2 del Protocollo n\u00ba1 e l'articolo 9 della Convenzione. Nel comunicato stampa della Corte europea dei diritti dell'uomo successivo alla sentenza si legge:\nIl Governo Berlusconi IV annunci\u00f2 subito ricorso in appello. Alle critiche del governo si unirono, seppur in tono minore, quelle di parte dell'opposizione, inclusi Partito Democratico e Italia dei Valori. Sostegno alla sentenza di primo grado venne dai Radicali Italiani, da Sinistra e Libert\u00e0, dalla Federazione della Sinistra e dai Verdi.\nTra i gruppi religiosi, la sentenza \u00e8 stata deplorata dalla Conferenza Episcopale Italiana e da Tarcisio Bertone, segretario di Stato del Vaticano. Al contrario, la reazione del mondo cristiano protestante in Italia (evangelici, valdesi, luterani e battisti) alla sentenza \u00e8 stata sostanzialmente positiva, in nome della laicit\u00e0 e del principio di una netta separazione tra Chiesa e Stato.\nAnche l'Unione delle comunit\u00e0 ebraiche italiane (UCEI) ha apprezzato la sentenza di 1\u00ba grado.\nLe maggiori organizzazioni di credenti musulmani in Italia non hanno preso posizione sulla questione. Solo Adel Smith, presidente della piccola Unione musulmani d'Italia e gi\u00e0 protagonista di ricorsi interni contro la presenza del crocifisso nei luoghi pubblici in passato, ha dichiarato che il governo italiano avrebbe dovuto aspettarsi la sentenza.\nLe associazioni di atei e agnostici, tra cui l'UAAR, hanno salutato la sentenza di 1\u00ba grado come un grande successo per la laicit\u00e0.\nLa sentenza definitiva.\nLa sentenza definitiva della \"Grande Chambre\" del 18 marzo 2011 ha ribaltato la sentenza di primo grado. I giudici della Corte europea dei diritti dell'uomo hanno accettato la tesi in base alla quale non sussistono elementi che provino l'eventuale influenza sugli alunni dell'esposizione del crocifisso nella aule scolastiche. La sentenza stabilisce che l'esposizione del crocifisso non costituisce violazione dei diritti di insegnamento e di educazione della prole garantiti dalla Corte europea dei diritti dell'uomo affermando che \"nulla prova l'eventuale influenza che l'esposizione di un simbolo religioso sui muri delle aule scolastiche potrebbe avere sugli alunni; non \u00e8 quindi ragionevolmente possibile affermare\u00a0che essa ha o no un effetto su persone giovani le cui convinzioni sono in fase di formazione\". La Corte, stabilito che in Italia la scuola Pubblica non impone, nella sostanza alcun tipo di indottrinamento religioso chiude definitivamente la questione stabilendo \"che nel decidere di mantenere i crocifissi nelle aule della scuola pubblica frequentata dai figli della ricorrente\" lo Stato italiano ha rispettato \"il diritto dei genitori ad assicurare questa educazione e questo insegnamento in conformit\u00e0 alle loro convinzioni religiose e filosofiche.\". La decisione \u00e8 stata approvata con 15 voti favorevoli e due contrari. La sentenza \u00e8 definitiva per tutti i 47 stati membri.\nLa sentenza, in altre parole, \u00e8 la dimostrazione del fatto che \"per quanto riguarda la libert\u00e0 religiosa \u00e8 possibile individuarne un nucleo essenziale inattaccabile, mentre la sua applicazione agli svariati casi della vita non pu\u00f2 che essere mutevole e sempre bisognosa di aggiustamenti\". Invero, \"l\u2019esistenza di diritti universali pu\u00f2 combinarsi certamente con una molteplicit\u00e0 di tentativi atti ad assicurarne la tutela. In altre parole, accettare l\u2019idea che non ci sia un modello immutabile non significa negare il carattere di diritto universale della libert\u00e0 religiosa, cos\u00ec come degli altri diritti umani\"."}
{"id": "2654189", "revid": "767487", "url": "https://it.wikipedia.org/wiki?curid=2654189", "title": "Belfield", "text": "Belfield \u00e8 un centro abitato (\"city\") degli Stati Uniti d'America, situato nella Contea di Stark, nello Stato del Dakota del Nord. Nel censimento del 2000 la popolazione era di 866 abitanti. La citt\u00e0 \u00e8 stata fondata nel 1883. Appartiene all'area micropolitana di Dickinson.\nGeografia fisica.\nSecondo i rilevamenti dell'United States Census Bureau, la localit\u00e0 di Belfield si estende su una superficie di 2,8 km\u00b2, tutti occupati da terre.\nPopolazione.\nSecondo il censimento del 2000, a Belfield vivevano 866 persone, ed erano presenti 235 gruppi familiari. La densit\u00e0 di popolazione era di 309 ab./km\u00b2. Nel territorio comunale si trovavano 439 unit\u00e0 edificate. Per quanto riguarda la composizione etnica degli abitanti, il 97,69% era bianco, lo 0,23% era afroamericano, lo 0,23% era nativo, lo 0,23% proveniva dall'Asia e l'1,62% apparteneva a due o pi\u00f9 razze. La popolazione di ogni razza ispanica corrispondeva all'1,39% degli abitanti.\nPer quanto riguarda la suddivisione della popolazione in fasce d'et\u00e0, il 27,6% era al di sotto dei 18, il 6,5% fra i 18 e i 24, il 28,6% fra i 25 e i 44, il 20,6% fra i 45 e i 64, mentre infine il 16,7% era al di sopra dei 65 anni di et\u00e0. L'et\u00e0 media della popolazione era di 38 anni. Per ogni 100 donne residenti vivevano 104,2 maschi."}
{"id": "2654194", "revid": "30610", "url": "https://it.wikipedia.org/wiki?curid=2654194", "title": "Crazy Rhythms", "text": "Crazy Rhythms \u00e8 l'album di debutto del gruppo musicale statunitense The Feelies. Venne pubblicato nell'aprile del 1980 dalla Stiff Records.\nDescrizione.\nTutti i brani sono accreditati alla coppia \"Mercer/Million\", con l'eccezione della cover dei Beatles \"Everybody's Got Something to Hide (Except Me and My Monkey)\".\nA proposito dell'album, il membro della band Glenn Mercer disse: \u00abIl \"sound\" era una reazione contro la scena punk [...] Essendo un po' pi\u00f9 vecchi, sentivamo che era gi\u00e0 stato fatto tutto prima. Volevamo che le chitarre suonassero pi\u00f9 pulite, e cominciammo a sperimentare con un sacco di percussioni\u00bb.\nAccoglienza critica.\nL'album venne acclamato dalla critica e ricevette recensioni entusiastiche, fu votato uno dei migliori album del 1980 nella classifica annuale della rivista \"Village Voice\", battendo altri dischi famosi usciti lo stesso anno, come \"Scary Monsters\" (David Bowie), \"Closer\" (Joy Division), e \"Emotional Rescue\" (Rolling Stones). Inoltre si \u00e8 classificato alla posizione numero 49 nella classifica dei \"100 migliori album degli anni ottanta\" della rivista \"Rolling Stone\".\nNel settembre 2009 l'album \u00e8 stato interamente suonato dal vivo dai membri del gruppo riformatosi recentemente, durante il festival All Tomorrow's Parties.\nTracce.\nTutti i brani opera di Bill Million e Glenn Mercer eccetto dove indicato.\nRistampe in CD.\nLa prima uscita del disco in formato CD avvenne in Germania e negli Stati Uniti nel 1986. L'edizione del 1990 pubblicata dalla A&amp;M Records includeva, come bonus track, una cover dei The Rolling Stones, la canzone \"Paint It, Black\". Il brano non risaliva per\u00f2 all'epoca dell'uscita del 33 giri originario, ma si trattava di una registrazione del 1990 (senza la partecipazione di Fier o DeNunzio), non registrata durante le sessioni per l'album \"Crazy Rhythms\".\nLa terza edizione del disco in CD \u00e8 stata pubblicata dalla Bar/None Records nel settembre 2009 negli Stati Uniti e in Canada. La Domino Records si \u00e8 poi occupata di distribuire l'album anche in Europa. Nella confezione del CD \u00e8 presente una card con dei codici personali per il download digitale di 5 bonus tracks: la versione su singolo di \"Fa C\u00e9-La\" (1979), il demo di \"The Boy With The Perpetual Nervousness\" e di \"Moscow Nights\", e le versioni dal vivo registrate il 14 marzo 2009 di \"Crazy Rhythms\" e \"I Wanna Sleep In Your Arms\"."}
{"id": "2654195", "revid": "1305772", "url": "https://it.wikipedia.org/wiki?curid=2654195", "title": "Aulo Sempronio Atratino", "text": ""}
{"id": "2654196", "revid": "1529788", "url": "https://it.wikipedia.org/wiki?curid=2654196", "title": "Rosario Esposito La Rossa", "text": "Biografia.\nNato e cresciuto a Scampia, \u00e8 uno scrittore, editore e libraio. Collabora con La Repubblica e Il Fatto Quotidiano. \u00c8 il cugino di Antonio Landieri, vittima innocente di camorra, disabile ucciso a 25 anni per errore, durante la Faida di Scampia. Attualmente dirige le case editrici Marotta&amp;Cafiero e Coppola editore. Ha pubblicato oltre 100 libri a Scampia tra cui scrittori del calibro di Stephen King, Daniel Pennac del Premio Nobel Gunter Grass, Raffaele La Capria, Osvaldo Soriano ed Ernesto Che Guevara. Ha aperto la prima libreria dell'Area Nord di Napoli: La Scugnizzeria. Per il suo impegno contro il degrado sociale e per la sua creativit\u00e0 \u00e8 stato nominato nel 2016 dal Presidente della Repubblica Sergio Mattarella Cavaliere dell\u2019Ordine al Merito della Repubblica Italiana. Nominato Ambientalista dell'anno del 2020 per i suoi libri ecologici. Dal 2015 \u00e8 sposato con l'attrice Maddalena Stornaiuolo. Attualmente \u00e8 consigliere dell'Unione degli Industriali di Napoli, sezione editoria.\nLibri.\nHa pubblicato il suo primo libro a 17 anni, \"Al di l\u00e0 della neve\" (Marotta &amp; Cafiero Editori), una raccolta di racconti su Scampia, uno sguardo critico, dall'interno, su uno dei quartieri martoriati dalla camorra, dedicato al cugino Antonio Landieri, vittima innocente di camorra. Con questo libro si \u00e8 aggiudicato il Premio Fabrizio Romano 2007 e il Premio Giancarlo Siani 2008. Ne sono state vendute oltre 12.000 copie.\nIl ricavato del suo secondo libro \"Libera voce, speranze, delusioni e canzoni dei ragazzi di Napoli\" \u00e8 stato devoluto per la ricostruzione di \"Cascina Arzilla\" bene confiscato alla mafia in Piemonte. Il volume \u00e8 stato realizzato in collaborazione con Libera con la prefazione di don Luigi Ciotti.\nNel 2010 pubblica il suo terzo libro, \"Mostri\", raccolta di 40 storie sui diritti umani, con prefazione di padre Alex Zanotelli. Libro pubblicato con licenza Creative Commons, attraverso un sistema di coproduzione dal basso, che ha visto impegnati 160 coeditori da tutta l'Italia. Il libro pu\u00f2 essere scaricato gratuitamente dalla rete e l'intero ricavato dell'opera \u00e8 stato utilizzato per progetti d'utilit\u00e0 sociale a Scampia.\nNel 2011 pubblica \"Sotto le ali dell'airone\", volume all'insegna dello sport, che partendo dall'esperienza della scuola calcio Arci Scampia, tenta di raccontare un calcio diverso da quello moderno. Con questo volume si aggiudica il Premio UISP - Regione Campania. \nNel 2016 pubblica \"Fiori d'Agave - storie di straordinaria Scampia\", primo smart book della Marotta&amp;Cafiero editore, leggibile anche attraverso gli smartphone grazie al sistema dei qrcode, volume in cui racconta le storie degli scugnizzi del quartiere che stanno tentando di venir fuori dalla criminalit\u00e0 organizzata e dal degrado del territorio.\nNel 2019 pubblica \"Eterni Secondi - perdere \u00e8 un'avventura meravigliosa\", per la prestigiosa casa editrice Einaudi Ragazzi. 20 storie di sportivi che hanno perso, ma che sono diventati campioni nella vita. Volume vincitore della sessantatreesima edizione del Premio Bancarellino. Il libro racconta di uomini e donne provenienti da tutto il mondo, che hanno gareggiato in diverse discipline e che attraverso le proprie scelte si sono distinti per i diritti civili e per gesti d'eroismo.\nNel 2020 pubblica due volumi per Einaudi Ragazzi. \"Assenti senza giustificazione\", dedicato ai bambini vittime innocenti delle mafie in Italia, e \"Dietro il muro\", un viaggio planetario alla scoperta dei muri di divisione del mondo raccontati attraverso gli occhi dei bambini.\nNel 2021 pubblica il suo primo libro per l'infanzia \"Lucignolo. Storia si un bambino diventato burattino\" illustrato dal disegnatore Vincenzo Del Vecchio, sempre edito da Einaudi Ragazzi. Volume dove affronta le tematiche dei ragazzi di strada e dei figli dei 41bis in chiave collodiana.\nHa partecipato a diverse antologie tra cui ricordiamo \"Voci Migranti\" (Marotta &amp; Cafiero editori) e \"La Ferita\" (Ad est dell'equatore), \"La giusta parte\" (Carac\u00f2 editore).\nAttivismo.\nNel 2007 fonda a Scampia, insieme a Maddalena Stornaiuolo, l'associazione Vo.di.Sca (\"Voci di Scampia\") in memoria di suo cugino, Antonio Landieri, vittima di camorra. Sempre a Scampia ha fondato la \"Fabbrica dei Pizzini della Legalit\u00e0\" in collaborazione con Coppola Editore e la Biblioteca Popolare per Ragazzi di Scampia Antonio Landieri, raccogliendo oltre ventimila volumi da tutta l'Italia in solo 18 mesi, poi donati ad ospedali, carceri, biblioteche e spazi giovanili.\nPer 10 anni \u00e8 stato istruttore di calcio presso la Scuola Calcio Arci Scampia, tra le realt\u00e0 italiane con il maggior numero di iscritti, oltre 500, e nel 2013 fonda la squadra di rugby Scampia Rugby Football Club. Grazie al suo impegno, lo stadio di Scampia \u00e8 stato intitolato a suo cugino Antonio Landieri, \u00e8 il secondo stadio per grandezza della citt\u00e0 di Napoli, l'unico con erbetta sintetica realizzata attraverso il riciclo di oltre 77.000 chili di pneumatici abbandonati nella terra dei fuochi. \u00c8 stato ideatore del progetto Fattorie Vodisca, progetto di agricoltura sociale nel quartiere Chiaiano, oltre 2,5 ettari di terra dove \u00e8 riuscito a produrre marmellata e miele artigianale.\nAttualmente dirige il marchio \"Made in Scampia\", progetto di imprenditoria giovanile che produce a Scampia, con il sostegno degli artigiani e della popolazione locale prodotti enogastronomici e culturali a prezzi popolari. Sempre con il marchio Made in Scampia ha creato il primo tg del quartiere, \"Made in Scampia News\", dove vengono annunciate solo buone notizie. Il progetto Made in Scampia \u00e8 stato presentato alla Camera dei Deputati con la Presidente Laura Boldrini, al Senato della Repubblica con Piero Grasso e al Parlamento Europeo con Martin Schulz.\nHa aperto nel 2017 La Scugnizzeria, una libreria-teatro tra Scampia e Melito di Napoli, dove centinaia di giovani si formano attraverso corsi di recitazione, radio e scrittura. La Scugnizzeria, definita anche La Piazza di Spaccio di Libri, \u00e8 la prima libreria dell'area nord di Napoli, aperta dopo oltre 40 anni dalla fondazione di Scampia. Scrittori del calibro di Jeff Kinney, Francesco Recami, Giosu\u00e8 Calaciura, Mina Welby e Caterina Chinnici hanno presentato i loro libri alla Scugnizzeria.\nNel 2018 ha inaugurato presso la Scugnizzeria la sezione ANPI Scampia-Melito dedicata alla partigiana Maddalena Cerasuolo.\nLe case editrici.\nNel 2010 diventa il nuovo proprietario, insieme a Maddalena Stornaiuolo, dello storico marchio editoriale campano Marotta&amp;Cafiero editori. Trasferisce la storica sede di Posillipo a Scampia, trasformando letteralmente la societ\u00e0 in una casa editrice indipendente open source. Libri pubblicati esclusivamente su carta riciclata, con inchiostri non inquinanti, testi con licenza Creative Commons e interamente prodotti dal basso. La Marotta&amp;Cafiero editori \u00e8 la prima cooperativa di giovani dell'area nord di Napoli. La casa editrice si \u00e8 anche lanciata nel campo musicale con l'etichetta discografica indipendente Marotta&amp;Cafiero Recorder, pubblicando oltre 10\u00a0cd musicali e un vinile. Nel 2013 apre nell'ottocentesco Teatro Bellini di Napoli, la libreria Marotta &amp; Cafiero Store, gestita da sole donne. L'anno successivo inaugura a Scampia il Marotta&amp;Cafiero Store, primo bookshop dell'area nord di Napoli. Primo esperimento in Italia di libreria privata all'interno di una scuola pubblica. Ha fondato, in collaborazione col Teatro Bellini di Napoli, il caff\u00e8 letterario equo e solidale Sottopalco.\nNel 2016 fa rinascere a Scampia la casa editrice della legalit\u00e0 Coppola editore, fondata nel 1984 da Salvatore Coppola a Trapani. Casa editrice famosa in tutta Italia per il suo impegno nel contrasto alla criminalit\u00e0 organizzata e per aver inventato i \"Pizzini della Legalit\u00e0\".\nNel 2019 viene nominato Presidente dell'Associazione Campana Editori, ruolo che ricopre fino al 2021. \nTeatro.\nHa partecipato al progetto teatrale \"Arrevuoto\", a cura del Teatro Mercadante di Napoli, e successivamente al progetto di impresa culturale \"Punta Corsara\". Nel 2010 insieme a Maddalena Stornaiuolo costituisce \"Vodisca Teatro\", compagnia di teatro civile in scena in tutta Italia, selezionata al prestigioso Positano Teatro Festival e al Festival Primavera dei Teatri. Tra le pi\u00f9 giovani e interessanti giovani compagnie napoletane. Nel 2011 fonda a Napoli il webmagazine dedicato al mondo teatrale campano \"Quarta Parete\". Organizzato a Scampia il Premio Antonio Landieri - Teatri d'Impegno Civile, che ogni anno premia gli spettacoli che maggiormente si sono distinti dal punto di vista civile nel panorama teatrale campano.\nOnorificenze.\nCavaliere Ordine al merito della Repubblica Italiana\u2014 Roma, 12 novembre 2016. Di iniziativa del Presidente della Repubblica Sergio Mattarella."}
{"id": "2654200", "revid": "767487", "url": "https://it.wikipedia.org/wiki?curid=2654200", "title": "Hans Wimmer", "text": "Biografia.\nDal 1928 al 1935 studi\u00f2 presso la Akademie der freien K\u00fcnste a Monaco. Dal 1949 fino al 1972 fu professore di scultura presso la Kunstakademie di Norimberga.\nFu amico di Hans Carossa, Olaf Gulbransson, Richard Billinger e Gerhard Marcks.\nHans Wimmer partecip\u00f2 a importanti mostre internazionali come documenta 1 a Kassel (1955), la Biennale di Venezia (1958) e l'Expo di Montr\u00e9al (1967)."}
{"id": "2654208", "revid": "287204", "url": "https://it.wikipedia.org/wiki?curid=2654208", "title": "Campionato Sammarinese 1994-1995", "text": "Play-off.\nAi play-off si qualificano le prime quattro squadre del girone e la vincitrice della serie A2."}
{"id": "2654210", "revid": "6923", "url": "https://it.wikipedia.org/wiki?curid=2654210", "title": "Tamoanchan", "text": "Il Tamoanchan \u00e8 un luogo mitico di origine noto alle culture mesoamericane del Messico centrale del periodo post-classico.\nDescrizione.\nNelle tradizioni mitologiche e nei racconti della creazione dei post-classici, come ad esempio gli Aztechi, Tamoanchan era concepito come il paradiso in cui gli dei crearono la prima razza umana moderna dal sangue sacrificato e dalle ossa umane rubate al mondo sotterraneo di Mictlan.\nEtimologia.\nSecondo l'etimologia simbologica del codice fiorentino di Bernardino de Sahag\u00fan Tamoanchan ... significa \"scendiamo a casa nostra\". Il termine \"tamoanchan\" non deriva da nessuna lingua nahuatl, ma dimostra invece di avere radici nell'etimologia maya, e significa \"luogo del cielo nuvoloso\" o qualcosa di simile. Le descrizioni di Tamoanchan che appaiono nel codice fiorentino indicano che, secondo il pensiero del periodo post-classico nahua, si credeva trovarsi nelle umide terre basse della regione della costa del golfo del Messico, abitata dai Maya Huaxtechi.\nRaffigurazioni nei codici.\nQuando viene raffigurato nei codici aztechi, Tamoanchan viene spesso associato con la \"trecena\" \"1 Casa\" del calendario azteco. Si tratta della \"\"trecena\" 15 nel Codice aubin Tonalamatl e borbonico\". Il dio Itzpapalotl, una delle principali figure \"tzitzimime\" (\"demoni delle stelle\"), di solito governa questa trecena e, per estensione, Tamoanchan viene spesso considerata parte del suo dominio. \nIl glifo toponimico usato per Tamoanchan nei codici raffigura un albero diviso, in fiore e sanguinante; il suo significato non \u00e8 ancora chiaro. Essendo diviso, le due parti dell'albero di Tamoanchan sono separate e vanno in direzioni opposte (come nel \"Codice Borgia\" 44) tanto che \"la loro posizione diagonale ... indica il movimento interno elicoidale\". Sarebbe quindi raffigurato il movimento rotatorio in due direzioni opposte.\nStoria, luoghi terreni.\nOltre alla mitica Tamoanchan, lo storico e studioso messicano Alfredo L\u00f3pez Austin identifica numerosi luoghi sacri associati nel tempo a Tamoanchan. Secondo L\u00f3pez Austin si tratta di:\nIl primo di questi \u00e8 il luogo in cui furono creati (da Ehecatl) il primo uomo e la prima donna del ripopolamento, la \"nuova grotta Tamoanchan della provincia di Cuernavaca, oggi Cuauhnahuac\".\nIl secondo era \"una fontana... in cui essi videro una dea e che chiamarono \"chalchiuhmatlalatl\" (\"acqua blu-verde di chalchihuite ...\") su una piccola collina vicino a Iztactepetl e Popocatepetl. ... Tamoanchan Chalchiuhmomozco era tanto sacra che nessuno vi poteva defecare. I coloni viaggiavano quattro leghe per raggiungere Cuitlatepec, o Cuitlatetelco, ma, essendo grandi maghi, vi volavano\".\nIl terzo era il luogo in cui \"l'uomo istruito, ... Tlaltecuin, e Xuchicahuaca, ... crearono i nuovi libri sacri, il conto del destino, il libro degli anni, ed il libro dei sogni\"."}
{"id": "2654211", "revid": "767487", "url": "https://it.wikipedia.org/wiki?curid=2654211", "title": "Shirley &amp; Company", "text": "Shirley &amp; Company \u00e8 stato un gruppo musicale disco statunitense formatosi nel 1974.\nComposto da Shirley Goodman (1936-2005), Jesus Alvarez, Walter Morris, Bernadette Randle, Seldon Powell, Jonathan Williams e Clarence Oliver, hanno raggiunto il successo mondiale grazie al singolo \"Shame, Shame, Shame\", al primo posto nella classifica dance statunitense (al dodicesimo in quella pop) e alla sesta in quella britannica.\nDopo il successo della loro prima canzone, negli anni seguenti il gruppo pubblic\u00f2 un album intitolato \"Disco Dynamite!\" e alcuni singoli (\"I Like To Dance / Jim Doc C'Ain\", \"Disco Shirley\", \"Cry Cry Cry\", \"Mr. Frenchman\") che per\u00f2 non ottennero il successo del singolo d'esordio e portarono il gruppo allo scioglimento.\nNegli anni a venire, il loro maggior successo venne incluso in numerosissime raccolte di musica disco. Il gruppo veniva pubblicato dalle etichette Vibrations, All Platinum e Philips."}
{"id": "2654216", "revid": "277199", "url": "https://it.wikipedia.org/wiki?curid=2654216", "title": "Fritz Winter", "text": "Biografia.\nNato ad Altenb\u00f6gge (diventato in seguito parte di B\u00f6nen) fu il primo di otto figli di una modesta famiglia. Nel 1919 fu apprendista elettricista e lavor\u00f2 in una miniera situata nella citt\u00e0 di Ahlen, solo in seguito mostr\u00f2 interesse per la pittura."}
{"id": "2654220", "revid": "31886", "url": "https://it.wikipedia.org/wiki?curid=2654220", "title": "Episodi di Cougar Town (prima stagione)", "text": "La prima stagione della serie televisiva Cougar Town, composta da 24 episodi, \u00e8 stata trasmessa in prima visione negli Stati Uniti d'America da ABC dal 23 settembre 2009 al 19 maggio 2010.\nIn Italia la stagione \u00e8 stata trasmessa in prima assoluta dal canale satellitare Fox Life dal 5 febbraio al 16 luglio 2010. In chiaro \u00e8 stata invece trasmessa da Canale 5: i primi 12 episodi sono andati in onda dal 27 dicembre 2010 al 7 gennaio 2011, mentre i restanti episodi sono andati in onda dal 21 maggio 2011.\nSingle a 40 anni.\nTrama.\nJules \u00e8 una donna sui 40 anni, divorziata da cinque mesi, che gestisce, insieme a Laurie, una ragazza sui venticinque anni, un'agenzia immobiliare. Attualmente Jules vive con il figlio diciassettenne di nome Travis, con il quale ha un rapporto aperto; con l'ex marito, un immaturo e libertino, ha ora un rapporto pacifico, seppur condito da una sarcastica ironia. Tra i vicini di casa spiccano la migliore amica Ellie e il quarantenne Grayson, con il quale Jules litiga spesso per via della superficialit\u00e0 dell'uomo e il fatto che lui cerca il sesso facile con ragazze pi\u00f9 giovani anzich\u00e9 intraprendere una relazione pi\u00f9 seria. Laurie insiste molto affinch\u00e9 Jules si affacci nuovamente alla vita, magari conoscendo nuove persone, ma la donna non \u00e8 molto convinta, i suoi coetanei o sono gay o sono troppo poco seri, le resterebbero solo i ragazzi pi\u00f9 giovani. Una sera Laurie riesce comunque a convincere Jules ad uscire e, in un locale, conosce Matt, e ci fa del sesso. Per lei, ora, sembra esserci la prospettiva dell'inizio di una nuova vita.\nVentenne per un weekend.\nTrama.\nJules sta frequentando Josh, un ragazzo sui vent'anni, ma confessa all'amica Ellie di non farci sesso, preferisce aspettare il decimo appuntamento. Nel frattempo la collega Laurie continua a invitarla a serate divertenti. Un venerd\u00ec sera Jules beve troppo, tanto da divertirsi come non ha mai fatto fino ad ora. Ellie mal sopporta la nuova vita dell'amica e le fa capire di trovarla patetica, le due donne litigano, vano \u00e8 il tentativo di Jules, almeno inizialmente, nel convincere Ellie che sta vivendo, per la prima volta, i suoi vent'anni, visto che prima non le era stato possibile, considerando il fatto che \u00e8 rimasta incinta a ventidue anni. Dopo un sabato sera disastroso, in cui Jules risente fisicamente dei bagordi del giorno prima, la donna rientra a casa prima e trova Ellie ad attenderla. Le due amiche si riappacificano e Jules racconta ad Ellie le avventure del giorno prima.Intanto l'amicizia-antipatia tra Jules e il vicino Grayson si fa pi\u00f9 forte, anche se lui sfotte spesso Jules perch\u00e9 non sa resistere, come invece riesce lui, alla vita dei ventenni.\nIl decimo appuntamento.\nTrama.\n\u00c8 arrivato il tanto atteso decimo appuntamento tra Jules e Josh. La donna teme di non essere troppo attraente per fare del sesso con il ragazzo e decide di passare diverse ore dall'estetista, ma finir\u00e0 con il fare tutto troppo di fretta, dovendosi occupare dei problemi amorosi di Laurie e della crisi materna di Ellie. Jules e Josh fanno comunque sesso, e il modo in cui Josh esprime l'apprezzamento dell'amplesso fanno pensare a Jules che si tratti di una bugia, ci\u00f2 fa cos\u00ec credere a Jules di non essere abile nel sesso. Ellie e Laurie cercano di tirarle su il morale, dicendole anche che deve essere pi\u00f9 egoista e pensare meno agli altri. Proprio in quel momento Josh si rif\u00e0 vivo, i due fanno nuovamente sesso, e, questa volta, Jules non ha dubbi: a letto ci sa fare. Nel frattempo l'ex marito di Jules, Bobby, ha alcune incomprensioni con Travis, ma le cose si sistemano nel miglior modo, mentre Grayson, dopo una lite burlesca con Jules cerca di conoscere meglio Candiee, la ragazzina con cui esce, le cose, per lui, non vanno affatto bene, scopre che la ragazza \u00e8 noiosa e vuota di valori, decide cos\u00ec di ritornare alla sua vecchia vita: farci solo sesso, senza perdere tempo in conversazione.\nNon mollare mai.\nTrama.\nMentre discute scherzosamente con Grayson, Jules ammette di trovarlo attraente, sicura che anche per lui sia lo stesso, ma l'uomo, per scherzo o verit\u00e0, nega. Jules comincia cos\u00ec un grottesco tentativo di seduzione, indossando vestiti sexy e chiedendogli di osservarla durante il giorno e di indicarle attraverso la luce accesa del garage di trovarla attraente. Il suo piano non va per\u00f2 a buon fine e cos\u00ec decide di vendicarsi: quando scopre che la ex moglie aspetta un figlio da un altro, Jules lo rivela a Grayson, non sapendo che il motivo per il quale i due hanno divorziato era proprio che lei non voleva bambini. Jules si ritrova cos\u00ec a dover consolare Grayson che, alla fine della discussione, accende per\u00f2 la luce del garage, spegnendola subito dopo che Jules gliel'ha fatto notare. Nel frattempo Ellie non si sente attraente con il passare degli anni, ma il marito la tira su di morale, mentre Travis e il padre sono alle prese con una serie di giochi goliardici che li aiutano a instaurare una relazione pi\u00f9 complice.\nMi hai \"rotto\" il record.\nTrama.\nJules frequenta ancora Josh, ma lo vede di rado, impegnata dal lavoro e dai guai dei suoi conoscenti. Per concedersi un po' di romanticismo promuove Laurie da assistente a agente immobiliare. Laurie sembra inizialmente poco capace, poi Jules si rende conto che la ragazza le somiglia molto, \u00e8 come lei alla sua et\u00e0! Frequentando Josh, Jules \u00e8 costretta ad ammettere di non trovare molto eccitanti i suoi baci, e gli insegna come fare facendogli baciare una mela. Il ragazzo, lentamente, migliora. Nel frattempo Bobby e Grayson giocano insieme a golf, sport in cui Bobby eccelle, essendo lui il detentore di un record al circolo di golfisti. Il record, per\u00f2, si riveler\u00e0 superabile, tanto che Grayson, inconsapevolmente, ne conquista uno nuovo; ci\u00f2 rende molto triste Bobby che, con l'aiuto di Grayson, Andy e una bevuta, supera l'accaduto.\nUna donna innamorata (non sono io).\nTrama.\nMentre \u00e8 fuori con gli amici di Josh, Jules capisce che gli atteggiamenti del ragazzo son fin troppo dolci e attenti rispetto a quelli che dovrebbero essere i gesti di un ragazzo impegnato in un semplice flirt; decide cos\u00ec di mettere subito le cose in chiaro con lui, chiedendogli di non innamorarsi, Josh sembra acconsentire, se non che, dopo poche ore chiama al telefono Jules dicendole di esserne innamorarto. Lei \u00e8 cos\u00ec costretta a chiudere con lui. La cosa, per\u00f2, risulter\u00e0 pi\u00f9 difficile del previsto e Jules \u00e8 carica di sensi colpa, ma, alla fine, lo lascia. Bobby, nel frattempo ha problemi economici e per guadagnare un po' svende alcuni oggetti e sfida Grayson e altri a golf.\nLa ciurma del cul de sac.\nTrama.\nJules esce per una sera con un uomo molto pi\u00f9 vecchio di lei, tanto che Grayson l'accusa di non riuscire a stare sola e la sfida a farlo per una giornata intera. Il giorno scelto \u00e8 un sabato. Tutto per\u00f2 sembra andare contro Jules: Bobby e Travis organizzano un barbecue in piscina, Laurie ha i suoi soliti problemi amorosi che Jules deve risolvere ed Ellie \u00e8 in lite con Andy. Il risultato \u00e8 che Jules perde la scommessa, passando un sabato spensierato, invitando anche Grayson. Al barbecue, intanto, sembra nascere una piccola simpatia tra Laurie e Travis, smorzata per\u00f2 dalla differenza d'et\u00e0 e dalla stessa Jules.\nLe due gorilla.\nTrama.\nSi sta per avvicinare il quarantunesimo compleanno di Jules e lei cerca di far credere a tutti di compierne trentaquattro. Per festeggiare decide di regalarsi una giornata alla terme, portando con s\u00e9 sia Ellie che Laurie con la promessa che entrambe andranno d'accordo tra loro. Durante la vacanza Jules cercher\u00e0 di lasciarsi andare il pi\u00f9 possibile, ma le cose non vanno poi cos\u00ec bene, Laurie ed Ellie litigano e mentre si rilassa nell'idromassaggio Jules incontra una coppia del paese: Frank e Shanna, i due coniugi non fanno che litigare perch\u00e9 lui trova molto attraente Jules e lei ne \u00e8 gelosa. La vacanza termina con una finta riappacificazione tra Ellie e Laurie, per far contenta Jules e un ballo tra Jules e un giovane ragazzo gay, che si riveler\u00e0 l'unica persona carina incontrata durante la vacanza. Nel frattempo, Travis \u00e8 alle prese con un appuntamento galante, ma Grayson gli mette i bastoni tra le ruote; il vicino di casa, infatti, invitato da Jules, controlla il ragazzo, tanto che Travis, per ripicca e per sentirsi libero, si finge gay tra le risate non viste di Andy; Grayson, per tranquillizzare Travis, gli rivela che anche lui, da preadolescente, ha baciato un cugino. Travis a quel punto ricatta in maniera divertente e sottile Grayson, continuando cos\u00ec a frequentare la ragazza.\nLa ragazza di Travis.\nTrama.\n\u00c8 il giorno del Ringraziamento, Jules decide di invitare gli amici per festeggiare, gli invitati sono Andy, Ellie, Laurie, Grayson, Bobby e Travis con la sua nuova fidanzata. Jules \u00e8 molto eccitata all'idea di conoscere questa ragazza e chiede a Travis se ha intenzione di farci del sesso, il ragazzo ammette di s\u00ec, Jules gli d\u00e0 dei piccoli consigli, ma quando viene a sapere che l'amplesso sar\u00e0 consumato molto prima di quanto lei pensasse va in panico e cerca di far capire ai due ragazzi i rischi del sesso. La ragazza di Travis, un po' offesa decide di lasciare la casa di Jules, ma quest'ultima, per convincerla a non farlo, le dice che sta solo cercando di aiutare Travis e la informa anche che il ragazzo \u00e8 vergine. Forse per quest'informazione la giovane si addolcisce un po' e si riappacifica con Travis. Nel frattempo mentre parlano con Andy della loro donna ideale, Grayson e Bobby sono costretti ad ammettere di trovarla in Jules, e cos\u00ec, i due entrano in una goliardica competizione.\nL'uomo del mistero.\nTrama.\nJules sta facendo vedere una casa a Jeff, un uomo vicino ai quaranta, abile playboy e dal fascino magnetico. Tra Jeff e Jules nasce una simpatia, condita sempre dalle paure dei legami di Jules, che per\u00f2, alla fine, e dopo aver passato una serata noiosa con il bel Ryan, porta la donna a decidere di uscire con lui. Nel frattempo Bobby consola Grayson che ha appena saputo che l'ex moglie ha avuto un bambino dal suo nuovo compagno, e Andy \u00e8 alle prese con alcuni stratagemmi per cercare di faticare il meno possibile con il figlio neonato, ci\u00f2 fa un po' arrabbiare Ellie, ma alla fine, tutto finisce con un abbraccio.\nQuello che le donne non dicono.\nTrama.\nAndy mentre \u00e8 in cucina a chiaccerare con Ellie e Jules si rende conto che Travis conosce poco la mentalit\u00e0 femminile e decide di dargli una mano. L'uomo diventa per Travis una specie di guru, gli spiega come comportarsi con le donne nei momenti in cui sono arrabbiate, deluse o ferite; Travis inizialmente non prende sul serio i consigli di Andy, poi, per\u00f2, si rende conto che le sue sono vere e proprie perle di saggezza. Nel frattempo Jules si trova a dover discutere con un'acida dermatologa, la donna, apparentemente sicura di s\u00e9, si riveler\u00e0, qualche attimo dopo, la nuova compagna di Bobby; a Jules quest'unione non piace assolutamente, soprattutto per il fatto che la donna non fa altro che darsi arie e far sentire inferiore Jules. Laurie esce con un ragazzo altolocato, ma si sente a disagio perch\u00e9 crede di piacergli perch\u00e9 la crede una ragazza dell'alta societ\u00e0, Grayson per\u00f2 la rassicura subito, dicendole che quello che a Smith interessa sono, nell'ordine: culo, tette e viso. Laurie cos\u00ec continua ad uscire con il ragazzo. La relazione tra Jeff e Jules prosegue, lui \u00e8 anche molto divertente e geloso, giocando anche con e Ellie, fingendosi attratti l'uno dall'altra. \nIl penny nel barattolo.\nTrama.\nJules frequenta ancora Jeff, la relazione tra i due sembra farsi piuttosto seria, questo preoccupa un po' la donna che dichiara all'uomo di volersi sentire libera da ogni legame. Jeff, che invece cerca una relazione seria, la lascia. Laurie frequenta ancora Smith ma dopo la partenza di lui per il college la ragazza ci rimane male, buttandosi tra le braccia del suo migliore amico, ma non lasciandosi andare perch\u00e9 viene fermata da un piano arguto di Grayson. Tra quest'ultimo e Laurie nasce una simpatia e infine un bacio. \nPrima o poi.\nTrama.\nDopo la rottura con Jeff, Jules \u00e8 gi\u00f9 di tono e cerca un modo per tirarsi su, decide cos\u00ec di andare a trovare Bobby, e durante una serata all'insegna della spensieratezza ci fa del sesso. Il giorno dopo Jules si confida subito con Ellie, quest'ultima le consiglia di essere immediatamente sincera con Bobby, mettendo in chiaro che il ritorno di fiamma \u00e8 stato solo temporaneo. Jules ascolta l'amica e Bobby, pur rimanendoci male, capisce l'ex moglie. Nel frattempo Travis ha la sua prima volta e Andy lo scopre. Laurie e Grayson invece iniziano una relazione basata sul sesso, lei si sente per\u00f2 combattuta, soprattutto quando viene a sapere che sia Jules che Grayson si considerano i possibili partner di un futuro indefinibile. Grayson rassicura per\u00f2 Laurie, per ora non ha nessuna intenzione di iniziare una relazione con Jules.\nIl fine non giustifica i mezzi.\nTrama.\nJules chiede ad Andy di stare vicino a Bobby perch\u00e9 teme che l'ex marito abbia preso male la fine del loro breve ritorno di fiamma. Andy, cos\u00ec, cerca di passare il pi\u00f9 tempo possibile con Bobby, ed insieme a Grayson organizzano dei party nella barca-casa di Bobby e si ubriacono pi\u00f9 volte. Sia Andy che Grayson, per\u00f2, si rendono conto che far bere Bobby non \u00e8 soluzione migliore per fargli superare la delusione subita, Andy allora parla con Bobby che decide di bere di meno e di contare pi\u00f9 sulle sue forze. La relazione tra Laurie e Grayson, intanto, giunge al capolinea, Laurie decide comunque di non rivelare nulla a Jules, avvinandosi invece a Travis, diventando ormai la voce della sua coscienza. Jules, nel frattempo, si ritrova a competere con Ellie per via di un istruttore di tennis molto attraente, le due donne litigheranno anche, Ellie accusa Jules di egoismo e Jules non pu\u00f2 far altro che ammettere di esserlo diventata, chiede scusa e tra le due amiche torna il sereno.\nSan Valentino.\nTrama.\nMancano pochi giorni a San Valentino, Jules \u00e8 piuttosto triste per via del fatto che, dopo trent'anni, si ritrover\u00e0 a festeggiare la festa degli innamorati da sola. La donna decide cos\u00ec di invitare Grayson a trascorrere con lei la serata, l'uomo, per\u00f2, non sembra molto ben intenzionato, ritenendo la festa una scusa delle case produttrici di dolci per fare pi\u00f9 soldi. Nel frattempo, fa il suo ritorno dall'universit\u00e0 Smith, il ragazzo con cui, qualche tempo prima, Laurie si vedeva. La ragazza si trova molto bene con lui e Smith le fa anche conoscere il padre, un ricco industriale. All'uomo Laurie non risulter\u00e0 molto simpatica e la giudicher\u00e0 una ragazza volgare e priva di eleganza. Il tutto, per\u00f2, finir\u00e0 nel migliore dei modi, anche grazie a un atto di convincemento che Andy fa sul padre di Smith. Prima di San Valentino Travis chiede a Jules il permesso di andare ad una festa, lei glielo concede, facendosi promettere che non torner\u00e0 a casa ubriaco; Travis, a malincuore, \u00e8 costretto ad accettare il patto. Bobby, per\u00f2, concede l'opportunit\u00e0 di bere al figlio e lo va a prendere invece che farlo guidare ubriaco. Jules scopre tutto, ma la cosa risulter\u00e0 poi essere un piano ben architettato da Jules e Bobby, i due, infatti, si sono messi d'accordo affinch\u00e9 Travis possa bere ma non tornare a casa in stato d'ebbrezza. L'episodio finisce durante la sera di San Valentino, quando Grayson chiede a Jules di uscire di casa e di guardare la casa di Ellie tapezzata con luci e addobbi natalizi.\nChe cosa ci fai nella mia vita?\nTrama.\nMentre stanno mostrando una casa ad un'acquirente, Laurie si rende conto di voler per s\u00e9 quell'abitazione e lo rivela subito a Jules. Laurie necessita di un garante per chiedere il mutuo e chiede cos\u00ec aiuto alla madre. Quest'ultima \u00e8 una donna molto appariscente, di mestiere \"finge di essere vittima di incidenti stradali per poter usufruire dei guadagni dell'assicurazione\". I rapporti tra Laurie e la madre non sono molto iddiliaci, tant'\u00e8 che spesso \u00e8 la ragazza a doversi occupare della donna, anzich\u00e9 vicecersa. Jules nota subito l'attrito tra le due, e, dopo una lite con la madre di Laurie, decide di fare lei da garante alla ragazza. Intanto Travis si trova a dover aiutare in alcune faccende domestiche Barbie, la datrice di lavoro di Jules, dopo un intervento di chirurgia estetica finito male, e Bobby viene rapinato da una donna, finendo cos\u00ec per essere deriso da Grayson, Ellie, e, anche se meno platealmente, da Andy.\nConto su di te.\nTrama.\nJules si trova a discutere con gli amici e Travis sulla possibilit\u00e0 che gli uomini e donne possano essere amici; a quanto pare \u00e8 lei l'unica a crederlo possibile. La donna, cercando conferma alla sua convinzione, prima cerca tutti i ragazzi con cui \u00e8 stata amica in passato, scoprendo che tutti vorrebbero copulare con lei, e poi comincia a frequentare con pi\u00f9 frequenza il vicino di casa Tom, un uomo non molto attraente che le ha sempre dimostrato cordialit\u00e0 e gentilezza. Jules si confider\u00e0 molto con Tom, se non che, mentre la sta consolando, Tom le tocca il sedere. Jules mette cos\u00ec fine all'amicizia. Nel frattempo Andy ed Ellie litigano perch\u00e9 lui ha comprato una moto da Laurie senza chiedere consiglio a lei. Jules cerca, in qualche modo, di fare da paciere, non riuscendoci. La coppia, alla fine, si riappacifica, Ellie consente di guidare la moto ad Andy sotto la sua supervisione, Andy accetta, sapendo quanto la moglie sia impaurita dalle moto e quanto lui sia poco in grado di guidarle. Travis e Bobby, invece, vivono un weekend \"tra uomini\", il padre insegna al ragazzo il nooting, uno sport simile alla pesca sprovvisto per\u00f2 di canna, i pesci, infatti, vengono pescati con le mani, le braccia fanno da esca. Mentre cerca invano di far amicizia con Tom e mentre osserva la riconciliazione tra Andy ed Ellie, Jules e Grayson si avvicinano, entrambi, infatti, sono costretti ad ammettere che in prossimo futuro vorranno anche loro essere complici e innamorati come Andy ed Ellie.\nVoglia di cambiare.\nTrama.\nJules ha un incidente d'auto mentre parla al telefonino, comprende cos\u00ec di dover cambiare abitudini di vita, smettendo anche di bere il vino che tanto adora. Gli amici cercano di dissuarderla, tutti convinti che a quell'et\u00e0 \u00e8 molto difficile modificarsi, Jules, non vinta, continua la sua lotta e per alcuni giorni non beve, diventando una donna pi\u00f9 opprimente e noiosa, riprendendo cos\u00ec a bere e convincendosi di non poter cambiare a pi\u00f9 di quarant'anni. La sua convinzione, per\u00f2, viene a cambiare non appena ferma l'auto per rispondere al cellulare. Bobby ha appena acquistato un cane di taglia grossa, che non va assolutamente d'accordo con Andy. Grayson, invece, esce con Sarah, una donna di quarant'anni, ci\u00f2 mette un po' in crisi l'uomo, la donna, infatti, gli porr\u00e0 diverse domande sulla sua vita privata, mettendolo cos\u00ec a disagio. L'appuntamento lo turber\u00e0 molto, tanto da portarlo a capire di sentirsi stanco delle notti sesso e superficialit\u00e0 con ragazze molto giovani e, cos\u00ec, continua a frequentare la donna. \nGuest star: Sheryl Crow: Sarah, la quarantenne con cui esce Grayson. \nUn uomo che sia tutto.\nTrama.\nGrayson continua ad uscire con Sarah, la relazione tra i due sembra proseguire nel migliore dei modi, dopo averla presentata agli amici, per\u00f2, tutti, soprattutto Jules, si rendono conto di quanto Grayson sia eccessivamente dolce e attento nei confronti della donna, mettendo fine ad ogni forma di mistero. Jules ne parla con Grayson che inizialmente l'accusa di gelosia, ma poi, dopo che Sarah sembra infastidita dalle eccessive attenzione di Grayson, l'uomo si ricrede e chiede scusa a Jules. La relazione tra Grayson e Sarah, cos\u00ec, continua senza alcun intoppo, rendendo Jules un po' inquieta, divisa tra la gioia che prova nel vedere l'uomo felice e dall'attrazione che sente per lui che, ora, sembra non aver speranza. Andy ed Ellie, nel frattempo, organizzano un modo per rendere maggiormente piccanti i loro incontri sessuali, Ellie \u00e8 infatti instadita dall'eccessivo desiderio che Andy sente nei suoi confronti, gli chiede cos\u00ec di lasciare fare a lei il primo passo. Travis si iscrive ad un corso di fotografia, scattando immagini compromettenti a tutti gli amici della madre e alla sua ragazza. \nGuest star: Sheryl Crow, \u00e8 Sarah.\nPerde chi piange.\nTrama.\nTravis viene lasciato da Kylie, la sua ragazza, appena lo viene a sapere Jules cerca di stare vicina al figlio, consolandolo e affrontando anche la stessa Kylie. \u00c8 proprio durante l'incontro con la ragazza che Jules scopre il motivo per cui la relazione tra i due ragazzi \u00e8 finita: un tradimento di Travis. Jules \u00e8 negativamente colpita da questo e teme che il figlio abbia ereditato il gene del tradimento dal padre Bobby. Quando Kylie perdona Travis, Jules cerca di farle cambiare idea, salvo poi tornare sui suoi passi non appena la ragazza le rivela che anche lei ha tradito Travis. Tutta questa situazione rattrista Jules che si rende conto di essere stata tradita da tutti gli uomini con cui \u00e8 stata, per una conferma Jules va anche a trovare Jeff che le rivela che anche lui, prima che facessero sul serio, la trad\u00ec. Grayson cerca di consolare l'amica, avendo, cos\u00ec, dei problemi con Sarah che si sente trascurata e di troppo, Grayson cerca di rassicurarla, ma quando non rispetta un appuntamento passando la serata a conosolare Jules, Sarah lo lascia. Grayson, guardando Jules rientrare in casa sembra comprende di provare un sentimento in realt\u00e0 mai completamente celato. Nel frattempo Laurie e Andy sono alla ricerca di una somiglianza tra lui e il figlio Stan. I due cercheranno di trovare in Stan qualche passione in comune al padre, ma, \u00e8 Ellie a mettere a conoscenza Andy di un netto aspetto comune tra i due: un pene di dimensioni sopra la media.\nGuest star: Sheryl Crow \u00e8 Sarah\nStrega a dieta.\nTrama.\nTravis viene ammesso in due universit\u00e0: una in California e l'altra in Florida, a pochi minuti dalla casa natia. Jules, egoisticamente, cerca di convincere il figlio ad accettare la proposta dell'universit\u00e0 pi\u00f9 vicina, ma Travis sembra tentennante. Parlando con Ellie, Bobby e grazie al conforto di Grayson, Jules capisce che deve lasciare libero il figlio e gli dice che lo appogger\u00e0 in ogni sua scelta, Travis sceglie l'universit\u00e0 della Florida, Jules \u00e8 elettrizzata, insieme vanno anche a visitare il campus, poi Travis rivela alla madre che in ogni caso se ne andrebbe di casa per vivere in facolt\u00e0, per Jules \u00e8 un altro duro colpo, Grayson \u00e8 l\u00ec per lei, con un bacio. Smith, il ragazzo con cui Laurie ha una relazione, si laurea e torna in citt\u00e0. Laurie ne \u00e8 felice, ma dopo breve si annoia per la mancanza di brivido nella relazione. Il giovane finge anche di essere venuto alle mani con un ragazzo con cui Laurie ha avuto un flirt per cercare di risollevare la situazione, Laurie, inizialmente arrabbiata, capisce poi che Smith potrebbe essere quello giusto, la persona con cui condividere una bella storia d'amore, e lo perdona. Andy si sente un po' oppresso dal matrimonio, a volte nutre il desiderio di divertirsi da solo, ballando o mangiando quel che vuole, senza che nessuno lo sappia; sotto consiglio di Grayson e del vicino Tom, Andy si sveglia in piena notte per dare sfogo ai suoi desideri, quando Ellie lo viene a sapere inizialmente si irrita col marito, per poi comprenderlo non appena lui le spiega tutto.\nAmici con benefici.\nTrama.\nIl bacio tra Grayson e Jules si \u00e8 trasformato in una vera e propria serata d'amore, i due decidono di diventare \"amici con benefici\" ovvero di avere una relazione sessuale ma continuando a rimanere amici. La cosa sembra funzionare fino a che Jules capisce che vuole essere molto pi\u00f9 di un'amica per Grayson. Nel frattempo Bobby trascina Travis in una \"caccia al palloncino\" che consiste nel riuscire a prendere un palloncino gonfiato con elio contenente dei soldi. Andy, invece, oltre ad occuparsi anche lui della caccia al palloncino, assume una tata per aiutare Ellie, la donna accetta con gioia, prendendo il gesto come un atto d'amore del marito. L'intenzione di Andy, invece, \u00e8 puramente egoistica: vuole maggiore tempo per ballare e divertirsi con la moglie. Laurie si diverte a stuzzicare Ellie sul fatto che gli serve una tata nonostante sia disoccupata, Ellie si sente allora costretta a licenziare la nuova assunta. Alla fine dell'episodio Jules confessa a Grayson i suoi reali sentimenti e l'uomo, che inizialmente aveva rifiutato la situazione, le lascia intendere baciandola che \u00e8 ben disposto ad impegnarsi.\nIl giorno del diploma.\nTrama.\nLa relazione tra Grayson e Jules prosegue ancora in incognito, la donna, infatti, non \u00e8 pronta a far sapere agli amici della storia, l'unica ad esserne a conoscenza \u00e8 Ellie. Travis, intanto, \u00e8 alle prese con il diploma. Tutti sono molto emozionati e in agitazione per lui, soprattutto Jules che arriva anche a spingere il ragazzo a candidarsi come l'uomo medio che legger\u00e0 il discorso di fine anno. Travis viene scelto e Jules, incuriosita, arriva anche a leggere il discorso del figlio, rimanendoci molto male quando scopre che Travis ha elogiato molto pi\u00f9 il padre che lei. Prima di diplomarsi Travis rivela alla madre che il discorso \u00e8 incentrato molto sul padre per il fatto che Bobby ha ammesso di trovare gli anni del liceo i migliori della sua vita, e, in qualche modo, Travis ha voluto omoggiarlo. Il giorno del diploma Laurie avrebbe dovuto andare alle Bahamas con Smith, ma, dopo aver sentito Jules \"minacciare di morte\" Ellie se fosse mancata alla cerimonia, Laurie si sente messa da parte e decide di annullare la sua partenza, rivelando a Ellie il suo dispiacere per via dell'atteggiamento di Jules. Ellie, dal canto suo, rivela tutto a Jules, che, ad insaputa di Laurie, fa credere a quest'ultima di ritenerla una della famiglia e di ritenere essenziale la sua presenza al diploma. \nChi lo dice a Bobby?\nTrama.\nOrmai anche Travis e Laurie vengono a conoscenza della relazione tra Grayson e Jules. L'unico a cui non viene ancora detto nulla \u00e8 Bobby. Nessuno sembra intenzionato a rivelarglielo, probabilmente per paura della sua reazione. Grayson, dopo che con Jules ha provato a dire tutto a Bobby, elebora un piano per far sapere tutto a all'ex d Jules in maniera indolore: organizza un party in spiaggia in cui sono presenti tutti, ma nessuno dovr\u00e0 comportarsi come una coppia, ma solo come amici. La festa \u00e8 un successo, Grayson e Jules, entusiasti, si scambiano un bacio di cui Bobby \u00e8 testimone. Inizialmente, all'incirca per trenta secondi, Bobby si sente tradito e solo, poi, per\u00f2, capisce che i due sono veramente legati e accetta la loro relazione. Travis litiga con Kylie per aver dimenticato il loro settimo mesiversario, Laurie ed Ellie aiutano molto il ragazzo, soprattutto lo incitano ad avere una tecnica di reazione per sopportare le crisi di rabbia delle donne dopo una delusione, nei primi tempi Travis sembra un disastro, ma poi si scopre che in realt\u00e0 una tecnica l'ha sempre avuta: assecondarle in tutto e per tutto."}
{"id": "2654222", "revid": "767487", "url": "https://it.wikipedia.org/wiki?curid=2654222", "title": "Theodor Werner", "text": "Biografia.\nUno dei pittori che maggiormente rappresent\u00f2 l'arte astratta tedesca, fece parte del gruppo Zen 49 sino al suo scioglimento, si spos\u00f2 con Woty. "}
{"id": "2654224", "revid": "124123", "url": "https://it.wikipedia.org/wiki?curid=2654224", "title": "James Frederick Ferrier", "text": "Le opere di Ferrier si distinguono per un inusuale fascino e semplicit\u00e0 nello stile in cui scrive. Tali qualit\u00e0 sono osservabili specialmente nelle sue \"Lectures on Greek Philosophy\" (1866, postumo), una delle pi\u00f9 valide introduzioni sull'argomento scritte in lingua inglese.\nL'educazione e i primi scritti.\nFerrier fu educato alla Royal High School, all'Universit\u00e0 di Edimburgo, e al Magdalen College, ad Oxford. Successivamente, dopo gli incoraggiamenti del suo intimo amico sir William Hamilton, trascorse un periodo ad Heidelberg, dove si dedic\u00f2 allo studio della filosofia tedesca. Nel 1842 gli fu affidata la cattedra di storia all'universit\u00e0 di Edimburgo, e nel 1845 quelle di filosofia morale e di economia politica all'Universit\u00e0 di St Andrew's. La sua candidatura fu per due volte respinta ad Edimburgo; la prima volta gli fu negata la cattedra di filosofia morale, mentre la seconda quella di logica e metafisica. Fu cos\u00ec che rimase a St Andrew's fino alla sua morte. Spos\u00f2 sua cugina, Margaret Anne, figlia di John Wilson. Da lei ebbe 5 figli, una dei quali divenne la moglie di sir Alexander Grant.\nIl primo contributo di Ferrier alla metafisica fu una serie di articoli pubblicati sul Blackwood Magazine (1838-1839), intitolati \"An Introduction to the Philosophy of Consciousness\". In questi articoli condanna i suoi predecessori per la scarsa considerazione da loro attribuita, nelle loro indagini psicologiche, al fenomeno della coscienza (intesa come consapevolezza), che \u00e8 l'aspetto distintivo dell'uomo. Egli critica inoltre il focalizzarsi di tali studiosi unicamente sulla descrizione dei cosiddetti stati mentali. La coscienza non si manifesta fino a che l'uomo non abbia usato la parola nella piena conoscenza del suo significato. Questa nozione deve originarsi all'interno dell'uomo stesso. La coscienza non pu\u00f2 balzare fuori dalla descrizione degli stati mentali, di cui \u00e8 oggetto. \u00c8 invece originata dalla volont\u00e0, che nell'atto di coscienza pone l'\"Io\" in concomitanza con le nostre sensazioni. La moralit\u00e0, la coscienza (in senso lato) e la responsabilit\u00e0 sono i risultati necessari della coscienza.\nGli ultimi scritti.\nLe dottrine filosofiche mature di Ferrier trovano espressione in \"Institutes of Metaphysics\", in cui sostiene di avere trovato l'unico obbligo rimanente di qualsiasi sistema filosofico: quello di essere vero e razionalmente argomentato. Egli adotta il metodo di Spinoza (o perlomeno ci prova), costituito da severe dimostrazioni. Sostiene inoltre che gli errori del pensiero debbano essere tutti ricondotti a tre campi: il conoscere e il conosciuto, l'ignoranza, e l'essere. Essi sono onnicomprensivi, e sono anche i domini in cui la filosofia \u00e8 divisa.\nLe verit\u00e0 autoevidenti concernenti il conoscere e il conosciuto (the knowing and the known, una delle tre parti della filosofia, secondo Ferrier) sono discusse in \"Epistemology or Theory of Knowing\" (si suppone che si stato proprio Ferrier a coniare il termine \"epistemologia\"). Egli intende spiegare che, il fatto che qualsiasi intelligenza debba avere come condizione per conoscere un qualche tipo di coscienza di s\u00e9 (self-awareness) sta alla base di ogni sistema filosofico. Inoltre, l'unica conoscenza possibile \u00e8 quella costituita contemporaneamente da un oggetto conosciuto e da un soggetto che conosce (oggetto + soggetto, o cosa + intelligenza). Questo porta a concludere che l'unico universo possibile a cui ogni mente pu\u00f2 pensare \u00e8 quello che \u00e8 in sintesi con un'altra mente o ego.\nFerrier afferma dunque che ci pu\u00f2 essere ignoranza di ci\u00f2 che non \u00e8 conosciuto. Per risolvere questa contraddizione interna sostiene in \"Agnoiology or Theory of Ignorance\" che l'ignoranza \u00e8 un difetto e che non pu\u00f2 esserci difetto nel non conoscere ci\u00f2 che non pu\u00f2 essere conosciuto da alcuna intelligenza (ad esempio, che due pi\u00f9 due fa cinque). Perci\u00f2 pu\u00f2 esserci ignoranza solo di ci\u00f2 che pu\u00f2 essere conosciuto, cio\u00e8, di un-oggetto-pi\u00f9-un-soggetto. Il conoscibile da solo \u00e8 l'ignorabile. Ferrier rivendica fortemente l'originalit\u00e0 di questa divisione delle istituzioni.\n\"The Ontology or Theory of Being\" crea una discussione sull'origine della conoscenza, nella quale Ferrier espone tutte le sue perplessit\u00e0 e gli errori dei filosofi davanti all'assunto della reale esistenza della materia. Egli sostiene che le uniche esistenze reali e indipendenti sono le menti-unite-a-ci\u00f2-che-percepiscono e che l'unica esistenza certa, assoluta, e necessaria \u00e8 quella di una mente suprema ed eterna in totale sintesi con tutte le cose."}
{"id": "2654227", "revid": "767487", "url": "https://it.wikipedia.org/wiki?curid=2654227", "title": "Maria (The Sound of Music)", "text": "Maria, anche nota come \"How Do You Solve a Problem Like Maria?\" \u00e8 una canzone tratta dal musical del 1959 di Rodgers e Hammerstein, \"The Sound of Music.\"\nQuesta canzone \u00e8 cantata dalle monache dell'Abbazia di Nonnberg (tra esse nella prima assoluta vi era la Madre Badessa Patricia Neway), esasperate per il comportamento frivolo e allegro di Maria, contrario al decoro ed all'austerit\u00e0 della vita nell'abbazia.\nQuesta canzone ha dato il titolo al Reality-TV di Andrew Lloyd Webber, \"How Do You Solve a Problem Like Maria?\", nella quale i telespettatori votavano per scegliere l'interprete di Maria von Trapp nella ripresa londinese di \"The Sound of Music.\" Connie Fisher risult\u00f2 la prima nella serie TV e venne scelta come protagonista nella messa in scena realizzata a Londra nel novembre 2006 al London Palladium.\nQuando Oscar Hammerstein II scrisse i testi di questa canzone, segu\u00ec quanto contenuto nei dialoghi del libretto scritto da Howard Lindsay e Russel Crouse, descrivendo i capricci di Maria nell'abbazia. In particolare, part\u00ec dal dettaglio che portava i bigodini nei capelli sotto la cuffia monacale. Hammerstein chiese se poteva incorporare i loro dialoghi nel testo della canzone, ed essi lo autorizzarono a farlo perch\u00e9 \"se racconti una storia con una canzone, \u00e8 molto meglio.\" Quando scriveva i testi, Hammerstein sapeva di dover trovare aggettivi adeguati alla descrizione di Maria da parte delle monache. Egli confess\u00f2 che il suo vocabolario non era molto ampio, ma i semplici aggettivi che us\u00f2 per descrivere il carattere di Maria, furono un successo. \nLa canzone trov\u00f2 spunti nel precedente musical di Rodgers e Hammerstein del 1958, \"Flower Drum Song\" (canzone \"The Other Generation\"). Questo in quanto i personaggi che cantavano queste canzoni erano esasperati, e perch\u00e9 la linea canora della precedente canzone \"What are we going to do about the other generation?\" era simile a quella di \"Maria\": \"How do you solve a problem like Maria?\""}
{"id": "2654228", "revid": "767487", "url": "https://it.wikipedia.org/wiki?curid=2654228", "title": "Alberto Bergossi", "text": "Carriera.\nBergossi inizia a giocare nelle giovanili della squadra forlivese della Pianta. Nel 1975 viene acquistato dal Russi. Il lo preleva subito per aggregarlo al proprio settore giovanile pagandolo 40 milioni, con la clausola che la societ\u00e0 ravennate abbia diritto a incassarne altri 30 nel caso in cui il calciatore esordisca in prima squadra a meno di vent'anni di et\u00e0, il che accade perch\u00e9 Bergossi debutta nella massima serie nel gennaio 1979 in Inter-Bologna (0-0).\nDopo una seconda presenza in prima squadra (Bologna- 0-0), nel 1979 viene mandato in prestito al in Serie B. Al termine della stagione il Bologna rimanda il calciatore in prestito, stavolta alla SPAL. Al termine del campionato 1980-1981 la societ\u00e0 ferrarese lo riscatta e Bergossi rimane ancora una stagione, sempre in Serie B.\nNel 1982 passa all', in Serie A, dove si fermer\u00e0 per altre due stagioni. Bergossi gioca poco pi\u00f9 di met\u00e0 delle partite segnando 5 reti, con due doppiette: una contro il Verona (1982-1983) e l'altra contro il nella vittoria per 4-0 all'apertura del campionato 1983-1984.\nDall'Avellino passa nel 1984 al Bari contribuendo alla promozione in Serie A del 1984-1985. In Puglia il romagnolo rester\u00e0 fino alla fine del campionato 1988-1989, con la sola parentesi del prestito in Serie C2 al Forl\u00ec dal dicembre 1987 a fine stagione. A Bari, a trent'anni dalla militanza in biancorosso \u00e8 ancora ricordato il suo goal del 2-0 finale nel derby interno contro il il 30 settembre 1984, realizzato dopo aver dribblato quattro avversari negli ultimi quaranta metri di campo.\nLa carriera di Bergossi si conclude dopo due stagioni al , in Serie C1 e Serie C2.\nIn carriera ha totalizzato complessivamente 62 presenze e 6 reti in Serie A e 176 presenze e 19 reti in Serie B.\nAppesi gli scarpini al chiodo, \u00e8 diventato procuratore di giocatori. \u00c8 avvocato."}
{"id": "2654234", "revid": "767487", "url": "https://it.wikipedia.org/wiki?curid=2654234", "title": "William Bassett", "text": "Carriera.\nGiocatore.\nClub.\nNato a West Bromwich, Bassett gioca per varie societ\u00e0 dilettantistiche della sua citt\u00e0 Natale: La Christ Church School, l'Oak Villa e l'Old Church venendo considerato inadatto al calcio professionistico a causa del suo fisico minuto e della sua fragilit\u00e0.\nNell'agosto del 1886 entra nelle giovanili del West Bromwich. Nell'ottobre 1887 fa il suo debutto in prima squadra nella partita di FA Cup contro il Wednesbury Old Athletic, giocando da attaccante.\nSuccessivamente incomincia a giocare come ala destra. L'anno successivo vince la FA Cup con il West Bromwich che batte per 2-1 in finale il Preston North End.\nCon l'istituzione del Campionato inglese di calcio nel 1888, il West Bromwich non riesce mai a ottenere risultati di rilievo in campionato, invece nel 1892 vince la sua seconda FA Cup contro l'Aston Villa. Tre anni dopo la finale \u00e8 ancora tra Aston Villa e West Bromwich, ma questi ultimi sono sconfitti, impedendo cos\u00ec a Bassett di festeggiare la sua terza FA Cup.\nIl 28 aprile 1894 Bassett diventa il primo giocatore della storia del West Bromwich ad essere espulso: in un'amichevole contro il Millwall viene cacciato dall'arbitro per uso di un linguaggio inadatto.\nLa carriera da giocatore di Bassett si conclude nell'aprile 1899 in una partita persa per 7-1 contro l'Aston Villa dopo aver disputato in totale 311 partite con il West Bromwich, di cui 261 in campionato con 61 reti segnate.\nNazionale.\nPochi giorni dopo la vittoria della sua prima FA Cup Barrett fa il suo debutto con la maglia della nazionale inglese in una vittoria per 5-1 contro l'Irlanda. Segna il suo primo gol con la nazionale inglese nel febbraio 1889 in una vittoria per 4-1 contro il Galles.\nIn totale Barrett vanta 16 presenze e 7 reti con la nazionale inglese.\nOltre alle presenza con la nazionale, vanta, tra il 1891 e il 1897, tre presenze con una selezione della The Football League.\nAllenatore.\nDopo il ritiro Bassett allena per breve tempo le giovanili del West Bromwich.\nDirigente sportivo.\nNel 1905, con la squadra in crisi dopo la retrocessione dell'anno precedente, Bassett fa il suo ingresso in societ\u00e0, raccogliendo una grossa somma per estinguere una pesante passivit\u00e0.\nNel 1908 Bassett diventa presidente e due anni dopo impedisce il fallimento del club pagando alcuni stipendi di tasca sua.\nBassett rimane alla presidenza del West Bromwich fino alla sua morte.\nDurante la sua presidenza, a causa della forte rivalit\u00e0 tra inglesi e scozzesi, nessun giocatore scozzese ha giocato per il West Bromwich.\nNel 1930 entra a far parte del comitato della The Football League e poi ricopre anche ruoli nella The Football Association.\nLa morte.\nWilliam Bassett muore l'8 aprile 1937 a West Bromwich, a 68 anni. Due giorni dopo la sua morte si tiene un minuto di silenzio a lui dedicato prima della semifinale di FA Cup tra Preston North End e West Bromwich terminata 4-1 per il Preston. I giocatori del West Bromwich furono chiaramente influenzati da questo fatto e Teddy Sanford disse:\u201cEravamo troppo tristi per giocare. La morte del signor Basset ha stordito tutta la squadra e anche i tifosi, era una persona rispettabile, mi ha insegnato molto e devo ammettere che ero in lacrime dopo il minuto di silenzio.\nPi\u00f9 di 100.000 persone parteciparono al corteo funebre per le strade di West Bromwich.\nNel 1998 \u00e8 stato inserito nel Football League 100 Legends, mentre nel 2004 viene inserito dai tifosi del West Bromwich Albion tra i 16 giocatori pi\u00f9 grandi della storia della squadra in un sondaggio organizzato nell'ambito dei festeggiamenti per il centoventicinquesimo anniversario della squadra."}
