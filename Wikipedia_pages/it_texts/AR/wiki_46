{"id": "2719050", "revid": "1870933", "url": "https://it.wikipedia.org/wiki?curid=2719050", "title": "Nassim Ben Khalifa", "text": "Carriera.\nClub.\nInizi.\nCresciuto nelle giovanili dello Stade Nyonnais, nel 2006 fa il suo esordio in prima squadra ad appena 14 anni e 3 mesi, nel pareggio contro il Lancy FC. Fiutato l'ottimo potenziale, nel 2008 il Grasshoppers lo acquista, inserendolo nella propria selezione Under 21. Dopo appena 6 partite e ben 5 gol, nella stagione 2009-2010 passa con la maglia biancoblu in prima squadra, trovando ancora minorenne le prime reti nel massimo campionato svizzero.\nWolfsburg, Norimberga e Young Boys.\nGrazie all'ottimo rendimento, il 19 febbraio 2010 si aggrega per 1,6 milioni di euro al Wolfsburg con cui firma un contratto fino al 2014. Rimane fuori dal progetto della prima squadra, trovando il campo solo con la seconda squadra e in pochissime occasioni. Il 16 gennaio 2011 cos\u00ec, dopo appena mezza stagione, si trasferisce in prestito al Norimberga. Anche qui, non incide e non viene riscattato. Nella stagione 2011-2012, prova a ripartire, ancora in prestito, con gli svizzeri dello Young Boys, tornando cos\u00ec in Patria. Con la squadra bernese disputa 17 partite in campionato siglando 2 gol.\nRitorno al Grasshoppers ed Eski\u015fehirspor.\nNell'estate 2012, per soli 150.000 euro torna alla squadra che lo aveva lanciato, il Grasshoppers. Con la squadra di Zurigo, ritrova nuovamente lo smalto che lo aveva contraddistinto i primi anni di carriera, complice anche una prima stagione conclusasi con un 2\u00ba posto in campionato e con la vittoria della Coppa di Svizzera ai rigori contro il Basilea. A marzo 2014 si infortuna al crociato, chiudendo anzitempo la stagione. Gioca altre due stagioni, prima di passare il 30 giugno 2016 ai turchi dell'Eski\u015fehirspor.\nMalines, Losanna e San Gallo.\nIl 1\u00ba febbraio 2016 passa in prestito semestrale ai belga del Malines. Dopo appena 4 giorni fa il suo esordio subentrando al minuto 93 nel 2-2 casalingo contro l'Anderlecht. La sua esperienza per\u00f2 si chiuder\u00e0 con solo altre tre presenze. Tornato in Turchia, rimane svincolato. Il 3 ottobre, il Losanna, neopromosso in Super League decide di dargli fiducia. Il giocatore ripaga con una buonissima stagione, conclusasi con 9 gol in 23 presenze (miglior marcatore della sua squadra).\nOramai di nuovo in rampa di lancio, il 1\u00ba luglio 2017 passa a titolo definitivo al San Gallo con un contratto triennale. La squadra con il 5\u00ba posto finale ottiene una qualificazione ai turni preliminari di Europa League. La seconda stagione si rivela meno prolifica e complice i nuovi innesti, con molti meno minuti di campo.\nEnnesimo ritorno al Grasshoppers ed Esp\u00e9rance.\nIl 5 luglio 2019, per la terza volta in carriera, veste nuovamente la maglia del Grasshoppers. Esordisce cos\u00ec in Challenge League, seconda categoria svizzera dopo anni nei massimi campionati europei. Le grandi qualit\u00e0 e la categoria pi\u00f9 bassa gli consentono di siglare 14 gol in 33 partite, il club nonostante ci\u00f2 chiude al terzo posto senza ottenere la sperata promozione. Complice una situazione finanziaria non eccezionale, aggravata dal Covid-19, il 13 agosto 2020 rimane nuovamente senza squadra. Il 20 novembre successivo, diventa un giocatore dell'Esp\u00e9rance, per la prima volta in un campionato extraeuropeo.\nNazionale.\nCon la Svizzera ha vinto il Mondiale Under-17 in Nigeria; inoltre in questa competizione ha ricevuto il secondo posto per il trofeo individuale Adidas Golden Ball. Ha fatto parte anche della selezione Under 21 elvetica, esordendo nel 2010, ad appena 18 anni nella sconfitta per 0-2 contro i pari et\u00e0 della Turchia.\nL'11 agosto 2010 ha fatto il suo esordio in nazionale maggiore subentrando a 19 dalla fine in amichevole contro l'Austria. In totale conta 4 presenze sempre da subentrante con 0 realizzazioni."}
{"id": "2719054", "revid": "88740", "url": "https://it.wikipedia.org/wiki?curid=2719054", "title": "Ermia di Alessandria", "text": "\"Biografia\".\nErmia nacque ad Alessandria d'Egitto intorno 410 d.C. Egli studi\u00f2 filosofia ad Atene tra il 432 e il 435 d. C. ca., quando Diadoco dell'Accademia era Siriano, anch'egli alessandrino di nascita, da poco succeduto al fondatore dell'Accademia, Plutarco di Atene. Fu probabilmente alla scuola di Siriano che Ermia conobbe Proclo, di cui era coetaneo: tuttavia, non \u00e8 da escludere che i due si fossero conosciuti gi\u00e0 ad Alessandria, dove Proclo aveva studiato retorica e filosofia aristotelica. Ermia spos\u00f2 Edesia, parente di Siriano, la quale era stata originariamente promessa in sposa a Proclo che, tuttavia, fu dissuaso dalle nozze da un avvertimento divino; dal matrimonio fra Ermia ed Edesia nacquero i filosofi Ammonio ed Eliodoro. Alla morte del maestro Siriano (435 d. C. ca.), Ermia fece ritorno in patria, ad Alessandria, all'epoca dell'influente patriarcato di Cirillo (412-444 d. C.). Nonostante la presenza in citt\u00e0 del pi\u00f9 anziano filosofo platonico Ierocle, fu a Ermia che le autorit\u00e0 di Alessandria concessero privilegi economici per il suo insegnamento della filosofia. La sua morte, di certo prematura, si data al 455 d. C. ca. Tuttavia, sua moglie, la nobile Edesia, continu\u00f2 a beneficiare dei privilegi del marito fintantoch\u00e9 i due figli, Ammonio ed Eliodoro, erano ancora bambini: la donna li condusse ad Atene perch\u00e9 fossero istruiti da Proclo, il quale dimostr\u00f2 particolare cura e attenzione verso di loro in memoria del legame d'affetto con il vecchio condiscepolo, Ermia. Ritornato ad Alessandria intorno negli anni Settanta del secolo, Ammonio occup\u00f2 la cattedra di filosofia che era stata del padre. \nLe scarne notizie sulla vita di Ermia sono tratte dalla \"Vita di Isidoro\" del filosofo platonico Damascio, contemporaneo, pi\u00f9 giovane, di Ammonio, figlio di Ermia: Damascio, che fu Diadoco della Scuola ateniese, dipinge Ermia come uno studioso diligente e molto erudito (conosceva a memoria gli insegnamenti di Siriano e quanto leggeva nei libri), ma non molto originale e acuto. Egli racconta che Ermia era solito acquistare libri e che, qualora si fosse reso conto che il venditore proponeva un prezzo inferiore al valore del libro, era solito acquistarlo pagando liberamente un prezzo pi\u00f9 alto, spiegando al venditore il reale valore del libro: riteneva, infatti, che l'\"affare\", bench\u00e9 lecito, celasse una sorta di inganno. Damascio, poi, testimonia anche del coraggio di Ermia dinanzi alla morte: quand'egli, infatti, era a letto agonizzante, ebbe la fermezza d'animo di consolare l'amico Egitto accorso al suo capezzale, ricordandogli che \u00e8 il corpo a morire, non l'anima. Infine, ancora grazie alla testimonianza di Damascio, sappiamo che Ermia ed Edesia ebbero, prima ancora di Ammonio ed Eliodoro, un bambino che, sin da neonato, diede innumerevoli prove di intelligenza e acume: mor\u00ec nei primi anni di vita perch\u00e9, si diceva, la sua anima non poteva sopportare di essere rinchiusa in un corpo mortale. \n\"Opere\".\nLa tradizione manoscritta attribuisce a Ermia di Alessandria gli \"In Platonis Phaedrum Scholia\", vale a dire, le \"Note al Fedro di Platone\". Tuttavia, la \"communis opinio\" ritiene che l'opera, usualmente citata col nome di \"Commento al Fedro\", non sia altro che la registrazione scritta delle lezioni ateniesi di Siriano e, pertanto, che essa sia classificabile tra i commentari cosiddetti \"apo phones\" (\"provenienti dalla voce\" di un maestro: in questo caso, dalla voce di Siriano). In ogni caso, si tratta dell'unico commento al \"Fedro\" di Platone sopravvissuto al naufragio dei testi dell'Antichit\u00e0 - sono perduti, ad esempio, i \"Commenti\" del medioplatonico Arpocrazione (II d. C.) e, soprattutto, del neoplatonico Giamblico (III-IV d. C.), fonte indiscussa del \"Commento\" di Ermia. Di quest'ultimo, non a caso, le \"Note\" del filosofo alessandrino hanno restituito diversi frammenti e testimonianze: \u00e8 proprio Ermia a informarci, ad esempio, del fatto che, secondo Giamblico, l'obiettivo (\"skopos\") del \"Fedro\" fosse \"il bello in tutte le sue forme\". Il \"Commento al Fedro\" del condiscepolo Proclo, poi, seppur anch'esso perduto, \u00e8 almeno in parte riflesso nel libro IV della \"Teologia platonica\", in cui Proclo presenta la classe degli d\u00e8i intellegibili-intellettivi, ricavandola da un'esegesi allegorica del \"Fedro\" di Platone. \nCommento di tipo \"lemmatico\", l'opera di Ermia analizza l'intero dialogo platonico, di cui seleziona e commenta innumerevoli passaggi: in particolare, un'ampia esegesi \u00e8 dedicata alla parte centrale del dialogo, vale a dire, alla cosiddetta \"Palinodia\", in cui Socrate paragona l'anima, umana e divina, a una carro alato condotto da dei cavalli e da un auriga.\nLa teologia ricavata da Ermia tramite l'esegesi della Palinodia socratica \u00e8 di tipo orfico-platonico. L'accordo fra Orfeo e Platone, nonch\u00e9 con Pitagora e gli \"Oracoli Caldaici\", era, infatti, un manifesto del Platonismo ateniese, probabilmente sin dai tempi di Plutarco (IV d. C.): particolarmente significativi, in questa direzione, sono l'identificazione tra la Pianura della Verit\u00e0, menzionata nella Palinodia di Socrate, e le Notti della teologia orfica, quella tra gli d\u00e8i del \"Fedro\" e le divinit\u00e0 omeriche e orfiche (Urano, Crono, Zeus, Fanete), il ricorso all'apofatismo e al catafatismo. Il sincretismo filosofico di Ermia, in effetti, riesce ad armonizzare tra di loro gli insegnamenti di Ermes Trismegisto, Orfeo, Omero, Esiodo, Pitagora, Pindaro, Aristotele, i quali si trovano espressi, tutti, secondo Ermia, nei dialoghi platonici.\nIl \"Commento\" di Ermia fu noto all'erudito bizantino Michele Psello e, pi\u00f9 tardi, al Cardinale Bessarione (proprietario di un manoscritto contenente il testo di Ermia), nonch\u00e9 ad Agostino Steuco, bibliotecario della Vaticana. Soprattutto, per\u00f2, gli \"Scholia\" furono letti, studiati e, in parte, tradotti in latino da Marsilio Ficino, la cui traduzione, tuttavia, \u00e8 ancora inedita.\nLe due grandi edizioni critiche del testo di Ermia sono quelle a cura di P. Couvreur (1901) e C. Lucarini - C. Moreschini (2012).\nA causa della sua morte prematura, \u00e8 possibile che Ermia non abbia scritto altre opere oltre al \"Commento al Fedro\": un passo del \"Commento agli Analitici primi\" di suo figlio Ammonio, tuttavia, potrebbe alludere a un \"Commento\" di Ermia alle opere logiche di Aristotele."}
{"id": "2719057", "revid": "110157", "url": "https://it.wikipedia.org/wiki?curid=2719057", "title": "Nokia 5230", "text": "Il Nokia 5230 \u00e8 uno smartphone prodotto dall'azienda finlandese Nokia e distribuito nel 2009. Ha un design molto simile al Nokia 5800."}
{"id": "2719061", "revid": "114025648", "url": "https://it.wikipedia.org/wiki?curid=2719061", "title": "Nesse-Apfelst\u00e4dt", "text": "Nesse-Apfelst\u00e4dt \u00e8 un comune con \"status\" di \"Landgemeinde\" di abitanti della Turingia, in Germania.\nAppartiene al circondario di Gotha.\nStoria.\nIl comune fu formato il 1\u00ba dicembre 2009 dall'unione dei comuni di Apfelst\u00e4dt, Gamst\u00e4dt, Ingersleben e Neudietendorf.\nGeografia antropica.\nIl comune di Nesse-Apfelst\u00e4dt \u00e8 suddiviso nelle frazioni (\"Ortsteil\") di Apfelst\u00e4dt, Gamst\u00e4dt, Ingersleben, Kleinrettbach, Kornhochheim e Neudietendorf."}
{"id": "2719062", "revid": "984922", "url": "https://it.wikipedia.org/wiki?curid=2719062", "title": "Lucki Stipeti\u0107", "text": "\u00c8 il fratellastro del regista Werner Herzog. Stipeti\u0107 \u00e8 a capo della Werner Herzog Filmproduktion, la compagnia di produzione che ha prodotto pressoch\u00e9 tutti i film di Herzog."}
{"id": "2719065", "revid": "1543377", "url": "https://it.wikipedia.org/wiki?curid=2719065", "title": "Naban", "text": "Naban \u00e8 un termine che sta ad indicare una delle tante arti marziali che si basano sull'uso delle prese in Birmania. Le tecniche comprendono joint locks, strikes a punti di pressione e choke holds. Viene considerato valido, come bersaglio, qualsiasi parte del corpo dell'avversario.\nIl Naban \u00e8 cugino di alcune forme di lotta che si trovano in paesi come Cambogia o Tibet. Si basa originariamente sui vecchi stili di wrestling indiani come il Malla-yuddha. \u00c8 diventato molto popolare nelle zone rurali dove viene spesso eseguita ai festival accanto al Lethwei (pugilato Birmano). Oggi, la pratica del Naban, viene mantenuta in gran parte dalle trib\u00f9 della Birmania. I Chin, Kachin e Karen hanno la reputazione di essere fra i migliori wrestler. "}
{"id": "2719066", "revid": "88740", "url": "https://it.wikipedia.org/wiki?curid=2719066", "title": "Eruzione dell'Etna del 1865", "text": "L'eruzione dell'Etna del 1865 ebbe inizio il 29 gennaio e si concluse nella met\u00e0 di giugno dello stesso anno. In seguito ad essa nacquero i cosiddetti Monti Sartorius sul versante a nord-est.\nFasi eruttive.\nL'attivit\u00e0 del vulcano ebbe inizio, con emissione di vapori e gas dal monte Frumento delle Concazze, alle ore 14,30 del 28 gennaio 1865 seguita da rombi e scuotimenti e scosse sismiche. Il 29 gennaio alle ore 23 si manifest\u00f2 un forte sisma che interess\u00f2 tutta l'area orientale del vulcano provocando panico negli abitanti di tutti i comuni dell'area reiterandosi per alcune ore; poco dopo tre fontane di lava sgorgarono da fenditure apertesi tra 1800 e 1750\u00a0m. s.l.m. Il 30 gennaio ad est di monte Frumento si apr\u00ec una fenditura di circa 400 metri che emise ulteriori 8 fontane di lava. Con passare del tempo le fratture e i punti di emissione continuarono a spostarsi verso est con la formazione di otto coni tutti attivi tra il 4 il 5 febbraio. L'eruzione sembr\u00f2 rallentare ma riprese vigore tra il 19 e il 25 marzo. Le colate furono almeno tre di cui la pi\u00f9 bassa, verso nord-est si ferm\u00f2 il 9 febbraio mentre una successiva si arrest\u00f2 il 12 dello stesso mese. Una nuova colata circondava Monte Chiovazzi alla fine di marzo raggiungendo la massima lunghezza il 4 aprile. Dopo varie emissioni successive l'attivit\u00e0 cess\u00f2 nella met\u00e0 del mese di giugno."}
{"id": "2719072", "revid": "287204", "url": "https://it.wikipedia.org/wiki?curid=2719072", "title": "Manfredi Polverosi", "text": "Biografia.\nAllievo di Pieraccini, a Milano, e del tenore Jacopo Manfrini, debutt\u00f2 in \"Lucia di Lammermoor\" nel 1906, all'Arena Borsellini di Empoli.\nNel marzo 1909 \u00e8 Faust ne La dannazione di Faust al Teatro Costanzi di Roma.\nNel 1911 \u00e8 Faust in Mefistofele (opera) diretto da Luigi Mancinelli con Fanny Anit\u00faa e Nazzareno De Angelis a Roma e diretto da Vittorio Gui con Giuseppe Nessi e De Angelis al Teatro Regio di Torino dove nel 1912 \u00e8 Alfredo ne La traviata.\nNel 1915 canta nella prima assoluta di Notte di leggenda di Franchetti diretto da Gino Marinuzzi (1882-1945) con Giuseppe De Luca (baritono) al Teatro alla Scala di Milano.\nNel 1919 a Roma \u00e8 Pinkerton in Madama Butterfly con Rosina Storchio e Rodolfo ne La boh\u00e8me diretto da Vincenzo Bellezza.\nNel 1920 a Roma \u00e8 Renato in La via della finestra di Zandonai con Juanita Caracciolo ed Almaviva ne Il barbiere di Siviglia (Rossini).\nNel 1922 al Teatro Regio di Parma \u00e8 Faust in \"Mefistofele\" con Bianca Scacciati ed al Teatro Comunale di Bologna Almaviva ne \"Il barbiere di Siviglia\" diretto da Pasquale La Rotella con Mercedes Capsir ed Enrico Molinari.\nNel 1924 \u00e8 re Astolfo nella prima assoluta di \"Giocondo e il suo re\" di Carlo Jachino al Teatro Dal Verme di Milano.\nNel 1925 al Teatro La Fenice di Venezia \u00e8 Ruggero ne La rondine, Pinkerton in \"Madama Butterfly\" e fece parte del cast della prima assoluta de \"Gli amanti sposi\" di Ermanno Wolf Ferrari ed al Grand Th\u00e9\u00e2tre de Monte Carlo Pinkerton in \"Madama Butterfly\" con Gilda Dalla Rizza. \nAncora Roma nel 1926 \u00e8 Giocondo in \"Giocondo e il suo re\" e nel 1929 Alfredo ne \"La traviata\" diretto da Marinuzzi con Claudia Muzio.\nRitiratosi dalle scene intorno al 1930, fu direttore della Scuola Sperimentale di Canto e Danza del Teatro dell'Opera di Roma dal 1936 al 1943.\nRecit\u00f2 nel film opera \"La signora dalle camelie\", diretto da Carmine Gallone (1947), nel ruolo di Giorgio Germont, con la voce di Tito Gobbi.\nEbbe una scuola di canto, con la quale apparve nel film musicale \"Una voce nel tuo cuore\" (1949) diretto da Alberto D'Aversa, accanto a Vittorio Gassmann. Tra gli allievi della sua scuola figurano Franca Mattiucci e Silvana Cerra.\nIl suo repertorio spazi\u00f2 dal lirico-leggero al drammatico, il ruolo che interpret\u00f2 pi\u00f9 di frequente fu quello del Conte D'Almaviva, nel \"Barbiere di Siviglia\" di Rossini. Fu inoltre uno specialista di \"Rigoletto\" (Duca di Mantova), \"La traviata\" (Alfredo) e \"Manon\" (Des Grieux).\nHa scritto un'autobiografia, rimasta inedita.\n\u00c8 il padre di Vanna Polverosi e quindi nonno di Luca Dal Fabbro.\nIncisioni.\nHa registrato per la Columbia Records e la Fonotipia."}
{"id": "2719078", "revid": "1714743", "url": "https://it.wikipedia.org/wiki?curid=2719078", "title": "Sofia di Sassonia-Weissenfels (1654-1724)", "text": "Biografia.\nEra figlia del duca Augusto di Sassonia-Weissenfels e della prima moglie Anna Maria di Mecleburgo-Schwerin. Venne chiamata con il nome della bisnonna paterna, la principessa elettrice Sofia di Brandeburgo.\nVenne data in moglie al duca Carlo Guglielmo di Anhalt-Zerbst che spos\u00f2 a Halle il 18 giugno 1676.\nContrariamente all'uso corrente nelle corti barocche dell'epoca, Sofia ed il marito condividevano la stessa camera da letto, il che fa suggerire che la loro fosse un'unione d'amore.\nDal matrimonio nacquero tre figli:\nSofia si spense all'et\u00e0 di 69 nelle sue camere del castello di Zerbst e venne sepolta il 7 giugno 1724 nella cripta principesca della chiesa di corte di San Bartolomeo. Nel 1899 il duca Federico I d'Anhalt fece trasferire i suoi resti nella tomba di famiglia dei principi di Zerbst, situata nella cappella del castello di Zerbst. Dopo la distruzione del palazzo nel 1945, i resti della bara danneggiata furono di nuovo trasferiti nella chiesa di San Bartolomeo."}
{"id": "2719079", "revid": "106908", "url": "https://it.wikipedia.org/wiki?curid=2719079", "title": "Haan", "text": "Haan \u00e8 una citt\u00e0 di 29.149 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf ed al circondario di Mettmann (targa ME).\nHaan si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2719082", "revid": "110157", "url": "https://it.wikipedia.org/wiki?curid=2719082", "title": "Nokia 5235", "text": "Il Nokia 5235, o Nokia 5235 Comes With Music, \u00e8 un telefonino touchscreen annunciato dall'azienda finlandese Nokia nel 2009. Questo telefono, appartenendo alla serie \"Comes With Music\", consente di scaricare una quantit\u00e0 illimitata di brani dal Nokia Music Store per 12 o 18 mesi. Il design \u00e8 simile al Nokia 5800."}
{"id": "2719083", "revid": "110157", "url": "https://it.wikipedia.org/wiki?curid=2719083", "title": "Heiligenhaus", "text": "Heiligenhaus \u00e8 una citt\u00e0 di 26.963 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf ed al circondario di Mettmann (targa ME).\nHeiligenhaus si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2719084", "revid": "718859", "url": "https://it.wikipedia.org/wiki?curid=2719084", "title": "Artemide Tauridea", "text": "Artemide Tauridea o \"Artemis Tauropolos\" era un epiteto della dea Artemide nella mitologia greca. Vi sono varie interpretazioni dell'attributo, infatti pu\u00f2 essere visto come:\nSi dice che la statua di Artemide \"Tauropolos\" nel tempio a lei dedicato in Attica vi fu portata da Ifigenia.\n\"Tauropolia\" era anche una festa dedicata ad Artemide nell'antica Atene, dove l'adorazione della dea era fortemente influenzata dalla tradizione scitica."}
{"id": "2719085", "revid": "28735289", "url": "https://it.wikipedia.org/wiki?curid=2719085", "title": "Marija Vujovnic", "text": ""}
{"id": "2719086", "revid": "92723", "url": "https://it.wikipedia.org/wiki?curid=2719086", "title": "Quartiere Borgo Macra", "text": "Il Borgo Macra si estende a ovest del concentrico di Racconigi e come limiti ha la piazza castello e il ponte sul fiume Macra, sviluppandosi attorno alla spina centrale di corso Regina Margherita e a via Marcellino Roda.\nStoria.\n\u00c8 uno dei tre quartieri storici della citt\u00e0 gi\u00e0 presente nella Racconigi medioevale. Denominato \"ayrale\" di Macra, fino alla prima met\u00e0 del Settecento si presentava come un agglomerato di case e cascine posto al di fuori della ex cerchia muraria.. Al fondo del borgo, nei pressi del ponte sul fiume Macra esisteva il convento dei Carmelitani risalente al XVI secolo in cui era conservata l'icona (ora pala di altare del Santuario) dedicata alla guarigione di un sordo muto, Gian Antonio Chiavassa, da parte della Madonna.\nNel Catasto napoleonico del 1813 appare strutturato in maniera molto simile a quella moderna, fatta eccezione per la zona verso il ponte di Macra ancora occupata da cascine ( e tale rimarr\u00e0 fino agli anni 70 del novecento).\nOggi il borgo \u00e8 diventato zona residenziale grazie al recupero e restauro delle vecchie abitazioni e alla vicinanza con i principali servizi cittadini.\nDensamente popolato, il borgo \u00e8, tra i quartieri cittadini, quello che nel tempo ha mantenuto pi\u00f9 viva la propria identit\u00e0 e le tradizioni popolari.\nArte.\nAl centro del borgo si trova il Santuario reale della Madonna delle Grazie costruito nel 1838 su disegno dell'ingegner Ernesto Melano e finanziato dall'allora re Carlo Alberto.\nAccanto a abitazioni modeste sorgono alcuni palazzi settecenteschi caratterizzati dalla presenza, nella facciata che prospetta sul cortile interno, di loggette e balconi coperti. Sul luogo dell'ex convento dei Carmelitani esiste ancora un dipinto sul muro di una cascina che indica il luogo in cui, secondo tradizione, apparve la Vergine Maria al sordomuto nel 1493.\nAlcune case riportano immagini religiose dipinte sulla parete spesso legate alla devozione alla Madonna.\nL'architettura delle case \u00e8 di stampo rurale. Esistono alcuni esempi di tettoie o balconi con struttura del soffitto in travi di legno.\nTradizione.\nNella tradizione locale il borgo Macra era indicato come il \"borgo delle tre emme\" : \"miseria\", \"masn\u00e0\" e \"Mado-na\" (dal piemontese: povert\u00e0, bambini e Madonna). Con queste parole venivano riassunte le caratteristiche principali del borgo: la povert\u00e0 diffusa (era un borgo di piccoli artigiani specialmente calli\u00e8, calzolai), la popolosit\u00e0 e il profondo legame con la devozione alla Madonna. Ogni anno il 26 agosto, in occasione della festa votiva del Santuario, il comitato del borgo organizza festeggiamenti religiosi e popolari."}
{"id": "2719088", "revid": "122904599", "url": "https://it.wikipedia.org/wiki?curid=2719088", "title": "Nokia X3", "text": "Il Nokia X3 \u00e8 un telefono cellulare prodotto dall'azienda finlandese Nokia e messo in commercio nel 2009. Fu il primo dispositivo Series 40 con accesso a Ovi Store."}
{"id": "2719091", "revid": "124123", "url": "https://it.wikipedia.org/wiki?curid=2719091", "title": "James Sheridan Knowles", "text": "Biografia.\nFiglio del lessicografo James Knowles (1759-1840), cugino del poeta e drammaturgo irlandese Richard Brinsley Sheridan. Gi\u00e0 all'et\u00e0 di dodici anni mostr\u00f2 un certo talento per la recitazione e nel 1793 si spost\u00f2 con la famiglia a Londra. A 14 anni pubblic\u00f2 una ballata intitolata \"The Welsh Harper\" che divenne molto popolare all'epoca. Divenne amico di William Hazlitt, Charles Lamb e Samuel Taylor Coleridge diventando in seguito pupillo di Robert Willan (1757-1812).\nNon si sa quando con certezza inizi\u00f2 la sua attivit\u00e0 di attore teatrale ma \u00e8 certo che venne incitato dai suoi amici i coniugi Le Fanu, interpret\u00f2 la parte di Amleto al Crow Theatre di Dublino. Si spos\u00f2 nell'ottobre del 1809 con Maria Charteris un'attrice teatrale che lavorava presso il teatro di Edimburgo. Nel 1810 scrisse \"Leo\", portato in scena da Edmund Kean con grande successo, scrisse poi \"Brian Boroihme\".\nIl suo primo grande successo teatrale importante fu \"Caio Gracco\" prodotto a Belfast nel 1815, in seguito fra le altre opere \"Hunchback\" (il personaggio di Julia, fra le altre, venne interpretata da Fanny Kemble e Helena Faucit) e \"The Love-chase\".\nSi \u00e8 convertito nella Chiesa Battista di Bloomsbury, quartiere di Londra."}
{"id": "2719092", "revid": "8660", "url": "https://it.wikipedia.org/wiki?curid=2719092", "title": "Monheim am Rhein", "text": "Monheim am Rhein \u00e8 una citt\u00e0 di 43.308 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf ed al circondario di Mettmann (targa ME).\nMonheim am Rhein si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2719102", "revid": "106856203", "url": "https://it.wikipedia.org/wiki?curid=2719102", "title": "Nokia X6", "text": "Il Nokia X6-00 \u00e8 uno smartphone prodotto dall'azienda finlandese Nokia e messo in commercio nel 2009. \u00c8 il primo smartphone Nokia a supportare un touch screen capacitivo."}
{"id": "2719110", "revid": "155634", "url": "https://it.wikipedia.org/wiki?curid=2719110", "title": "Leonardo Baracani", "text": "Carriera.\nBaracani appartiene alla sezione di Firenze e, dopo aver totalizzato 32 presenze in serie C1 nei tre anni di militanza (a cui vanno aggiunte due finali play-off di serie C2 del 2008, ovvero Mezzocorona-Lumezzane e Real Marcianise-Celano), \u00e8 approdato alla C.A.N. A e B nel 2008, per decisione dell'allora designatore Giancarlo Dal Forno..\nIl debutto in serie A avviene nel maggio 2009, alla penultima giornata, in occasione della partita Catania-Napoli.\nNel novembre 2009 \u00e8 protagonista di un episodio curioso e inusuale: poco prima dell'inizio della gara di campionato tra Roma e Bologna, l'arbitro designato, Matteo Trefoloni, accusa una fastidiosa lombalgia e deve rinunciare all'incarico. Immediatamente viene chiamato a dirigere l'incontro, proprio Baracani, che era il Quarto Ufficiale designato.\nIl 3 luglio 2010, con la scissione della CAN A-B in CAN A e CAN B, l'arbitro fiorentino viene inserito nell'organico della CAN B.\nIl 1\u00ba luglio 2016 viene dismesso dalla CAN B per motivate valutazioni tecniche.\nIn tutta la sua carriera ha un totale di 10 presenze in serie A."}
{"id": "2719115", "revid": "15756", "url": "https://it.wikipedia.org/wiki?curid=2719115", "title": "TgA", "text": "Il TgA \u00e8 stato il primo telegiornale nazionale italiano trasmesso in diretta su una rete televisiva commerciale nazionale. Era il telegiornale dell'emittente Rete A.\nFu fondato nel 1987 da Emilio Fede, che due anni dopo avrebbe lasciato la testata per passare a Fininvest, dove nel 1991 diede inizio alle trasmissioni di altri due notiziari, Studio Aperto su Italia 1 e TG4 su Rete 4.\nLa prima messa in onda avvenne luned\u00ec 7 settembre 1987. Il telegiornale prosegu\u00ec fino al 22 dicembre 2004, quando Rete A fu sostituita da All Music che propose un proprio notiziario, All News."}
{"id": "2719119", "revid": "28735799", "url": "https://it.wikipedia.org/wiki?curid=2719119", "title": "Galleria d'Arte Moderna di Palazzo Pitti", "text": ""}
{"id": "2719120", "revid": "177966", "url": "https://it.wikipedia.org/wiki?curid=2719120", "title": "Dogana Veneta", "text": ""}
{"id": "2719122", "revid": "1005847", "url": "https://it.wikipedia.org/wiki?curid=2719122", "title": "Suddivisioni della Repubblica Ceca", "text": ""}
{"id": "2719123", "revid": "125370993", "url": "https://it.wikipedia.org/wiki?curid=2719123", "title": "Gianpaolo Calvarese", "text": "Carriera.\nAppartenente alla sezione AIA di Teramo, ha iniziato ad arbitrare in Serie A e B nella stagione 2008-2009, dopo aver diretto in serie minori, ricevendo anche il premio di \"Arbitro CAN-C particolarmente distintosi nel corso della stagione sportiva\" nella stagione 2007-2008 (la stagione culminata con la promozione nella massima categoria arbitrale per decisione dell'allora designatore Giancarlo Dal Forno).\nIn particolare, dopo 54 presenze in serie C1 in quattro anni (compresa la finale dei play-off di serie C1 del 2008 tra Taranto e Ancona, e a cui va aggiunta la finale play-off di serie C2 del 2008 tra Lumezzane e Mezzocorona), debutt\u00f2 in serie A nel maggio 2009, nella partita Cagliari-Inter (penultima giornata). Il 3 luglio 2010, con la scissione della CAN A-B in CAN A e CAN B, l'arbitro teramano fu inserito nella CAN B.\nIl 9 giugno 2012 diresse il ritorno della finale play-off di serie B, per l'accesso in serie A, tra e . Il 2 luglio 2012 fu promosso in CAN A. Nell'agosto 2012 gli fu conferito il \"Premio BWIN\" come miglior arbitro di serie B nella stagione 2011-2012.\nIl 26 agosto 2017, in occasione della seconda giornata del campionato di serie A 2017-2018, si infortuna seriamente durante l'incontro tra e . La diagnosi parla di rottura del tendine d'Achille; l'arbitro abruzzese \u00e8 costretto dunque ad un lungo stop di quasi due mesi. Ritorna ad arbitrare la sera del 21 ottobre 2017 in occasione di Sampdoria-Crotone.\nNel dicembre del 2019 viene designato per dirigere la Supercoppa italiana 2019, disputata in Arabia Saudita tra e .\nIl 1\u00ba settembre 2020 \u00e8 confermato in deroga al limite di permanenza nel ruolo in CAN A. Lo stesso giorno viene inserito nell'organico della CAN A-B, nata dall\u2019accorpamento di CAN A e CAN B: diriger\u00e0 sia in Serie A che in Serie B. Nella stagione 2020-2021 viene designato in 16 partite del massimo campionato e in 3 in cadetteria.\nIl 20 luglio 2021 si dimette dall'AIA per motivi di lavoro (ha un\u2019azienda di integratori alimentari), terminando la sua carriera arbitrale a 45 anni, con 157 partite dirette in serie A. Dopo due settimane entra a far parte della squadra di Amazon Prime Video come moviolista delle gare di Champions League. Nel gennaio seguente diventa consulente della Roma lavorando con la prima squadra, la Primavera e la squadra femminile su video, Var, regole, caratteristiche degli arbitri, posture da tenere in area di rigore e comunicazione da tenere in caso di svantaggi."}
{"id": "2719124", "revid": "640389", "url": "https://it.wikipedia.org/wiki?curid=2719124", "title": "Aeronautica militare dell'Afghanistan", "text": ""}
{"id": "2719126", "revid": "642594", "url": "https://it.wikipedia.org/wiki?curid=2719126", "title": "Marina militare cinese", "text": ""}
{"id": "2719128", "revid": "486946", "url": "https://it.wikipedia.org/wiki?curid=2719128", "title": "Nasser al-Din Shah", "text": ""}
{"id": "2719129", "revid": "729019", "url": "https://it.wikipedia.org/wiki?curid=2719129", "title": "Royal Egyptian Air Force", "text": "La Royal Egyptian Air Force, o REAF, era l'aeronautica militare del Regno d'Egitto nel periodo tra il 1930 ed il 1950 e parte integrante delle forze armate egiziane.\nConfluita dall'Egyptian Army Air Force (EAAF) fondata il 2 novembre 1930 da Fuad I, Re d'Egitto, come componente aerea dell'esercito, ne eredita le tradizioni militari fino alla Rivoluzione Egiziana del 1952."}
{"id": "2719130", "revid": "131358", "url": "https://it.wikipedia.org/wiki?curid=2719130", "title": "Palo araldico", "text": ""}
{"id": "2719134", "revid": "339392", "url": "https://it.wikipedia.org/wiki?curid=2719134", "title": "Aeronautica militare egiziana", "text": ""}
{"id": "2719135", "revid": "339392", "url": "https://it.wikipedia.org/wiki?curid=2719135", "title": "Aeronautica militare dell'Egitto", "text": ""}
{"id": "2719137", "revid": "110157", "url": "https://it.wikipedia.org/wiki?curid=2719137", "title": "T\u00f6nisvorst", "text": "T\u00f6nisvorst \u00e8 una citt\u00e0 di 30.207 abitanti della Renania Settentrionale-Vestfalia, in Germania.\nAppartiene al distretto governativo (\"Regierungbezirk\") di D\u00fcsseldorf ed al circondario (\"Kreis\") di Viersen (targa VIE).\nT\u00f6nisvorst si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2719138", "revid": "115533", "url": "https://it.wikipedia.org/wiki?curid=2719138", "title": "Forze di autodifesa giapponesi aeree", "text": ""}
{"id": "2719139", "revid": "115533", "url": "https://it.wikipedia.org/wiki?curid=2719139", "title": "Aeronautica militare della Giordania", "text": ""}
{"id": "2719140", "revid": "198277", "url": "https://it.wikipedia.org/wiki?curid=2719140", "title": "Paolo Silvio Mazzoleni", "text": "Carriera.\nProveniente dalla sezione di Bergamo, Mazzoleni inizia ad arbitrare in Serie A nel 2004 con l'incontro tra e , dopo aver gi\u00e0 diretto molte gare nelle serie minori; in particolare dal 2000 al 2004, anno quest'ultimo in cui viene promosso nella massima categoria arbitrale per decisione dell'allora designatore Maurizio Mattei, \u00e8 inquadrato tra gli arbitri della CAN di Serie C dove gli vengono affidate in totale 52 partite di Serie C1, tra cui la finale play-off del 2004 tra e .\nTra il 2004 e il 2006, nella massima categoria nazionale \u00e8 presente anche il fratello Mario, di tre anni pi\u00f9 anziano Il 3 luglio 2010, con la scissione della CAN A-B in CAN A e CAN B, viene inserito nell'organico della CAN A. Il successivo 20 dicembre viene ufficializzata la sua nomina ad arbitro internazionale, a partire dal 1\u00ba gennaio 2011.\nIl 17 settembre 2011 dirige la sua prima \"classica\" del campionato di Serie A, quella tra e . Nel corso della carriera gli verranno affidati altri incontri di cartello del calcio italiano come -Roma, oltrech\u00e9 le stracittadine di Genova, Milano, Roma e Torino. Sempre nel 2011 \u00e8 designato per la prima volta in una gara tra nazionali maggiori: in novembre gli viene affidata l'amichevole Albania-Azerbaigian (0-1) disputatasi a Tirana.\nL'11 agosto 2012 \u00e8 designato per la finale di Supercoppa italiana a Pechino tra e , la prima partita nella storia del calcio italiano a prevedere l'utilizzo degli arbitri di porta, dopo il via libera dato dall'IFAB nel luglio precedente; la direzione di Mazzoleni \u00e8 oggetto di critiche da parte della squadra napoletana, sconfitta 4-2 ai tempi supplementari, che in segno di protesta decide di disertare a fine gara la cerimonia di premiazione.\nIl 21 aprile 2013, in occasione dell'incontro tra e , festeggia la sua 100\u00aa direzione di gara nel massimo campionato italiano di calcio. Il successivo 28 maggio si concede anche una divagazione ufficiosa, dirigendo a Torino la partita del cuore tra la nazionale italiana cantanti e il team campioni per la ricerca.\nIn campo internazionale, nel novembre 2013 fa il suo esordio nella fase a gironi di Europa League: l'UEFA lo designa per una partita della quarta giornata, tra i portoghesi del e gli spagnoli del . Il 6 agosto 2014 arriva anche il debutto in Champions League, nella gara di ritorno del terzo turno a Edimburgo tra gli scozzesi del e i polacchi . Il 9 ottobre 2014 debutta nelle qualificazioni del , arbitrando a Skopje la gara tra Macedonia e Lussemburgo. In mezzo, nel febbraio 2015 \u00e8 designato per dirigere la finale del Torneo di Viareggio tra le formazioni giovanili di e (2-1).\nIl 1\u00ba dicembre 2018, in occasione della sfida tra ed , arbitra la sua 200\u00aa gara in Serie A, appaiando Paolo Casarin tra gli arbitri lombardi che hanno diretto il maggior numero di partite nella massima serie italiana. Al termine dell'anno, per sopraggiunti limiti d'et\u00e0, esce dalle liste degli arbitri internazionali.\nIl 26 maggio 2019, con la direzione di Roma-, conclude la carriera toccando la sua 210\u00aa partita in Serie A; il successivo 3 luglio viene quindi dismesso dalla CAN A per limiti d'et\u00e0.\nPochi giorni dopo viene inserito dall'AIA nel neonato \"Gruppo VAR PRO\", formato da arbitri ritirati dall'attivit\u00e0 di campo e chiamati a svolgere la funzione di Video Assistant Referee per le gare di Serie A.\nDalla stagione 2021-2022 viene impiegato come VAR anche nel campionato di Serie B. Il 10 gennaio 2022 viene designato come VAR per la finale di Supercoppa italiana tra e ."}
{"id": "2719141", "revid": "115533", "url": "https://it.wikipedia.org/wiki?curid=2719141", "title": "Aeronautica militare giordana", "text": ""}
{"id": "2719142", "revid": "115533", "url": "https://it.wikipedia.org/wiki?curid=2719142", "title": "Aeronautica militare dell'Indonesia", "text": ""}
{"id": "2719143", "revid": "547034", "url": "https://it.wikipedia.org/wiki?curid=2719143", "title": "Kempen", "text": "Kempen \u00e8 una citt\u00e0 di 36.187 abitanti della Renania Settentrionale-Vestfalia, in Germania.\nAppartiene al distretto governativo (\"Regierungbezirk\") di D\u00fcsseldorf ed al circondario (\"Kreis\") di Viersen (targa VIE).\nKempen si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nGeografia fisica.\nAl comune di Kempen appartengono le frazioni di:\nComuni confinanti.\nKempen confina a nord con i comuni di Wachtendonk, Kerken e Rheurdt del circondario di Kleve e con Neukirchen-Vluyn del circondario di Wesel.\nA ovest sorge la citt\u00e0 extracircondariale di Krefeld.\nA sud ed a est, appartenenti al circondario di Viersen, confinano con Kempen i comuni di T\u00f6nisvorst e Grefrath."}
{"id": "2719144", "revid": "115533", "url": "https://it.wikipedia.org/wiki?curid=2719144", "title": "Aeronautica militare dell'Iraq", "text": ""}
{"id": "2719146", "revid": "610351", "url": "https://it.wikipedia.org/wiki?curid=2719146", "title": "Puckle gun", "text": "La puckle gun era una mitragliatrice ad azionamento manuale a pietra focaia, inventata da James Puckle nel XVIII secolo.\n\u00c8 stata considerata da molti la prima mitragliatrice, anche se taluni dissentono poich\u00e9 l'arma non \u00e8 azionata dal proprio rinculo, ma da una forza manuale.\nStoria.\nFu presentata per la prima volta al pubblico nel 1718 ma ebbe scarso consenso giacch\u00e9 il meccanismo era molto complesso; venne scarsamente utilizzata, come ad esempio nella spedizione per catturare Saint Lucia e Saint Vincent organizzata da John Montagu, II duca di Montagu. \nAttualmente sopravvivono solo due pezzi originali, a Boughton House e a Beaulieu Palace, due ville della famiglia Montagu.\nCaratteristiche.\nEra alimentata da un tamburo di cinque, sette, nove o undici colpi, calibro 25 o 32\u00a0mm (1 o 1,25 pollici) Il meccanismo era a pietra focaia, attivata a manovella (come la Mitragliatrice Gatling) che, azionata, faceva avanzare il tamburo e caricava e rilasciava il meccanismo, sparando il colpo. La canna era di 910\u00a0mm, e in tutto l'arma era lunga 991\u00a0mm e montata su un treppiedi, simile ad un revolver. il caricatore poteva essere rimosso e sostituito con un altro carico, permettendo una cadenza di fuoco di 63 colpi in 7 minuti, il triplo di quello di un soldato con moschetto. Essendo stata progettata per essere montata su navi, dove la salsedine corrode altri metalli, l'arma era in ottone, ma poteva essere costruita in acciaio.\nIl gruppo canna-tamburo poteva essere caricato con proiettili tondi o quadrati"}
{"id": "2719148", "revid": "287204", "url": "https://it.wikipedia.org/wiki?curid=2719148", "title": "China Open 2007", "text": "Il China Open 2007 \u00e8 stato un torneo di tennis giocato sul cemento. \n\u00c8 stata la 9\u00aa edizione del torneo maschile, che fa parte della categoria International Series \nnell'ambito dell'ATP Tour 2007, e l'11\u00aa di quello femminile facente parte della categoria Tier II nell'ambito del WTA Tour 2007. \nIl torneo si \u00e8 giocato al Beijing Tennis Center di Pechino, in Cina, dal 10 al 23 settembre 2007.\nCampioni.\nSingolare maschile.\n Fernando Gonz\u00e1lez ha battuto in finale Tommy Robredo, 6\u20131, 3\u20136, 6\u20131\nSingolare femminile.\n \u00c1gnes Sz\u00e1vay ha battuto in finale Jelena Jankovi\u0107, 6\u20137(7), 7\u20135, 6\u20132\nDoppio maschile.\n Rik De Voest / Ashley Fisher hanno battuto in finale Chris Haggard / Yen-Hsun Lu, 6\u20137(3), 6\u20130, 10\u20136\nDoppio femminile.\n Chia-jung Chuang / Su-wei Hsieh hanno battuto in finale Han Xinyun / Yi-fan Xu, 7\u20136(2), 6\u20133"}
{"id": "2719151", "revid": "28736151", "url": "https://it.wikipedia.org/wiki?curid=2719151", "title": "VII secolo a.c.", "text": ""}
{"id": "2719152", "revid": "154059", "url": "https://it.wikipedia.org/wiki?curid=2719152", "title": "Antico persiano", "text": ""}
{"id": "2719153", "revid": "339392", "url": "https://it.wikipedia.org/wiki?curid=2719153", "title": "Forze armate di Israele", "text": ""}
{"id": "2719156", "revid": "486946", "url": "https://it.wikipedia.org/wiki?curid=2719156", "title": "Aeronautica militare kazaca", "text": ""}
{"id": "2719157", "revid": "486946", "url": "https://it.wikipedia.org/wiki?curid=2719157", "title": "Kazakhstan Air and Air Defense Forces", "text": ""}
{"id": "2719158", "revid": "115533", "url": "https://it.wikipedia.org/wiki?curid=2719158", "title": "Aeronautica militare della Malesia", "text": ""}
{"id": "2719159", "revid": "599013", "url": "https://it.wikipedia.org/wiki?curid=2719159", "title": "Piero Alva", "text": "Carriera.\nClub.\nIn quasi tutte le squadre in cui ha militato si \u00e8 reso protagonista dell'attacco, creando occasioni da goal, molte delle quali finalizzate da lui stesso, e fornendo assist per i suoi compagni.\nIl 17 febbraio 2013 nella sfida contro l'Union Comercio si \u00e8 reso protagonista di un spiacevole evento antisportivo. Il portiere avversario, dopo aver recuperato il pallone, si accascia a terra per un problema muscolare e lascia cadere la palla vicino a lui. Alva, noncurante della situazione, si getta sul pallone e segna, tra le proteste di tutta la squadra avversaria."}
{"id": "2719160", "revid": "115533", "url": "https://it.wikipedia.org/wiki?curid=2719160", "title": "Aeronautica militare malese", "text": ""}
{"id": "2719161", "revid": "1305772", "url": "https://it.wikipedia.org/wiki?curid=2719161", "title": "Nicola Stefanini", "text": "Carriera.\nStefanini viene dalla sezione di Prato.\nDopo aver totalizzato 37 presenze in serie C1 nei tre anni di militanza, nel 2004 approda alla C.A.N. A-B per decisione dell'allora designatore Maurizio Mattei.\nDebutta in serie B in occasione di -. In Serie A fa il suo esordio il 21 settembre 2005 in -.\nAl termine della stagione 2010-2011 vanta 31 presenze nella massima divisione.\nIl 3 luglio 2010, con la scissione della CAN A-B in CAN A e CAN B, viene inserito nell'organico della CAN B. Il 30 giugno 2011 si dimette dall'organico della CAN B, e viene subito inquadrato come componente del Comitato Regionale Arbitri della Toscana.\nL'11 aprile 2014 \u00e8 nominato \"arbitro benemerito\"."}
{"id": "2719163", "revid": "115533", "url": "https://it.wikipedia.org/wiki?curid=2719163", "title": "Aeronautica militare del Portogallo", "text": ""}
{"id": "2719169", "revid": "2174463", "url": "https://it.wikipedia.org/wiki?curid=2719169", "title": "Pilar (Paraguay)", "text": "Pilar \u00e8 una citt\u00e0 del Paraguay, capoluogo del dipartimento di \u00d1eembuc\u00fa. \nGeografia.\nPilar \u00e8 situata a a sud-ovest dalla capitale del paese, Asunci\u00f3n. La citt\u00e0 presso la confluenza del torrente \u00d1eembuc\u00fa nel fiume Paraguay che qui segna il confine con l'Argentina.\nOrigine del nome.\nLa citt\u00e0 fu fondata il 12 ottobre 1779 con il nome di \"Villa del \u00d1eembuc\u00fa\" su ordine del governatore coloniale Pedro Melo de Portugal y Villena. Cambi\u00f2 il suo nome in \"Villa del Pilar\" quattro anni pi\u00f9 tardi per iniziativa del parroco Marcial Antonio Uliambre, originario di Saragozza, citt\u00e0 dove si venera la \"Virgen del Pilar\".\nSociet\u00e0.\nPopolazione.\nAl censimento del 2002 Pilar contava una popolazione urbana di abitanti ( nel distretto), secondo i dati della \"Direcci\u00f3n General de Estad\u00edstica, Encuestas y Censos\".\nEconomia.\nA Pilar \u00e8 presente la pi\u00f9 grande industria tessile del paese, la Manufactura de Pilar S.A., fondata dall'italiano Paolo Federico Alberzoni. La sua presenza ha creato un indotto di laboratori tessili che occupano una parte consistente della popolazione femminile. La stessa impresa ha poi diversificato il suo campo d'azione, occupandosi di produzioni alimentari.\nTurismo.\nLa citt\u00e0 ha cominciato negli ultimi anni a sviluppare il proprio settore turistico, facendo leva sulle bellezze naturali (fiume Paraguay) e sugli edifici storici presenti nel territorio. Tra questi importante \u00e8 il Museo Cabildo: costruito nel 1817 \u00e8 l'unico edificio del Cabildo conservato nel paese e ospita al suo interno numerosi reperti storici riguardanti soprattutto il periodo di Francisco Solano L\u00f3pez.\nInfrastrutture e trasporti.\nIl problema principale della citt\u00e0, l'isolamento, \u00e8 stato risolto negli ultimi anni grazie anche agli sforzi del religioso italiano padre Federico Schiavon, pi\u00f9 conosciuto come Pai Alcanc\u00eda; grazie soprattutto ai suoi richiami e alle sue iniziative \u00e8 stata portata a termine l'opera di asfaltatura della strada nazionale 4 che collega la citt\u00e0 a San Ignacio e di qui alla capitale. Si spera poi che il progettato ponte Chaco \u2013 \u00d1eembuc\u00fa, che collegher\u00e0 Pilar con le vicine province argentine di Chaco, Corrientes e Formosa, possa dare ulteriore slancio allo sviluppo della citt\u00e0."}
{"id": "2719171", "revid": "1452073", "url": "https://it.wikipedia.org/wiki?curid=2719171", "title": "Rond Vidar", "text": "Rond Vidar \u00e8 un personaggio dei fumetti DC Comics. Comparve per la prima volta in \"Adventure Comics\" n. 349 (ottobre 1966), e fu creato da Jim Shooter, Mort Weisinger e Curt Swan.\nBiografia del personaggio.\nRond era il figlio di Universo, un nemico della Legione dei Supereroi. Mandato a vivere in una famiglia sulla Terra, Rond si dimostr\u00f2 un genio nella teoria temporale, e da bambino vinse un premio per l'invenzione del Cubo del Tempo, un dispositivo che poteva trasportare i suoi contenuti nel tempo. Successivamente, il Cubo del Tempo si dimostr\u00f2 fondamentale per la Legione, che lo utilizz\u00f2 per evtiare che Universo prendesse controllo sul mondo.\nLa Legione fece di Rond uno dei membri onorari, cos\u00ec che potesse continuare le sue ricerche, collaborando a numerosi esperimenti con il super intelligente Brainiac 5. Mentre fu fondamentale in molti avanzamenti temporali, inclusa la creazione del Faro del Tempo, permettendo un viaggio nel tempo pi\u00f9 sicuro, gli esperimenti di Rond presero una piega disastrosa quando lanciarono il Professor Jaxon Rugarth in un nodo temporale trasformandolo in Infinite Man.\nCorpo delle Lanterne Verdi.\nAd un certo punto nella carriera di Rond, i Guardiani dell'Universo lo reclutarono per diventare un membro sotto copertura del Corpo delle Lanterne Verdi, dato che le Lanterne Verdi, all'epoca, furono bandite sulla Terra. Rond accett\u00f2 l'incarico e lo mantenne segreto, non comunicandolo nemmeno ai suoi compagni della Legione.\nConsiderando suo figlio (l'altra unica persona immune ai suoi poteri ipnotici) una minaccia per i suoi piani, Universo \"uccise\" Rond. Rond, tuttavia, sopravvisse all'attacco, ma decise di far credere al resto del mondo di essere morto, permettendogli di lavorare meglio sotto copertura. La verit\u00e0 (e la sua nuova identit\u00e0) venne a galla quando aiut\u00f2 a salvare Brainiac 5, Saturn Girl, Duo Damsel, e Mon-El durante l'attacco di Time Trapper, un nemico di vecchia data le cui manipolazioni causarono la morte di Superboy. A causa del bando delle Lanterne Verdi sulla Terra, lasci\u00f2 il pianeta per non farvi pi\u00f9 ritorno.\nRitiro.\nPi\u00f9 avanti nella sua carriera, Rond form\u00f2 uno stretto legame con l'ex Legionaria Laurel Gand, infine avendo una figlia da lei. Quando l'anello del potere di Rond fu distrutto in una battaglia contro il mago Mordru, Rond si ritir\u00f2 dalla carriera super eroistica.\nDopo che la Legione fu \"rilanciata\" nel 1994, Rond fece comparse saltuarie come ricercatore del viaggio nel tempo, ma non si accenn\u00f2 mai n\u00e9 al suo passato di Lanterna Verde, n\u00e9 alla sua parentela, ed un nuovo Universo fu introdotto successivamente. Come parodia visiva, il nuovo Rond indossava un costume somigliante a quello indossato dalle varie incarnazioni del Dottore in \"Doctor Who\".\nPost-Crisi infinita.\nGli eventi della miniserie \"Crisi infinita\" ricostituirono un'analogia simile a quella della continuit\u00e0 della Legione Pre-\"Crisi\", come visto nella storia di \"The Lightning Saga\" in \"Justice League of America\" e \"Justice Society of America\", e nella storia \"Superman and The Legion of Super-Heroes\" in \"Action Comics\".\nIn \"Final Crisis: Legion of 3 Worlds\", Rond, come Lanterna Verde, fu rivelato essere un membro attivo della Legione. Fu anche conosciuto come l'ultima Lanterna Verde a causa del Corpo defunto e all'assenza dei Guardiani dell'Universo da una morta e decadente Oa. Tuttavia, non fu confermato se le Lanterne Verdi erano ancora bandite sulla Terra in questa continuit\u00e0 - l'assenza della statua di Rond Vidar nell'ala della Legione nel Museo di Superman indicherebbe che il bando era ancora in atto, e che Rond era un membro sotto copertura della squadra.\nRond fu membro di un piccolo gruppo di Legionari che andarono in salvataggio della Strega Bianca dalle grinfie di Mordru finch\u00e9 non incontrarono la Legione dei Supercriminali, che giunsero in aiuto dello stregone. Visibilmente sotto numero, Rond rimand\u00f2 i suoi compagni sulla Terra per avvertire il resto della Legione dei Super Eroi prendere tempo contro i criminali finch\u00e9 non fu sottomesso da Saturn Queen e Superboy-Prime. Il padre di Rond, Universo, volle indietro l'anello della Lanterna Verde, ma Rond con aria di sfida afferm\u00f2 che suo padre non avrebbe mai avuto l'anello del potere e gli sput\u00f2 in faccia prima di essere ucciso da Superboy Prime. Con la morte di Rond, l'anello si stacc\u00f2 da lui alla ricerca di un nuovo portatore, ma si perse senza Mogo e ritorn\u00f2 su Oa, dove fu depotenziato. Il corpo di Rond fu trovato e portato su Oa da Mon-El e Shadow Lass, dove incontrarono Sodam Yat, l'ultimo Guardiano. Yat condusse una cerimonia di cremazione per Rond prima di partire al seguito dei Legionari per aiutarli a sconfiggere Superboy Prime."}
{"id": "2719172", "revid": "110157", "url": "https://it.wikipedia.org/wiki?curid=2719172", "title": "Achim (Verden)", "text": "Achim \u00e8 una citt\u00e0 di 30.162 abitanti della Bassa Sassonia, in Germania.\nAppartiene al circondario (\"Landkreis\") di Verden (targa VER).\nAchim si fregia del titolo di \"comune indipendente\" (\"Selbst\u00e4ndige Gemeinde\").\nAmministrazione.\nGemellaggi.\nAchim \u00e8 gemellata con:"}
{"id": "2719176", "revid": "38120", "url": "https://it.wikipedia.org/wiki?curid=2719176", "title": "Teseo (I Cavalieri dello zodiaco)", "text": ""}
{"id": "2719183", "revid": "486946", "url": "https://it.wikipedia.org/wiki?curid=2719183", "title": "Fernand Cortez", "text": ""}
{"id": "2719192", "revid": "46291", "url": "https://it.wikipedia.org/wiki?curid=2719192", "title": "Serapias cordigera", "text": "Serapias cordigera \u00e8 una pianta appartenente alla famiglia delle Orchidacee.\nL'epiteto specifico deriva dal latino \"cor\"=cuore e \"gerere\"=portare, con riferimento alla morfologia cuoriforme dell'epichilo del labello.\nDescrizione.\n\u00c8 una pianta erbacea geofita bulbosa, con fusto alto 20\u201350\u00a0cm, verde alla base, soffuso di rosso alla sommit\u00e0.\nL'apparato radicale \u00e8 costituito da 2, in rari casi 3, rizotuberi.\nLe foglie, lineari o lanceolate, sono di colore verde con striature violacee. Le brattee sono argentee con venature porporine.\nI fiori, da 5 a 10, , rosso-brunastri, sono raggruppati in una infiorescenza densa.\nI sepali e i petali sono uniti a formare un casco che avvolge quasi interamente la base del labello; questo \u00e8 bipartito in un ipochilo quasi interamente ricoperto dal casco tepalico, dotato di due callosit\u00e0 basali lucide, purpureo-nerastre, divergenti, ed un epichilo largo (19\u201332\u00a0mm x 12\u201323\u00a0mm), cuoriforme, rivolto verso il basso, con parte centrale densamente pelosa.\nIl ginostemio \u00e8 purpureo, i pollinii giallo-verdastri.\nFiorisce da aprile a giugno.\nBiologia.\nCome la maggior parte delle specie di \"Serapias\" si riproduce per impollinazione entomofila grazie all'opera degli insetti pronubi cui offre riparo all'interno del casco tepalico.\nDistribuzione e habitat.\nHa un areale atlantico-mediterraneo, che si estende dalla penisola iberica e dal nord Africa sino alla Turchia. In Italia si trova soprattutto nelle aree costiere tirreniche e sulle isole, rara sul versante adriatico, eccetto che in Puglia ove \u00e8 abbastanza comune. Dubbia la presenza in Sicilia.\nPredilige prati umidi, castagneti e querceti, sino a 1100 m di altitudine.\nTassonomia.\nLa specie appartiene al gruppo \"Serapias vomeracea\" (sezione \"Bilamellaria\").\nIl numero cromosomico di \"Serapias cordigera\" \u00e8 2n=36.\nSottospecie.\nSono note le seguenti sottospecie:\nIbridi.\n\"Serapias cordigera\" pu\u00f2 dare vita ad ibridi con altre specie di \"Serapias\" tra cui:\n\u00c8 stato inoltre descritto un ibrido intergenerico con il genere \"Anacamptis\":\nSpecie simili.\nSi differenzia da \"Serapias neglecta\" per la colorazione pi\u00f9 scura del labello e per l'ipochilo quasi interamente ricoperto dal casco tepalico."}
{"id": "2719194", "revid": "1305772", "url": "https://it.wikipedia.org/wiki?curid=2719194", "title": "Teatro di Ferrara", "text": ""}
{"id": "2719196", "revid": "287204", "url": "https://it.wikipedia.org/wiki?curid=2719196", "title": "Adorf (Vogtland)", "text": "Adorf (ufficialmente \"Adorf/Vogtl.\", abbreviazione di \"Adorf/Vogtland\") \u00e8 una citt\u00e0 di abitanti della Sassonia, in Germania.\nAppartiene al circondario del Vogtland.\nStoria.\nIl 1\u00ba gennaio 1999 alla citt\u00e0 di Adorf venne aggregato il comune di Leubetha."}
{"id": "2719201", "revid": "697352", "url": "https://it.wikipedia.org/wiki?curid=2719201", "title": "Adorf", "text": ""}
{"id": "2719202", "revid": "486946", "url": "https://it.wikipedia.org/wiki?curid=2719202", "title": "Adorf/Vogtland", "text": ""}
{"id": "2719203", "revid": "1005847", "url": "https://it.wikipedia.org/wiki?curid=2719203", "title": "Elezioni parlamentari in Cile del 1993", "text": ""}
{"id": "2719206", "revid": "580", "url": "https://it.wikipedia.org/wiki?curid=2719206", "title": "Marina militare della Spagna", "text": ""}
{"id": "2719208", "revid": "115533", "url": "https://it.wikipedia.org/wiki?curid=2719208", "title": "Marina militare spagnola", "text": ""}
{"id": "2719209", "revid": "115533", "url": "https://it.wikipedia.org/wiki?curid=2719209", "title": "Aeronautica militare statunitense", "text": ""}
{"id": "2719212", "revid": "115533", "url": "https://it.wikipedia.org/wiki?curid=2719212", "title": "Aeronautica militare svizzera", "text": ""}
{"id": "2719213", "revid": "115533", "url": "https://it.wikipedia.org/wiki?curid=2719213", "title": "Switzerland Air Force", "text": ""}
{"id": "2719215", "revid": "125663621", "url": "https://it.wikipedia.org/wiki?curid=2719215", "title": "Lingua persiana antica", "text": "La lingua persiana antica \u00e8 una delle antiche lingue iraniche attestate (oltre all'avestico). Il persiano antico appare in primo luogo nelle iscrizioni, nelle tavolette di argilla e nei sigilli dell'era achemenide (c. dal 600 a.C. al 300 a.C.). Esempi di persiano antico sono stati trovati in quelli che sono oggi i territori dell'Iran, dell'Iraq, della Turchia e dell'Egitto. L'attestazione di gran lunga pi\u00f9 importante \u00e8 il contenuto delle iscrizioni di Bisotun (datate al 525 a.C.).\nClassificazione.\nL'antico persiano \u00e8 un'antica lingua iranica e fa parte del gruppo linguistico iranico sud-occidentale. In qualit\u00e0 di lingua iranica, il persiano antico \u00e8 anche membro del ramo indoiranico della famiglia linguistica indoeuropea. L'avestico, l'unica altra antica lingua iranica attestata, non appartiene alla stessa divisione geografica del persiano antico ed \u00e8 tipologicamente distinta.\nEvoluzione linguistica.\nVerso il IV secolo, il tardo periodo achemenide, le iscrizioni di Artaserse II e di Artaserse III differivano abbastanza dalla lingua delle iscrizioni di Dario, tanto da essere definite \"persiano pre-medio\" o \"persiano post-antico\". Il persiano antico successivamente si evolse nel medio persiano, che \u00e8 a sua volta l'antenato nominale del neo-persiano.&lt;br&gt;\nL'iranologo Gilbert Lazard afferma, nella sua \"Persian Grammar\", che:\nIl medio persiano, a volte chiamato anche pahlavi, \u00e8 una diretta continuazione dell'antico persiano, ed era usato come lingua ufficiale scritta del paese. Conseguentemente, il persiano moderno \u00e8 una delle poche lingue indoeuropee che abbia una scrittura ancora esistente nella sua forma antica, media e moderna. Il confronto dell'evoluzione in ciascuno stadio della lingua mostra una grande semplificazione nella grammatica e nella sintassi. In realt\u00e0, secondo i documenti disponibili, la \"lingua persiana\" \u00e8 una lingua iranica i cui tre stadi (antico, medio e nuovo) si sa che rappresentano tutti una sola lingua; in altre parole il nuovo persiano \u00e8 un diretto discendente del medio e dell'antico persiano.\nSostrati.\nL'antico persiano \"presumibilmente\" ha un sostrato di lingua medica. L'elemento medico \u00e8 immediatamente identificabile perch\u00e9 non fu interessato dagli sviluppi che furono peculiari dell'antico persiano. Le forme mediche \"si trovano solo in nomi personali o geografici [...] e alcune sono tipicamente del vocabolario religioso e cos\u00ec potrebbero, in linea di principio, essere influenzate dall'avestico.\" \"Talvolta, si trovano sia forme mediche che antico persiane, il che d\u00e0 all'antico persiano un aspetto piuttosto ambiguo ed incoerente: 'cavallo', ad esempio, \u00e8 [attestato nell'antico persiano] sia \"asa\" (a. pers.) che \"aspa\" (med.).\"\nScrittura.\nIl persiano antico era scritto da sinistra a destra nell'antica scrittura cuneiforme persiana di tipo sillabico. L'antico cuneiforme persiano contiene 36 segni che rappresentano vocali e consonanti, 8 logogrammi e 3 segni che si possono combinare per rappresentare qualsiasi numerale, anche se solo alcuni numeri sono effettivamente attestati nelle iscrizioni.\nFonologia.\nNella scrittura persiana antica sono espressi i seguenti fonemi:\nVocali\nConsonanti\nGrammatica.\nSostantivi.\nTemi dell'antico persiano:\nGli aggettivi sono declinabili in modo simile.\nVerbi.\nVoci\nAttiva, Media (pres. tem. -aiy-, -ataiy-), Passiva (-ya-).\nSono attestate la maggior parte delle forme delle prime e terze persone. L'unica forma duale preservata \u00e8 \"aj\u012bvatam\" 'entrambi vissero'."}
{"id": "2719216", "revid": "326822", "url": "https://it.wikipedia.org/wiki?curid=2719216", "title": "Miina Tominaga", "text": ""}
{"id": "2719217", "revid": "260676", "url": "https://it.wikipedia.org/wiki?curid=2719217", "title": "Terremoti in Italia nel XXI secolo", "text": "La seguente lista contiene la cronologia di alcuni terremoti avvenuti nella regione geografica italiana nel XXI secolo con una magnitudo di almeno 4,0 Richter (o Mw)."}
{"id": "2719220", "revid": "110157", "url": "https://it.wikipedia.org/wiki?curid=2719220", "title": "Nokia 5310", "text": "Il Nokia 5310 XpressMusic \u00e8 un telefono cellulare prodotto dall'azienda finlandese Nokia e messo in commercio nel 2007."}
{"id": "2719230", "revid": "2189467", "url": "https://it.wikipedia.org/wiki?curid=2719230", "title": "Op\u0103l\u010denci", "text": "Gli Op\u0103l\u010denci (bulgaro: \u043e\u043f\u044a\u043b\u0447\u0435\u043d\u0446\u0438) erano un movimento di resistenza bulgaro, durante la dominazione ottomana in Bulgaria, che prese parte alla guerra serbo-turca del 1876 e alla guerra russo-turca del 1877-1878. I volontari vennero soprannominati \"op\u0103l\u010denec-pobornik\" (\u043e\u043f\u044a\u043b\u0447\u0435\u043d\u0435\u0446-\u043f\u043e\u0431\u043e\u0440\u043d\u0438\u043a) che significa \"volontario combattente\".\nIl movimento prese forma dopo il manifesto di Alessandro II (1855-1881) che annunci\u00f2 l'entrata in guerra, i primi volontari si riunirono presso Samara, da qui prese il nome della bandiera degli op\u0103l\u010denci, con al centro l'immagine della madre di Ges\u00f9 e Cirillo e Metodio. Gli op\u0103l\u010denci, comandati dal generale russo Nikolaj Grigor'evi\u010d Stoletov, parteciparono anche alle battaglie del passo di \u0160ipka, la famosa ode di Ivan Vazov \u00e8 dedicata a loro."}
{"id": "2719231", "revid": "812894", "url": "https://it.wikipedia.org/wiki?curid=2719231", "title": "Jersey", "text": ""}
{"id": "2719234", "revid": "1272592", "url": "https://it.wikipedia.org/wiki?curid=2719234", "title": "Spalto", "text": "Lo spalto, in alternativa detto anche glacis (termine francese la cui pronuncia originale \u00e8 ), indica, in ingegneria militare, un pendio artificiale di terra battuta usato nelle fortificazioni alla moderna per impedire agli assalitori di defilarsi e sfuggire al fuoco difensivo.\nSu terreni livellati le truppe che attaccano una fortezza riescono a proteggersi meglio avvicinandosi alle mura. Lo spalto ha una pendenza accuratamente calcolata in rapporto agli altri elementi verticali della fortificazione che impedisce di colpire gli elementi principali della fortificazione con un tiro diretto e obbliga i nemici ad affrontarne la salita completamente allo scoperto. Questo garantiva ai difensori una linea di visuale diretta su di loro, permettendogli di spazzare facilmente il campo con il fuoco dal parapetto della strada coperta.\nGli aggressori sono inoltre rallentati da un profondo fossato situato tra lo spalto e le mura stesse, spesso contornato su entrambi i lati da scarpa e controscarpa in muratura. Lo sviluppo dello spalto, o la presenza di spalti e fossati in sequenza rende necessario, in un assedio scientifico, un complesso e lungo lavoro di scavo per proteggere gli assalitori e consentire loro di raggiungere il fossato principale."}
{"id": "2719239", "revid": "114252630", "url": "https://it.wikipedia.org/wiki?curid=2719239", "title": "Ahrensburg", "text": "Ahrensburg \u00e8 una citt\u00e0 dello Schleswig-Holstein, in Germania.\n\u00c8 il centro maggiore, ma non il capoluogo, del circondario (\"Kreis\") dello Stormarn (targa OD).\nAmministrazione.\nGemellaggi.\nAhrensburg \u00e8 gemellata con:"}
{"id": "2719249", "revid": "1452073", "url": "https://it.wikipedia.org/wiki?curid=2719249", "title": "Infinite Man", "text": "Infinite Man \u00e8 un personaggio immaginario nell'universo della DC Comics, ed un nemico della Legione dei Super-Eroi. Comparve per la prima volta in \"Superboy and the Legion of Superheroes\" n. 233 (novembre 1977).\nBiografia del personaggio.\nQuando Rond Vidar propose di mandare un uomo abbastanza avanti nel tempo per testare la sua teoria che la Quarta Dimensione aveva una struttura circolare, il Professor Jaxon Rugarth si offr\u00ec volontario per questo viaggio singolare. La nuova macchina del tempo di Vidar, che incorporava due delle sue precedenti invenzioni, il Cubo del Tempo, e una \"Guida per l'Hyper-Tempo\", si dimostr\u00f2 pi\u00f9 potente di quanto Vidar si aspettasse, inviando Rugarth attraverso cos\u00ec tante dimensioni e cos\u00ec tanto tempo che la sua mente usc\u00ec di senno. Un nuovo s\u00e9 pi\u00f9 potente, con la conoscenza del futuro e del passato, si form\u00f2 assorbendo energia dal flusso senza sosta del tempo, autodefinendosi l\"'Uomo Infinito\", Infinite Man. Uscendo dalla linea temporale al punto in cui entr\u00f2, Rugarth attacc\u00f2 Vidar. I Legionari tentarono di proteggerlo, ma Infinite Man mand\u00f2 creature di varie ere a combatterli. Tuttavia, durante lo scontro, Vidar riusc\u00ec a sabotare la Guida per L'Hyper-Tempo e invi\u00f2 Infinite Man indietro nel suo cerchio infinito attraverso il tempo.\nVidar e Brainiac 5 lavorarono per anni cercando un modo per curare Rugarth, ma non vi riuscirono finch\u00e9 un'ondata di potere portata dalla Crisi sulle Terre infinite liber\u00f2 Infinite Man ancora una volta. Con l'aiuto della Strega Bianca, i cui incantesimi fecero s\u00ec che i poteri di Infinite Man venissero rimandati indietro nella linea temporale, la sua minaccia fu sventata. Rugarth, totalmente senza poteri, e visibilmente senza testa, fu mandato da Medicus One per un trattamento psicologico.\nQuando Brainiac 5 necessit\u00f2 una fonte di potere abbastanza forte da perforare la Tenda di Ferro del Tempo di Time Trapper, lui e Vidar ri-energizzarono Rugarth nel Cubo del Tempo, costringendolo a riprendere le vesti di Infinite Man, che quindi, con un temporaneo ausilio del campo di forza di Brainiac 5, lanci\u00f2 Time Trapper nella linea temporale, si presume all'alba dei tempi, dove vivono ancora.\nPoteri ed abilit\u00e0.\nInfinite Man \u00e8 l'incarnazione del Tempo come un ciclo infinito. Come tale, possiede un potere quasi illimitato. Pu\u00f2 viaggiare nel tempo, e pu\u00f2 spostare le persone e gli oggetti da un'epoca ad un'altra. Pu\u00f2 anche concentrare l'energia temporale in raggi da offesa, sebbene tale potere e controllo siano imperfetti."}
{"id": "2719251", "revid": "640277", "url": "https://it.wikipedia.org/wiki?curid=2719251", "title": "L'uomo che vendette la Tour Eiffel", "text": ""}
{"id": "2719254", "revid": "125653022", "url": "https://it.wikipedia.org/wiki?curid=2719254", "title": "Final Fantasy XV", "text": ", inizialmente conosciuto con il nome di , \u00e8 un videogioco action RPG del 2016, sviluppato e pubblicato da Square Enix per PlayStation 4, Xbox One e Microsoft Windows. Dal 19 novembre 2019 \u00e8 disponibile per Stadia.\nSvelato durante l'E3 del 2006 con il nome di \"Final Fantasy Versus XIII\", questo capitolo narra le vicende di Noctis Lucis Caelum, l'unico erede di una dinastia a capo dell'ultima citt\u00e0 che ancora controlla i cristalli; in circostanze impreviste combatte contro nemici che cercano di impossessarsi dei cristalli.\nInizialmente \"Final Fantasy Versus XIII\" era, secondo i suoi sviluppatori, un titolo del tutto indipendente dal resto della serie \"Fabula Nova Crystallis Final Fantasy\", con nuovi personaggi e un design visivo differente. Tuttavia, durante la conferenza Sony tenutasi all'E3 del 2013, Square Enix ha rivelato che il nome del videogioco sarebbe stato cambiato in \"Final Fantasy XV\", rendendolo quindi un capitolo della serie principale.\nIl gioco ha ricevuto un'accoglienza generalmente positiva da parte della critica specializzata, venendo promosso a pieni voti da buona parte delle testate videoludiche,\nrivelandosi inoltre un grande successo commerciale dato che i costi di sviluppo sono stati pienamente coperti gi\u00e0 solo con le vendite del D1.\n\"Final Fantasy XV\" \u00e8 il capitolo della serie che ha venduto di pi\u00f9 nel giorno di debutto con 5 milioni di copie vendute in tutto il mondo al day one.\nCirca due anni dopo l\u2019uscita, il 9 settembre 2018, Square Enix annuncia che il capitolo ha venduto 8,1 milioni di copie in tutto il mondo.\nTrama.\nNell'ambito delle trattative di pace per porre fine al lungo conflitto tra il Regno di Lucis e l'Impero di Niflheim, \u00e8 stato deciso il matrimonio del Principe Noctis Lucis Caelum con la nobile Sciamana Lunafreya Nox Fleuret, della provincia imperiale di Tenebrae, nella citt\u00e0 di Altissia. A pochi giorni dalla firma dell'armistizio, Noctis lascia cos\u00ec la capitale con i suoi tre amici pi\u00f9 fidati, Prompto Argentum, Ignis Scientia e Gladiolus Amicitia a bordo della Regalia, l'auto del padre di Noctis, Re Regis, per raggiungere il luogo della cerimonia. Durante il viaggio verso il Porto di Galdin dove avrebbero preso un traghetto per Altissia, per\u00f2, la Regalia ha un guasto e il gruppo decide cos\u00ec di trainarla alla stazione di rifornimento di Hammerhead, dove si trova Cid Sophiar, un vecchio amico di Regis, insieme a sua nipote Cindy Aurum, che si occupa dell'officina al posto suo e ripara la Regalia.\nArrivati finalmente al Porto di Galdin i quattro incontrano uno sconosciuto, il quale gli dice che al momento i traghetti per Altissia non sono disponibili per dei tumulti riguardanti Niflheim, ma prima di andarsene d\u00e0 loro una moneta per pagare il loro viaggio. Constatato che quanto detto dallo sconosciuto \u00e8 vero, Noctis e i suoi amici trovano l'occasione di superare il blocco imperiale grazie a Dino Ghiranze, un giornalista che conosce la vera identit\u00e0 di Noctis e che \u00e8 disposto ad aiutarli se in cambio raccoglieranno per lui un minerale per la sua passione di orafo. Ottenuti i servigi di Dino il gruppo dovr\u00e0 aspettare il mattino seguente per partire. Ma poco prima della partenza, tuttavia, Ignis fa vedere loro un quotidiano che reca una notizia scioccante: il giorno della firma del trattato, Niflheim ha lanciato un assalto proprio contro la capitale reale. Sconvolti, i quattro ritornano indietro e scoprono in effetti che i soldati magitek dell'Impero bloccano la strada verso Insomnia. Facendosi strada verso la collina che mostra la citt\u00e0, osservano la loro casa ridotta in fiamme, mentre dai notiziari radio si apprende che il Cristallo di Lucis, emblema del regno, \u00e8 nelle mani dell'Impero e Noctis ascolta atterrito mentre viene annunciata la propria morte, quella di suo padre e della sua promessa sposa Lunafreya.\nPerduta in una notte ogni speranza di portare la pace nella sua patria, Noctis viene contattato da Cid, il quale lo informa che il comandante Cor Leonis \u00e8 sopravvissuto e intende incontrarlo. Trovandolo in un rifugio di cacciatori, Cor Leonis intende far recuperare a Noctis le Armi Ancestrali, le armi appartenute agli antichi re di Lucis, al fine di salvare il Cristallo e reclamare il suo trono. Le prime due a essere trovate sono la Daga del Salvifico e l'Ascia del Conquistatore, dopodich\u00e9, insieme con la guardia reale sopravvissuta Monica Elshett, ottengono la loro prima vendetta contro l'Impero distruggendo il Blocco Norduscaen, una delle loro basi ancora in costruzione e che impediva l'accesso a nord verso le terre occidentali di Lucis, riuscendo anche a sconfiggere Loqi Tummelt, uno degli alti ufficiali dell'Impero. La notizia giunge subito a Niflheim, rivelando cos\u00ec all'Imperatore Iedolas Aldercapt che il Principe di Lucis \u00e8 ancora vivo, cos\u00ec come Lunafreya che possiede l'Anello di Lucis il quale permette di esercitare i poteri combinati degli antichi Re, un potere che deriva dal Cristallo stesso. Iedolas ordina a Ravus, fratello di Luna, di fermarla, ma gli viene chiesto di riconsiderare la situazione da Verstael Besithia, lo scienziato militare dell'Impero, al fine di sfruttare la Sciamana a proprio vantaggio grazie alla sua capacit\u00e0 che le permette di comunicare con i Siderei.\nGiunti alla citt\u00e0 di Lestallum il gruppo incontra Iris, la sorella di Gladio, scampata alla distruzione di Lucis con altri profughi trovando rifugio in un hotel insieme al loro maggiordomo Jared e il nipote Talcott. All'improvviso Noctis ha una breve ma intensa fitta alla testa dove ha una visione di un misterioso essere. Talcott gli rivela, inoltre, che l\u00ec vicino si trova un altro mausoleo reale dove riesce a recuperare le Gemelle dell'Inestinguibile. Tornati a Lestallum, le fitte di Noctis si fanno pi\u00f9 intese ma questa volta ha una visione della vicina Faglia di Cauthess, luogo che secondo la leggenda uno dei sei Siderei conosciuto come Titano l'Immane ha fermato un meteorite che avrebbe distrutto Eos.\nArrivati al belvedere della citt\u00e0 per osservare la Faglia, il gruppo incontra di nuovo lo sconosciuto presente al Porto di Galdin, il quale si fa chiamare Ardyn ed \u00e8 disposto ad aiutarli nuovamente scortandoli sul posto. La sua presenza fa, per\u00f2, nascere qualche sospetto all'interno del gruppo, anche perch\u00e9 riesce a far aprire un blocco imperiale che conduce verso il meteorite. Giunti alla fine del percorso Noctis scopre che c'\u00e8 un altro mausoleo reale dal quale ottiene lo Spadone del Mistico. In quel momento Titano si risveglia e separa Noctis e Gladio da Ignis e Prompto con un crollo. L'Immane sembra volerli distruggere ma i quattro riescono a ricongiungersi e ad affrontarlo, aiutati involontariamente dalle truppe magitek di Niflheim. Alla fine Noctis riesce a sconfiggere il Sidereo, il quale svanisce in un fascio luminoso verso il Principe, segno che ha ricevuto la sua benedizione; Noctis apprende infatti che Lunafreya ha convinto Titano a prestare al Re il suo potere, ovviamente superando una prova. Senza Titano a sorreggere il meteorite i quattro vengono salvati da Ardyn a bordo di una nave imperiale: Ardyn si rivela come Ardyn Izunia, il Cancelliere di Niflheim, che per\u00f2 intende aiutarli. Tornati a terra i quattro si rendono conto di aver lasciato la Regalia, cos\u00ec incaricano Cindy di trovarla. Nel frattempo Noctis viene guidato da Gentiana, la dama di compagnia di Luna, che lo guida a ottenere la benedizione di Ramuh il Tonante.\nPoco dopo Cindy li contatta rivelandogli che la Regalia \u00e8 stata requisita dall'Impero e che si trova in una delle loro basi. Infiltrandosi nella base Noctis e i suoi amici riescono ad arrivare fino al nucleo magitek, che rinforza i soldati robotici della zona, usando Ramuh per distruggerlo e allentare la presa di Niflheim sulla regione. In quel momento vengono raggiunti da Ravus, il quale si dimostra subito ostile in quanto non crede che nelle attuali condizioni Noctis sia il Vero Re, e inoltre cova rancore verso i Lucis in quanto Re Regis (secondo Ravus) li aveva abbandonati durante l'invasione di Tenebrae di Niflheim dove mor\u00ec sua madre. Prima che la situazione degeneri interviene Ardyn che ancora una volta aiuta il gruppo. Tornati a Lestallum scoprono che Jared \u00e8 stato posto sotto interrogatorio dagli imperiali venuti a sapere della presenza di Noctis in citt\u00e0, cosa che gli \u00e8 costata la vita e ha traumatizzato Iris e Talcott. Deciso a vendicare Jared, Noctis scopre che il responsabile \u00e8 il Brigadiere Generale Caligo Ulldor, al momento presente a Forte Vaullerey. Riusciti a infiltrarsi nella fortezza il gruppo riesce a catturare Caligo, ma vengono ostacolati da Aranea Highwind, una lanciera di Niflheim, che per\u00f2 alla fine li lascia andare, rivelando che lei non \u00e8 veramente un comandante ma una mercenaria; nella confusione creatasi, per\u00f2, Caligo \u00e8 riuscito a scappare.\nA questo punto il gruppo decide di partire verso Capo Caem, dove al di sotto del faro si trova uno Yacht segreto della famiglia reale di Lucis, con il quale potranno raggiungere Altissia. Il problema \u00e8 che hanno bisogno di un frammento di mythril per rimetterlo in sesto, cos\u00ec decidono di cercarlo in alcune rovine l\u00ec vicino; Gladio, per\u00f2, decide di lasciare il gruppo asserendo di dover risolvere a una faccenda personale.\nEpisode Gladiolus.\nDurante uno dei loro accampamenti Noctis, Ignis e Prompto notano una nuova cicatrice sulla fronte di Gladio e gli chiedono come se la sia procurata. Gladio comincia cos\u00ec a raccontare del suo scontro contro il Signore delle spade. Dopo essere stato sopraffatto da Ravus Nox Fleuret quando hanno distrutto la prima base imperiale, Gladio teme di non essere abbastanza forte da proteggere Noctis. Mentre il resto del gruppo cerca il mythril per riparare lo yacht a Capo Caem, lascia il gruppo per allenarsi e dimostrare che \u00e8 degno di proteggere il Re Prescelto. Gladio si incontra con Cor Leonis in un bar, dove gli chiede un modo per poter diventare pi\u00f9 forte ed essere degno di meritarsi il titolo di Scudo del Re. Il Generale gli indica quindi di sfidare il Signore delle spade Gilgamesh situato nelle rovine sotto la Faglia di Cauthess, il quale un tempo deteneva anche lui il titolo di Scudo del Re. Molti tentativi erano stati fatti per esplorare le rovine, ma ogni spedizione era finita in un fallimento e la morte di tutti i presenti, tranne che per un solo uomo: Cor Leonis, che \u00e8 riuscito a sopravvivere a malapena.\nI due si inoltrano nelle rovine sotto la faglia, e presto Gladio viene separato da Cor e incontra Gilgamesh, il quale dimostra di essere molto pi\u00f9 forte nonostante non abbia il braccio sinistro. Vedendo la paura in Gladio, Gilgamesh gli intima di diventare pi\u00f9 forte prima di poter combattere contro di lui e se ne va. Gladio si ricongiunge con Cor, il quale decide di fargli superare le varie prove degli antichi guerrieri che hanno fatto il loro stesso percorso. Durante una piccola sosta Cor rivela a Gladio che quando in passato era sceso nella faglia per sfidare Gilgamesh non aveva vinto contro il Signore delle spade, ma che Gilgamesh lo ha comunque risparmiato a differenza dei suoi predecessori in quanto aveva visto in lui qualcosa per cui potesse continuare a vivere. Superate tutte le prove Gladio \u00e8 pronto ad affrontare Gilgamesh da solo, il quale lo attende su un ponte disseminato di tutte le armi dei guerrieri che ha sconfitto.\nFinalmente Gladio riesce a tenergli testa, costringendo Gilgamesh a sfoderare tutta la sua potenza rigenerando il suo braccio. Gladio riesce a emergere vittorioso dallo scontro, e Gilgamesh riconosce che \u00e8 degno di essere lo Scudo del Re dopo aver visto che la sua paura era di sentirsi troppo debole per proteggere Noctis. Gilgamesh rivela di aver perso il suo braccio contro Cor, e in segno di riconoscimento cede a Gladio la katana che un tempo apparteneva al Generale, la Lama di Genji. Gladio e Cor lasciano le rovine, con Gladio che trasmette indirettamente le lodi che Gilgamesh aveva detto a proposito del Generale, e finalmente pu\u00f2 ricongiungersi con i suoi amici.\nArrivati sul posto Noctis, Ignis e Prompto si imbattono di nuovo in Ardyn, il quale decide di lasciar proseguire i tre in cambio del loro aiuto nel perlustrare le rovine, e sia per sorvegliarli sia per compensare alla perdita di Gladio vengono affiancati ad Aranea. Durante il tragitto la mercenaria spiega come l'Impero non \u00e8 tanto interessato alle rovine quanto ai daemon che vi abitano, dei mostri soprannaturali presenti solo nei luoghi bui e che si manifestano quando cala la notte, ed \u00e8 proprio da questi che Niflheim crea i soldati magitek. Portato a termine l'incarico Aranea si separa dal gruppo, mentre i tre vengono richiamati da Iris in quanto la centrale elettrica di Lestallum \u00e8 stata invasa dai daemon e senza la sua energia per generare luce la citt\u00e0 sarebbe caduta preda dei mostri. Tornati a Lestallum Noctis entra nella centrale, venendo aiutato da un altro volontario e insieme riescono a scacciare i daemon. Il volontario si rivela essere in realt\u00e0 Gladio, che finalmente si ricongiunge al gruppo. Di nuovo insieme i quattro partono con Iris verso Capo Caem, dove ad attenderli ci sono Talcott, Monica con il suo collega Dustin Ackers, Cid e Cindy.\nRiparato lo yacht di Regis il gruppo giunge finalmente ad Altissia, dove grazie al barista Weskham Armaugh riescono a incontrare il Primo ministro di Accordo Camelia Claustra, la quale rivela che ha con s\u00e9 Lunafreya ma che dovr\u00e0 consegnarla agli imperiali. Noctis e Camelia stringono cos\u00ec un accordo che permetter\u00e0 a Luna di evocare Leviatano l'Abissale in modo che la Siderea possa dare la sua benedizione a Noctis, mentre i suoi amici aiuteranno l'evacuazione della citt\u00e0 in caso di imprevisti. Pi\u00f9 tardi Lunafreya incomincia il rituale per contattare Leviatano, tuttavia l'intervento dell'Impero fa infuriare l'Abissale, d'altro canto non ben accetta a cedere il suo potere. Ardyn rivela le sue vere intenzioni e ferisce mortalmente Lunafreya, interrompendo il rituale; nonostante questo, Luna riesce a risvegliare i veri poteri di Noctis, permettendogli di sconfiggere Leviatano. Dopo l'esausta battaglia Noctis sviene ed \u00e8 visitato in sogno dallo spirito di Luna, che gli consegna l'Anello di Lucis.\nEpisode Ignis.\nMentre la citt\u00e0 di Altissia viene devastata dallo scontro tra Titano e le truppe di Niflheim a seguito della Rivelazione di Leviatano, Ignis \u00e8 preoccupato per l'incolumit\u00e0 di Noctis, mentre insieme a Gladio e Prompto sono in missione per evacuare la citt\u00e0, ma Ignis viene separato dagli altri. Decide di dirigersi verso l'Altare dell'Abissale, ma viene inseguito dal Brigadiere Generale Caligo Ulldor a bordo del suo nuovo blindato anfibio, uscendone infine vincitore.\nIn seguito Ignis si allea con Ravus Nox Fleuret, fratello di Luna al servizio dell'Impero, il quale dichiara che ha rinunciato alla sua fedelt\u00e0 verso Niflheim, e dopo aver ucciso Caligo si unisce a Ignis solo per arrivare da sua sorella, sottolineando che non supporta ancora Noctis. Una volta arrivati all'altare, Ignis trova Pryna, il cane di Lunafreya, ormai morente. Pryna \u00e8 una Messaggera degli d\u00e8i, la quale fa avere a Ignis una visione di Noctis che adempie alla profezia secondo cui il Re Prescelto avrebbe sacrificato la propria vita per salvare il mondo. Ignis e Ravus trovano Noctis privo di sensi e Lunafreya ormai morta. Preso dalla disperazione per non essere riuscito a proteggere sua sorella, Ravus si scaglia contro Noctis incolpandolo per la morte di Luna, ma Ignis lo ferma. Ravus spiega come Lunafreya non sia mai riuscita a vivere una vita normale, e come perfino nella morte il suo spirito non trover\u00e0 pace fino a quando la profezia non sar\u00e0 adempiuta. Ardyn, travestito da Gladio, arriva, ma Ravus vede attraverso il suo inganno e protegge Noctis e Ignis da lui.\nL'Anello di Lucis cade dalla presa inconscia di Noctis, e Ignis lo prende. Dopo che Ardyn stende Ravus con la sua magia, chiede ad Ignis di unirsi a lui o di essere ucciso. Ignis rifiuta di unirsi ad Ardyn e decide di indossare l'Anello, e inaspettatamente e temporaneamente guadagna il potere dei re, ma a costo della sua vista. Ignis sconfigge Ardyn, ottiene il rispetto di Ravus e la sua vista viene permanentemente danneggiata a causa di un'enorme cicatrice sul lato sinistro della sua faccia. Quando Noctis si sveglia alcuni giorni dopo la sua battaglia con Leviatano, trova Ignis che ha sempre vegliato su di lui. Conoscendo il destino di Noctis dalla visione che aveva visto, Ignis gli chiede di interrompere il viaggio, ma Noctis rifiuta, poich\u00e9 arrendersi renderebbe privi di significato tutti i sacrifici che gli altri avevano fatto per lui. Ignis accetta la risposta di Noctis e promette di supportarlo sempre.\nDopo che Noctis torna dal suo sonno di dieci anni all'interno del Cristallo, negli ultimi momenti prima di dirigersi verso Insomnia confessa come non avrebbe potuto fare il viaggio senza il sostegno dei suoi amici, e ringrazia Ignis per essere sempre l\u00ec per lui. Ignis versa silenziosamente una lacrima mentre Noctis prende la sua mano, tenendola stretta.\nSe per\u00f2 ad Altissia Ignis decide di seguire Ardyn il corso della storia cambia: il Cancelliere lo porta sull'aerofortezza Zegnautus, dove l'Impero custodisce il Cristallo. La voce di Lunafreya guida Ignis verso il Cristallo, dicendogli che solo il Re Prescelto pu\u00f2 adempiere alla profezia e salvare il mondo. Quando Ignis trova il Cristallo viene catturato da Ardyn, il quale rivela che lo ha attirato l\u00ec come esca per Noctis, a cui vuole far ereditare il potere del Cristallo. Ardyn rivela, inoltre, la sua vera identit\u00e0 come Ardyn Lucis Caelum, che nei tempi antichi doveva diventare il primo re di Lucis, ma a causa del fatto che aveva assorbito i daemon per salvare il mondo il Cristallo lo aveva rifiutato in quanto impuro e aveva scelto al suo posto suo fratello. Reso immortale dalla Piaga delle Stelle che ora alberga nella sua stessa anima, Ardyn ha vissuto per due millenni, aspettando il momento in cui potr\u00e0 ottenere la sua vendetta sul Cristallo che lo aveva rifiutato.\nIgnis sa che Noctis morir\u00e0 se il piano di Ardyn avr\u00e0 successo, e dichiara che il mondo non significa niente per lui se questo significa perdere il suo amico, cos\u00ec decide di indossare l'Anello di Lucis e guadagna il suo potere al prezzo della propria vita riuscendo a sconfigge Ardyn, ma non \u00e8 in grado di ucciderlo poich\u00e9 immortale. Ignis non perde la sua vista in quanto ha deciso di sacrificare la propria vita come prezzo per aver usato l'anello. Ormai sul punto di morire Ignis viene trovato da Noctis, Gladio e Prompto, arrivati l\u00ec grazie all'aiuto di Ravus. Noctis, addolorato per quanto sia incapace di proteggere chi gli \u00e8 vicino, chiede il potere del Cristallo per salvare Ignis. Noctis prende l'anello ed entra nel Cristallo, e mentre dorme al suo interno per dieci anni, gli altri tornano a Lucis. Ignis si incontra con i loro vari amici ed esplorano i mausolei reali aspettando il ritorno di Noctis. Quando Noctis ritorna, Ignis \u00e8 l\u00ec per dargli il benvenuto.\nSi dirigono verso Insomnia, dove sulla scalinata del palazzo reale Ravus lascia in eredit\u00e0 a Noctis la spada di suo padre Regis e si unisce a loro per affrontare Ardyn nella sala del trono. La luce ritorna nel mondo, e Noctis, sopravvissuto alla sua battaglia contro Ardyn, continua a governare Lucis dal palazzo reale dove Ignis va ad incontrarlo. Se questi eventi significano che la profezia del Re Prescelto \u00e8 stata comunque adempiuta o se l'anima immortale di Ardyn \u00e8 ancora presente e la Piaga delle Stelle \u00e8 stata solo rimandata \u00e8 ancora sconosciuto. In \"Final Fantasy XV: Official Works\" viene affermato che Ignis escogit\u00f2 un \"piano segreto\" per distruggere definitivamente Ardyn e scacciare l'oscurit\u00e0, riuscendo a superare persino l'intento degli d\u00e8i e portare avanti un altro futuro.\nNoctis si sveglia trovando Altissia nel caos, e Ignis che \u00e8 stato accecato durante la battaglia. Il viaggio prosegue in treno verso la capitale di Niflheim, Gralea, dove vi sono attriti tra i quattro amici causati dalle condizioni di Ignis. Il gruppo decide di fare una sosta nel regno di Tenebrae dove Noctis recupera da un altro mausoleo in una miniera la Katana del Solitario. Ripartiti Ardyn appare e inganna Noctis facendogli gettare Prompto dal treno prima di essere attaccato dai deamon, venendo salvato all'ultimo dall'intervento di Leviatano.\nEpisode Prompto.\nMentre il gruppo sta andando a Gralea per recuperare il Cristallo, Noctis viene ingannato da Ardyn Izunia e spinge Prompto fuori dal treno. Dato che sono sotto attacco imperiale il treno non pu\u00f2 fermarsi e sono costretti a lasciare indietro il loro amico. Alcuni giorni dopo, Prompto attraversa da solo le terre innevate di Niflheim, finendo per soccombere al freddo e venendo trovato da dei soldati magitek che lo portano in un impianto di produzione dei magitek. Al suo riseglio Prompto incontra Ardyn, che gli restituisce la sua pistola e lo incita a incontrarsi con suo padre, dicendogli che \u00e8 nato qui. Prompto non vuole crederci e decide di fuggire dalla struttura, usando le varie armi da fuoco attorno al complesso per farsi strada contro le varie truppe magitek. Leggendo le note di ricerca e ascoltando i registri audio di Verstael Besithia, il principale ricercatore di magitek dell'Impero, Prompto apprende che i soldati magitek sono dei cloni umani alterati dal pulviscolo dei daemon.\nTrovando dei cloni dormienti nelle loro capsule, Prompto nota che somigliano molto a lui, e hanno lo stesso codice a barre tatuato sul suo polso. Nella stanza adiacente Prompto nota una conversazione tra Ardyn e lo stesso Verstael, nel quale il Cancelliere afferma di aver riportato uno degli esperimenti rapito anni addietro da Lucis, e sapendo della presenza di Prompto gli intima di entrare per incominciare la riunione padre-figlio. Trovatisi faccia a faccia, Verstael rivela a Prompto che voleva creare un esercito virtualmente infinito di soldati, cos\u00ec ha utilizzato il proprio materiale genetico per creare dei cloni e modificarli per trasformarli nei soldati magitek, il cui funzionamento gli \u00e8 stato insegnato da Ardyn, quindi Prompto non \u00e8 altro che un clone di Verstael, il quale \u00e8 affetto dalla Piaga delle Stelle e crede che i daemon siano la forma di vita superiore che pu\u00f2 migliorare ulteriormente con la sua tecnologia magitek; lo stesso Verstael sta cercando di fondere la propria anima con una creatura magitek che ha creato, a cui si riferisce come la sua pi\u00f9 grande arma.\nSconvolto dalla verit\u00e0 appresa, Prompto spara a Verstael, ma cos\u00ec facendo d\u00e0 inizio al processo di trasferimento delle sue cellule corrotte nell'arma che ha creato. In quel momento entra Aranea Highwind, che si \u00e8 infiltrata nella struttura di produzione magitek per trovare la verit\u00e0 dietro il progetto di Verstael, sorpresa di trovare anche Prompto. Insieme cercano di uscire dalla struttura, ormai invasa dai daemon liberati, ma Aranea decide di far scappare solo Prompto con una motoslitta, promettendogli che si sarebbero rincontrati in un punto di incontro. A cavallo della motoslitta Prompto riesce a uscire dalla struttura e a sfuggire alle forze imperiali per poi accamparsi vicino a un lago scongelato. Durante la notte giunge anche Aranea, che lo esorta a tornare dai suoi amici, ma Prompto esita a causa di ci\u00f2 che ha appena appreso: \u00e8 un clone nato in una struttura imperiale per essere trasformato in un soldato magitek prima di essere rapito da Lucis e cresciuto nella Citt\u00e0 della Corona. Non pensa che Noctis e gli altri lo accetterebbero, e pensa di essere l'essere che Noctis cerca di sradicare dal mondo. Aranea insiste che le sue origini non contano, e che Prompto deve decidere per s\u00e9 stesso ci\u00f2 che vuole dalla vita prima di andarsene.\nIl giorno dopo Prompto esplora da solo la natura selvaggia, trovando delle truppe magitek distese nella neve, finendo per empatizzare con loro e immaginandosi come un altro magitek inseguito da Noctis, e vedendosi in uno dei soldati ancora funzionanti a cui decide di sparare. Ricorda di quando era giovane e viveva a Lucis nascondendo sempre il tatuaggio strano sul suo polso, senza mai avere amici. Aveva stretto amicizia con Lunafreya attraverso il suo cane messaggero, Pryna, che gli aveva mandato una lettera in cui gli chiedeva di essere amico di Noctis e di sostenerlo. Prompto non aveva capito perch\u00e9 gli aveva chiesto questo, e come poteva essere amico del Principe. Aveva cercato di migliorare s\u00e9 stesso per diventare degno di una tale posizione, ma aveva vissuto la sua vita con una sindrome dell'impostore, cercando sempre di compiacere gli altri, pensando che se avessero scoperto la verit\u00e0 lo avrebbero abbandonato. Pryna gli appare e Prompto la segue in un campo di caduti magitek dove immagina di incontrarsi in giovane et\u00e0 e incoraggia il suo giovane s\u00e9 stesso.\nSi rende conto che quello che ha detto Aranea sul decidere il proprio percorso nella vita \u00e8 vero. Si rincontra di nuovo con lei e vuole aiutarla a sconfiggere i mostri che Verstael ha creato nell'artico remoto, lontano dallo sguardo dell'Imperatore. Insieme si infiltrano in un'altra struttura magitek e distruggono Barbaros, l'esperimento di Verstael che fonde la tecnologia magitek con un mammifero. In quel momento si attiva l'Immortalis, un colossale mostro magitek serpentiforme che ora ospita l'anima di Verstael. Aranea e Prompto fuggono dalla struttura su una motoslitta con una mitragliatrice montata. Mentre Aranea guida, Prompto usa la mitragliatrice per distruggere la mostruosit\u00e0 magitek che Verstael \u00e8 diventato, desideroso di distruggere il mondo con la sua nuova potenza, ma finendo miseramente sconfitto dal ragazzo che distrugge il suo nucleo.\nAlla fine della loro avventura, Prompto dichiara ad Aranea di essere diretto a Gralea per incontrare Noctis e gli altri in modo che possa dire loro la verit\u00e0 su di s\u00e9. La mercenaria lo guarda mentre cavalca la motoslitta in lontananza, sorridendo, mentre anche Ardyn lo osserva da lontano, canticchiando la \"fanfara della vittoria\". Prompto viene catturato e imprigionato nell'aerofortezza Zegnautus a Gralea, cos\u00ec che Ardyn possa attirare e tormentare Noctis. La squadra di Noctis trova e salva Prompto. Mentre riposano in un rifugio, Noctis si scusa per essere caduto nella trappola di Ardyn che lo ha portato a spingere Prompto fuori dal treno. Prompto lo perdona, dicendo che anche lui \u00e8 caduto nelle manipolazioni di Ardyn. A quel punto Noctis afferma che non importa da dove provengano le persone, e che vorrebbe abbattere i confini cos\u00ec non ci sarebbero pi\u00f9 distinzioni tra Niflheim e i cittadini di Lucis. Prompto si complimenta con Noctis dicendogli che ha parlato come un vero re.\nMentre si trova a Tenebrae, Noctis viene a sapere che Lunafreya stava morendo a causa del suo contatto con i Siderei e che suo fratello maggiore Ravus era intenzionato a consegnargli la spada di suo padre. Intanto Ignis ha ormai la certezza da molte voci che ha sentito che le ore delle notti sono in costante crescita e con conseguente aumento del numero dei daemon: esse sono la prova dell'imminente arrivo della \"Piaga delle Stelle\", un evento apocalittico che getter\u00e0 Eos in una notte eterna dominata dai mostri.\nIn seguito, Noctis riceve la sua benedizione da Gentiana, che si rivela essere la forma umana della Siderea Shiva la Glaciale, la quale gli dona il Tridente della Sciamana, per poi raccontargli di come i Siderei erano i guardiani di Eos, ma Ifrit l'Ardente si ribell\u00f2 decidendo di sterminare l'umanit\u00e0 dopo che aveva visto come il suo dono veniva usato per la guerra, cosa che port\u00f2 alla Guerra dei Tempi dove infine i Siderei si addormentarono, facendo prima scegliere al Cristallo i nuovi guardiani della luce. Shiva rivela per\u00f2 che qualcuno ha risvegliato Ifrit, e nel cercare di fermarlo fin\u00ec sconfitta dalle forze di Niflheim dopo una dura battaglia. Ardyn appare di nuovo, rivelando che sia Prompto sia il Cristallo si trovano nella fortezza principale di Gralea, e che il Cristallo pu\u00f2 annientare i daemon.\nDopo aver raggiunto Gralea il gruppo, rimasto ormai senza armi e senza Regalia, si accorge che essa \u00e8 stata invasa dai daemon e i poteri di Noctis vengono soppressi, fino a quando Noctis si ritrova da solo e decide di indossare l'anello di Lucis che gli conferisce nuovi poteri. Ritrovando il suo coraggio, Noctis si fa strada verso la Zegnautus, un'enorme aerofortezza sopra la capitale imperiale cosparsa di daemon e soldati magitek sotto ordine di Ardyn, dove non esiste ormai alcuna traccia umana, nella cui cima \u00e8 custodito il Cristallo. Dopo che Noctis recupera la spada di Regis dal corpo senza vita di Ravus e riprende i suoi poteri sottratti, il gruppo si ricongiunge e continua ad aprirsi la strada attraverso la fortezza scontrandosi con Foras, ovvero l'imperatore Iedolas trasformato in un daemon, e un risorto Ravus corrotto dall'influenza del plasmodium mutante di cui sono composti i daemon. Costretto a separarsi nuovamente dal gruppo, Noctis infine raggiunge il Cristallo, chiedendogli di concedergli il potere di eliminare i daemon, ma improvvisamente ne viene risucchiato. In quel momento compare Ardyn, il quale svela la sua vera identit\u00e0: il suo vero nome \u00e8 Ardyn Lucis Caelum, un ex guaritore di Lucis che \u00e8 stato scelto dal Cristallo duemila anni fa.\nArdyn aveva salvato Eos assorbendo i daemon in s\u00e9 stesso, ma proprio per questo gli fu negata l'ascensione dai Siderei, in quanto considerato impuro, e coperto di infamia, mentre il fratello venne designato re dal Cristallo al suo posto. Reso immortale dal potere dei daemon, Ardyn da allora ha cercato di vendicarsi sul sangue reale e sul Cristallo, in attesa che il Re Prescelto apparisse in modo tale da distruggerli entrambi.\nEpisode Ardyn.\nEpisode Ardyn, uscito nel mese di marzo del 2019, \u00e8 l'ultimo DLC di \"Final Fantasy XV\" ed \u00e8 incentrato sul villain Ardyn Izunia.\nIl DLC si concentra sul percorso di Ardyn dopo essere stato imprigionato ad Angelgard dal fratello Somnus, e censurato dalla storia di Lucis con il nome di \"Adagium\". Dopo due millenni di prigionia, Ardyn viene ritrovato da Verstael Besithia, grazie a delle ricerche condotte sul mito scomparso che lo avevano portato proprio sull'isola.\nIzunia viene liberato e portato in un laboratorio di ricerca a Nifleheim, dove riacquisisce le forze e viene informato di ci\u00f2 che \u00e9 accaduto nel mondo nel frattempo, venendo cos\u00ec a sapere che la stirpe Lucis Caelum sopravvive ancora. Ardyn non sembra pi\u00f9 desiderare vendetta, ma Verstael riesce a convincerlo che pu\u00f2 ancora riprendersi ci\u00f2 che gli spetta aiutando l'impero a conquistare Lucis, e gli mostra la sua pi\u00f9 recente scoperta: il corpo del sidereo Ifrit, recuperato dal vulcano Ravatough.\nAlcune spie di Lucis si infiltrano nel laboratorio per sconfiggere il mostro Adagium ma svegliano Ifrit, che Ardyn, avendo scoperto il suo potere di daemonizzare gli esseri viventi assorbendone i ricordi, trasforma, apprendendo cos\u00ec di essere stato il Prescelto del Cristallo e che il fratello l'aveva tradito.\nUn'immagine di una morente Aera Mils Fleuret, prima Sciamana della storia e fidanzata di Ardyn uccisa da Somnus, convince Ardyn di essere stato abbandonato dagli dei e che \u00e8 suo dovere porre finalmente fine alla stirpe del fratello. Gli anni passano, e il rancore dell'uomo cresce ulteriormente, cos\u00ec come i suoi poteri e la sua influenza che lo porta a essere nominato Cancelliere di Nifleheim dall'imperatore Iedolas Aldercapt.\nNell'anno 734, Ardyn e l'impero organizzano un attacco a Insomnia, capitale del Regno di Lucis; Ardyn riesce a infiltrarsi indisturbato assumendo le sembianze di un ufficiale dell'esercito di Lucis e devasta la citt\u00e0 insieme a Ifrit, per farsi cos\u00ec strada fino al palazzo per uccidere il sovrano Regis, padre di Noctis.\nDopo lo scontro, il re giace privo di sensi ma riesce a invocare l'antica barriera, pi\u00f9 precisamente lo spirito dello stesso Somnus. Ardyn affronta e sconfigge il fratello, che gli chiede di perdonarlo ma dicendogli di aver fatto tutto per salvaguardare il popolo dalla Piaga delle Stelle. Izunia non vuol sentir ragione e torna alla Cittadella per uccidere definitivamente Regis, ma qui viene fermato da Bahamut, che lo porta nella dimensione del Cristallo e gli rivela che il suo destino \u00e8 quello di assorbire in s\u00e9 la Piaga e portarla nel mondo, cos\u00ec che il futuro Re di Lucis possa debellarla in modo permanente uccidendolo e donandogli sia la pace della morte che la vendetta, poich\u00e9 l'atto richieder\u00e0 il sacrificio del sovrano di Lucis.\nArdyn \u00e9 costretto a sottomettersi al fato imposto dagli dei, ma \u00e8 affranto dalla consapevolezza di essere una vittima sacrificale in un giogo delle divinit\u00e0. Tuttavia, continua la sua opera, portando nel mondo la Piaga e allo stesso tempo agevolando il cammino dell'ora nato Principe Noctis Lucis Caelum - come visto nel gioco principale - e attendendo paziente il suo ritorno quando il ragazzo viene assorbito dal Cristallo, cos\u00ec che il destino di entrambi possa compiersi.\nSconvolto da questa rivelazione Noctis viene trasportato nel regno dello spirito, dove il Sidereo Bahamut il Belligerante gli rivela la verit\u00e0, di cui gi\u00e0 erano a conoscenza fin dall'inizio sia Regis sia Luna: Noctis \u00e8 il Prescelto per diventare il Re dei Re che eliminer\u00e0 da Eos la Piaga delle Stelle. Noctis si prepara a compiere il suo destino, sapendo che la distruzione della Piaga delle Stelle gli coster\u00e0 la vita. Al suo ritorno nel regno dei mortali si risveglia sull'isola di Angelgard, scoprendo un mondo completamente oscuro e popolato dai daemon che vagano incontrastati.\nCompagni di battaglia.\nDurante la firma del trattato tra Lucis e Niflheim, molti degli Angoni avevano tradito la corona. Mentre il mondo comincia ad entrare nella notte eterna, i restanti Angoni migrano a Lestallum per prestare il loro aiuto e proteggere il mondo in attesa della venuta del Vero Re, in quanto la luce dei re del passato di Lucis \u00e8 stata restituita agli Angoni quando Lunafreya ha invocato i loro spiriti nei mausolei durante la battaglia tra Noctis e Leviatano, e possono ancora una volta brandire la magia.\nGli Angoni aiutano cos\u00ec a difendere la popolazione di Lestallum, divenuta l'ultima roccaforte dell'umanit\u00e0. Il Sidereo Bahamut decide di mostrarsi per mettere alla prova la dignit\u00e0 degli Angoni, e dopo che questi hanno prevalso in una battaglia contro di lui, Bahamut perdona il loro precedente tradimento, vedendo quanto si sono impegnati a proteggere il mondo. Gentiana, la Messaggera degli d\u00e8i nonch\u00e9 incarnazione di Shiva, spiega che l'isola di Angelgard deve essere salvaguardata in quanto \u00e8 l\u00ec che Noctis si risveglier\u00e0 dal suo lungo sonno all'interno del Cristallo. Alcuni degli Angoni vengono scelti per proteggere l'isola insieme a Gentiana. Angelgard \u00e8 l'epicentro della luce del Cristallo e il luogo di nascita di Siderei e umani, e quindi deve essere tenuta libera dai daemon. Gli Angoni tornano a Lucis per combattere i daemon e aspettare il tempo profetizzato.\nAlla fine, ogni importante avamposto cade mentre i daemon diventano pi\u00f9 forti, e il cielo diventa rosso con daemon giganti che incominciano a volare in esso, mentre il mondo sprofonda completamente nelle tenebre. Quasi un decennio dopo, quando Noctis si sveglia, gli Angoni sono l\u00ec per assistere al suo ritorno. Noctis ritorna da solo al Porto di Galdin abbandonato, e non \u00e8 noto se gli Angoni che hanno assistito al suo risveglio siano sopravvissuti o meno, ma almeno alcuni sono caduti difendendo Angelgard. Sebbene stessero combattendo una battaglia persa di fronte alle schiaccianti forze demoniache, hanno scelto di continuare a combattere per la speranza di un domani pi\u00f9 luminoso.\nArrivato al Porto di Galdin, Noctis viene soccorso da un giovane autista che gli rivela di essere Talcott, il quale lo informa che sono passati dieci anni dalla sua scomparsa e ci\u00f2 che resta dell'umanit\u00e0 si \u00e8 coalizzata creando varie fortezze per proteggersi e contrastare i daemon. Arrivano ad Hammerhead, divenuto un centro nevralgico per i cacciatori, dove Noctis si riunisce con i suoi amici, felici di poterlo rivedere. I quattro, di nuovo insieme, si dirigono verso le rovine di Insomnia. Dopo aver sconfitto un Cerberus posto a guardia del palazzo reale e Ifrit, Noctis affronta Ardyn da solo e lo uccide. Egli poi sale al trono e usando il potere dell'Anello e alla luce del Cristallo sacrifica la propria vita per eliminare definitivamente la Piaga delle Stelle e i daemon dal mondo. Nel regno dello spirito, con l'ausilio di Lunafreya, Ignis, Prompto, Gladiolus, Regis e gli antichi re di Lucis, Noctis distrugge lo spirito di Ardyn una volta per tutte.\nIn una scena dopo i titoli di coda una nuova alba sorge sopra Eos e la voce di Re Regis concede la sua benedizione agli spiriti di Noctis e Lunafreya finalmente di nuovo insieme, mentre essi si riuniscono sul trono e addormentandosi formano il logo del gioco.\nModalit\u00e0 di gioco.\nL'ex direttore Tetsuya Nomura ha dichiarato che il gameplay sar\u00e0 una derivazione realistica di quello di \"Kingdom Hearts\" con elementi da spara-tutto in terza persona. Nomura ha anche affermato che nel gioco l'estetica e la luce magica dei suoi giochi precedenti non sar\u00e0 presente, optando per un mondo basato sulla realt\u00e0. Secondo Nomura, il mondo di \"Final Fantasy XV\" sar\u00e0 basato sul mondo reale e avr\u00e0 effettivamente reali situazioni di crisi globale mondiale che accadono in esso. In riferimento a questo tema, Nomura ha affermato che vorrebbe che i personaggi agissero e si muovessero come \"persone reali\", e per questo suo desiderio ha nominato Jun Akiyama \"event director\" per la sua esperienza di regista cut-scene in \"Final Fantasy XII\".\nNomura, nel luglio 2011, ha dichiarato che la maggior parte delle cut-scene sarebbero state in real-time e che il giocatore avr\u00e0 il controllo del personaggio principale anche mentre esse scorreranno sullo schermo. Il giocatore sar\u00e0 in grado di correre e compiere varie azioni durante le cut-scene. Nomura ha definito questi nuovi tipi di cut-scene \"Real-Time Events\" e saranno cos\u00ec tutte le cut-scene del gioco. Ha affermato anche che nel gioco sar\u00e0 presente qualche scena in GCI pre-renderizzata. Gli eventi in tempo reale verranno attivati dal giocatore inaspettatamente e senza alcun preavviso a differenza di \"Final Fantasy XIII\". I giocatori dovranno aspettarsi di essere improvvisamente attaccati oppure di innescare certi eventi in tempo reale. Per esempio, quando Noctis raggiunge un ponte pedonale, un nemico pu\u00f2 apparire improvvisamente e attaccare. Un altro esempio \u00e8 un aereo che si schianta nella strada di fronte a Noctis mentre si sta camminando. Nomura ha affermato che l'implementazione di questo tipo di eventi in tempo reale, senza transizioni e senza soluzione di continuit\u00e0 negli eventi di gioco, richiede molto tempo in termini di sviluppo. Ci sar\u00e0 anche un nuovo sistema in tempo reale di illuminazione per il ciclo giorno/notte. Il giocatore ha anche la capacit\u00e0 di scattare foto ogni volta che desidera con il cellulare di Noctis.\nLe battaglie si svolgeranno in tempo reale e potranno accadere in ogni zona, dalla cima degli edifici fino al livello della strada. Nomura ha dichiarato che il gioco sar\u00e0 caratterizzato da battaglie che si svolgono in aree con grandi differenze di altezza, come mostrato nel trailer, e il giocatore dovr\u00e0 combattere utilizzando pienamente l'ambiente. L'interfaccia di battaglia \u00e8 caratterizzata da molteplici aspetti, ma principalmente da \"Magia, Oggetti, Summons e EX-ARTS\". In pi\u00f9, ci sono ritratti animati dei protagonisti nell'angolo in basso a destra dello schermo, simili a quelli dei giochi \"Drakengard\" o \"\".\nLa magia, sembra che Nomura abbia espresso la volont\u00e0 di modificare la tradizione dei precedenti episodi introducendo un sistema di magia basato principalmente sulle bombe magiche, infatti ha dichiarato che la magia sar\u00e0 usata soltanto come supporto da lancio, il numero di bombe magiche che Noctis potr\u00e0 equipaggiare \u00e8 dato dal raggiungimento dei requisiti che si sbloccheranno durante la storia principale.\nLe bombe magiche si dividono in diversi elementi, bombe di fuoco, bombe di ghiaccio, e bombe di fulmine. Durante il corso dell'avventura si troveranno spesso delle sorgenti elementali da cui attingere gli elementi da mescolare tra loro, o con oggetti del proprio inventario, per realizzare le proprie bombe. Il numero di bombe trasportabili dipende dal numero di ampolle vuote, che vengono gradualmente sbloccate col procedere dell'avventura.\nI combattimenti saranno basati sul \"party\", con un massimo di quattro personaggi alla volta pi\u00f9 un eventuale personaggio ospite (a seconda del punto in cui ci si trova nella storia); non saranno presenti attacchi di gruppo, ma potranno essere creati \"manualmente\" passando liberamente durante le battaglie di personaggio in personaggio. Ogni personaggio avr\u00e0 capacit\u00e0 uniche e il proprio attacco speciale, e tutti saranno in grado di usare la magia, anche se l'effetto sar\u00e0 diverso da personaggio a personaggio. Noctis \u00e8 l'unico personaggio in grado di usare tutti i tipi di armi nel gioco; altri personaggi avranno ciascuno le loro armi uniche. Per esempio, Prompto, uno dei personaggi, \u00e8 uno specialista di armi da fuoco e potr\u00e0 usare una visuale in terza persona per mirare precisamente nei punti deboli del nemico, edifici e altri oggetti.\nNomura dichiar\u00f2 anche nella rivista giapponese \"Dengeki PlayStation\" che mirava a creare spettacolari sequenze di battaglia come nel film in computer grafica \"\". Afferm\u00f2 anche che il team di sviluppo stava implementando una mappa percorribile interamente, usata nei maggiori giochi della serie \"Final Fantasy\" fino alla sua rimozione in \"Final Fantasy X\". Nomura successivamente disse che i giocatori avrebbero potuto pilotare aereo-navi per spostarsi fra i vari ambienti di gioco.\nCome alcuni dei giochi precedenti della serie Final Fantasy, il gioco sar\u00e0 caratterizzato da grandi campi aperti, permettendo ai giocatori di attraversare quasi tutto il campo fino alle montagne,ad eccezione dei fondali marini, infatti Noctis non potr\u00e0 immergersi in acqua in profondit\u00e0. La decisione fu presa in quanto per ricreare anche i fondali marini bisognava investire una somma di denaro ingente e fu deciso dal team di sviluppo di tagliuzzare pezzi di mappa per contenere i costi.\nNomura ha anche detto che i campi saranno molto vasti e che ci vorr\u00e0 molto tempo per arrivare da un capo all'altro; cos\u00ec, per facilitare gli spostamenti, il gioco vedr\u00e0 il ritorno di veicoli come un dirigibile per muoversi pi\u00f9 velocemente in specifiche aree di gioco; inoltre i giocatori potranno guidare auto, aeronavi e Chocobo e anche rubare serbatoi..\nQuando Nomura affida la direzione del gioco ad Hajime Tabata, il gioco ricomincia lo sviluppo, mantenendo la storia e molti elementi del gameplay, ma riproponendoli sotto il nuovo motore grafico Luminous Engine, e cambiando inevitabilmente le meccaniche. In un'intervista per Famits\u016b, viene svelato che grazie al Luminous Engine, \u00e8 possibile avere 5 milioni di poligoni per frame, con personaggi composti da massimo poligoni, di cui usati generalmente per i capelli. Per quanto riguarda Final Fantasy XV in s\u00e9, le sfide con i nemici pi\u00f9 imponenti saranno trattate come quelle standard, anche se avrete \u2013 in questo caso \u2013 possibilit\u00e0 di co-op.\nSi potranno interagire con numerosi minigiochi, come la pesca, e trattenersi nelle citt\u00e0 tra negozi e hotel. Qui, si troveranno personaggi controllati dall'intelligenza artificiale, e con i quali si potra parlare. La citt\u00e0 principale della prima met\u00e0 del gioco sar\u00e0 Restalm, che sta venendo disegnata con ispirazione alle Bahamas.\nInoltre, per ottenere le Summon si dovr\u00e0 prima sconfiggerle in battaglia. Queste ultime sono il simbolo del potere celeste all'interno del mondo di gioco, e possono essere invocate esclusivamente da Noctis.\nUn ulteriore dettaglio \u00e8 che gli MP non vengono consumati dall'utilizzo delle magie, ma da quello di alcune abilit\u00e0 speciali, come la schivata. Si potr\u00e0 inoltre equipaggiare pi\u00f9 armi contemporaneamente, scegliendone una come principale: quest'ultima avr\u00e0 un'abilit\u00e0 chiave, e potrete sostituirla con un'altra durante i combattimenti.\nA seconda dell'arma equipaggiata, poi, cambieranno anche le possibilit\u00e0 di combo che potremo realizzare. Potremo anche metterci a caccia di equipaggiamenti rari, che saranno reperibili in dungeon e altre aree particolarmente ostili. Alcune di esse vengono utilizzate sulla scia di videogiochi hack n' slash.\nInfine, si potr\u00e0 affittare un Chocobo per vagare lungo il mondo di gioco, e sar\u00e0 incluso un sistema dove dovrete cucinare degli ingredienti acquistati nei negozi cittadini o ottenuti dopo l'uccisione dei mostri. Grazie a quest'ultimo, si potranno ottenere dei bonus.\nAmbientazione.\n\"Final Fantasy XV\" parla di Noctis Lucis Caelum, ultimo erede di una nazione isolata, che detiene ancora il potere dei Cristalli. Il suo isolamento \u00e8 dovuto alla resistenza della citt\u00e0, nel proteggersi contro l'invasione degli \"eretici\".\nUno dei primi trailer ufficiali parte con la frase: \"Questa \u00e8 una fantasia basata sulla realt\u00e0.\" Il video mostra tecnologie moderne come autoveicoli, autostrade, grattacieli, stazioni di benzina, e armi automatiche estremamente somiglianti a quelle reali. Poche informazioni sono state rivelate riguardo alla trama, ma rappresentanti della Square Enix affermano che sar\u00e0 il Final Fantasy pi\u00f9 \"dark\" in assoluto.\nScreenshot dal magazine di giochi giapponese, \"Famits\u016b\", hanno rivelato una citt\u00e0 che somiglia molto alla Tokyo odierna, soprattutto il quartiere Shinjuku, dove si trovano gli uffici della Square Enix. Noctis \u00e8 visto combattere contro un Behemoth nel cuore della notte con macchine che si intravedono in lontananza.\nIn un trailer presentato all'E3 si vede una riproduzione futuristica della citt\u00e0 di Venezia.\nIn un post su uno dei forum ufficiali del gioco, Tabata afferma che le tematiche di Final Fantasy XV sono cambiate rispetto a Versus XIII, infatti l'ex director Tetsuya Nomura aveva una visione d'insieme molto pi\u00f9 gotica e \u201cdark\u201d di quella che caratterizza il progetto attuale, tanto adulta che Square Enix temeva che il gioco non sarebbe riuscito ad ottenere il rating T (Teen), decisamente pi\u00f9 vantaggioso dal punto di vista commerciale.\nPersonaggi.\nAltri personaggi.\nOltre ai personaggi principali, sono stati presentati altri personaggi, tra cui alcuni dei seguenti.\nSviluppo.\nDiretto da Tetsuya Nomura, \"Final Fantasy XV\" \u00e8 sviluppato dal team responsabile della serie \"Kingdom Hearts\", e \"\", che attualmente fanno parte dello Square Enix Firts Production Department 1. Lo scenario \u00e8 stato scritto da Kazushige Nojima basata sull'idea di Nomura. Gli eventi in tempo reale saranno diretti da Jun Akiyama che era il direttore di \"Final Fantasy XII\". La musica \u00e8 composta da Y\u014dko Shimomura, con una canzone a tema, \"Somnus Nemoris\", cantata dalla cantante statunitense Andrea Hopkins.\nNomura ha dichiarato nel maggio 2006, che assolutamente nulla \u00e8 stato fatto sullo scenario e che la squadra doveva ancora incominciare a lavorare sulla storia del gioco. Tuttavia, ha anche detto che aveva lavorato alla trama per qualche tempo nella sua mente e lui era in procinto di discutere di ci\u00f2 con il suo staff.\nIl gioco utilizza come motore di gioco il \"Crystal Tools\", appositamente progettato da Square Enix per la settima generazione di console.\nUn rumor di giugno 2008 vuole che l'allora \"Final Fantasy Versus XIII\" fosse stato messo in pausa per aiutare il team di \"Final Fantasy XIII\" nello sviluppo, ma successivamente Square disse che questa notizia era il frutto di un errore nella traduzione di un articolo di \"Famits\u016b\" dichiarando che entrambi i giochi stavano procedendo secondo i piani originari; occasionalmente, gli sviluppatori del \"Versus\" aiutano con lo sviluppo di \"Final Fantasy XIII\". Square Enix ha annunciato al suo DK\u03a33713 nel mese di agosto 2008 che la demo di \"Final Fantasy XIII\" sarebbe stata pubblicata nell'attesissimo \"Final Fantasy VII: Advent Children Complete\" in Blu-ray Disc. Famitsu pubblic\u00f2 un DVD di 50 minuti intitolato \"Re: Riplai\" il 13 dicembre 2008 con inclusi trailer della Fabula Nova Crystallis e altri giochi Square Enix.\nIl 19 dicembre 2009 un video gameplay di \"Final Fantasy Versus XIII\" fu pubblicato al Jump Festa 2010 Giappone.\nQuando fu annunciata la \"Final Fantasy XIII Ultimate Hits International\" per Xbox 360, a Nomura \u00e8 stato chiesto dai fan su Twitter qualche informazione riguardo al destino di\"Final Fantasy Versus XIII\" e la sua esclusivit\u00e0 e la sua risposta \u00e8 stata \"multipiattaforma \u00e8 quando si inizia lo sviluppo su un gioco con il presupposto di ottimizzare per pi\u00f9 piattaforme. Porting \u00e8 qualcosa che si \u00e8 fatto dopo aver sviluppato un gioco su una piattaforma in particolare. Tutto quello che posso dire ora come sviluppatore \u00e8 che Versus \u00e8 stato sviluppato appositamente per la PlayStation 3\".\nAlla fine di agosto 2010, il produttore Yoshinori Kitase era in dubbio per un lancio entro l'anno seguente, dichiarando che non era nei programmi un'uscita entro il 2011. Un piccolo trailer di \"Final Fantasy Versus XIII\" fu mostrato al Tokyo Game Show in cui Square Enix annunciava una conferenza sulla Fabula Nova prevista per l'11 gennaio 2011. Il 13 dicembre 2010 l'evento fu posticipato e chiamato \" Square Enix 1st Production Department Premier.\"\nIl trailer mostrato all'evento mostrava scene di gioco in-game, video in CG e le voci dei protagonisti. Nomura inoltre afferm\u00f2 che il gioco non sarebbe uscito nel 2011 e che prossime informazioni sarebbero state fornite probabilmente all'E3. Ma il gioco non fu presentato allo show. Nell'Agosto 2011 Nomura disse che il gioco non sarebbe apparso al Tokyo Game Show 2011, ma che Square Enix stava preparando un evento per la presentazione ufficiale del titolo.\nNel settembre 2011 Square Enix afferm\u00f2 che Versus XIII era entrato in una fase avanzata di sviluppo. Successivamente Yoshinori Kitase disse: \"\"Type-0\" e \"Versus XIII\" hanno amplificato al 100% le capacit\u00e0 di sviluppo.\" Nel settembre 2011 Nomura afferm\u00f2 che per gli effetti di illuminazione sarebbe stato usato il nuovo motore grafico Square Enix \"Luminous Engine\", mentre la meccanica di gioco sar\u00e0 fatta da un motore sviluppato appositamente per il gioco.\nIl 20 luglio 2012 viene pubblicato sul sito di Kotaku un rumor secondo il quale \"Final Fantasy Versus XIII\" sarebbe stato gi\u00e0 cancellato da tempo, ma la notizia non sarebbe stata divulgata per evitare un crollo delle azioni. Successivamente la notizia verr\u00e0 smentita ufficialmente dai produttori stessi.. Nel giugno 2013, durante la conferenza in occasione dell'E3, Sony annuncia che il gioco \u00e8 stato reintitolato \"Final Fantasy XV.\" Il giorno successivo, inoltre, viene annunciato che il gioco verr\u00e0 reso disponibile anche per Xbox One.\nNel settembre 2014 Tetsuya Nomura, in seguito a incomprensioni e al continuo prolungamento dei tempi di attesa per il gioco, viene convinto da Square Enix a dedicarsi interamente al nuovo capitolo di Kingdom Hearts e viene sostituito in regia da Hajime Tabata.\nIl 20 marzo 2015 viene pubblicata la Demo \"Final Fantasy XV: Episode Duscae\" tramite codice, acquisibile soltanto acquistando la day one edition del gioco Square Enix \"Final Fantasy: Type-0\".\nIl gioco viene poi presentato ufficialmente durante il Gamescom 2015. Il giorno dopo viene confermato che il gioco ha raggiunto il 65% del suo sviluppo e viene confermata l'uscita per il 2016.\nIn seguito, durante l'evento Uncovered di marzo 2016, vengono rivelate diverse novit\u00e0, tra cui un anime, un film in CGI intitolato \"\" di cui era stato tenuto nascosto lo sviluppo, e la Platinum Demo. Inoltre viene pubblicato un nuovo trailer e viene rivelata la data d'uscita internazionale, il 30 settembre 2016, posticipata poi al 29 novembre.\nIl 30 gennaio 2017 a Tokyo, in occasione della conferenza per il 30\u00ba anniversario della serie Final Fantasy, Square Enix annuncia ufficialmente l'uscita del primo DLC di Final Fantasy XV, dedicato a Gladio. L'espansione viene resa disponibile a partire dal 28 marzo 2017 per PS4 e Xbox One, insieme con una patch che modifica quasi interamente il capitolo 13 della storia. Il secondo e il terzo DLC, dedicati rispettivamente a Prompto e Ignis, vengono annunciati nell'estate del 2017. Il primo vede la luce il 29 giugno, il secondo viene mostrato tramite gameplay trailer il 30 ottobre 2017 alla Paris Games Week, con data di uscita fissata al 13 dicembre dello stesso anno.\nNel corso della Gamescom 2017 viene annunciata anche una versione per PC, sviluppata in collaborazione con NVIDIA e intitolata Final Fantasy XV Windows Edition. L'uscita di questa versione avviene il 6 marzo 2018.\nIl 29 novembre 2017, in occasione del primo anniversario di Final Fantasy XV, viene trasmesso un Active Time Report con nuove informazioni sul futuro del gioco. Gli sviluppatori rendono disponibile una nuova patch che consente il Character Swap, e assicurano il supporto per tutto l\u2019anno successivo al gioco. Viene anche confermato un secondo season pass per il 2018 con tre nuovi DLC, il primo dei quali viene rivelato essere dedicato all\u2019antagonista Ardyn Lucis Caelum.\nil 15 gennaio 2018, Square Enix annuncia tramite il canale YouTube ufficiale del gioco, la definitiva Final Fantasy XV Royal Edition. La Royal Edition comprender\u00e0 il gioco base insieme con tutte le patch e i DLC gi\u00e0 disponibili, pi\u00f9 tutti i bonus preordine e il nuovo Royal Pack, ma non i tre DLC in uscita nel 2018, che saranno inclusi in un secondo season pass. Il Royal Pack includer\u00e0 invece un nuovo mezzo, il Royal Vessel, con cui sportarsi nei mari di Eos, un capitolo 14 quasi completamente riscritto, con una mappa esplorabile pi\u00f9 grande e nuovi filmati, una nuova visuale in prima persona, un rivisitato sistema di panoplia, nuove armi, skin, boss e un dungeon inedito. Questa espansione potr\u00e0 anche essere acquistata singolarmente al prezzo di circa 20 \u20ac per i possessori del gioco base.\nLa Final Fantasy XV Royal Edition \u00e8 stata pubblicata assieme alla versione per PC il 6 marzo 2018."}
{"id": "2719255", "revid": "729019", "url": "https://it.wikipedia.org/wiki?curid=2719255", "title": "Ludwig Apfelbeck", "text": "Biografia.\nFin dal 1939, Ludwig Apfelbeck lavor\u00f2 per BMW nello sviluppo delle distribuzioni per le testate dei motori a 4 tempi. Apfelbeck svilupp\u00f2 un sistema che differiva dagli altri disegni di motori a 4 valvole per l'opposizione di valvole della stessa funzione e per condotti di aspirazione verticali rispetto alla camera di combustione, in modo da ottenere un migliore riempimento del cilindro e migliori condizioni termiche allo stesso tempo. Questo tipo di testata prese il suo nome e quindi viene chiamata \"Testata Apfelbeck\". Dopo la seconda guerra mondiale Apfelback lavor\u00f2 presso la Horex (1952), poi per la Maico (1955) e infine per la KTM, che nel 1957 lasci\u00f2 per rientrare alla BMW, ove lavor\u00f2 nell'incremento delle prestazioni dei motori della casa bavarese.\nPer questo scopo voleva utilizzare un suo brevetto del 1935 dimostrando al banco prova che per ottenere maggiore potenza erogata era necessario cambiare l'azionamento delle valvole. Questo suo ruolo venne per\u00f2 interrotto dall'arrivo del giovane ingegnere Paul Rosche. \nNel 1965 il \"Motore Apfelbeck\" raggiunse 129 cavalli litro sul banco prova. Questo per BMW significava essere ai vertici delle competizioni su monoposto. Inoltre in futuro testate di tipo Apfelbeck furono utilizzate per stabilire numerosi record di velocit\u00e0."}
{"id": "2719259", "revid": "599013", "url": "https://it.wikipedia.org/wiki?curid=2719259", "title": "N\u00e1ndor D\u00e1ni", "text": "Biografia.\nPartecip\u00f2 alle gare di atletica leggera delle prime Olimpiadi moderne che si svolsero ad Atene, negli 800 metri, vincendo la medaglia d'argento, dopo aver corso in 2'11\"8 in finale."}
{"id": "2719261", "revid": "106908", "url": "https://it.wikipedia.org/wiki?curid=2719261", "title": "D\u00e1ni N\u00e1ndor", "text": ""}
{"id": "2719262", "revid": "287204", "url": "https://it.wikipedia.org/wiki?curid=2719262", "title": "Nandor Dani", "text": ""}
{"id": "2719268", "revid": "1924342", "url": "https://it.wikipedia.org/wiki?curid=2719268", "title": "The River (singolo Bruce Springsteen)", "text": "The River \u00e8 una canzone del cantautore statunitense Bruce Springsteen tratta dall'album omonimo del 1980. Fu pubblicata come singolo in alcuni paesi europei, ma non negli Stati Uniti.\nStoria.\nLa canzone fu eseguita in pubblico per la prima volta durante i concerti dell'evento \"No Nukes\" organizzati dal collettivo antinuclearista Musicians United for Safe Energy al Madison Square Garden nel settembre del 1979, molto prima di essere pubblicata. In questa occasione, Springsteen raccont\u00f2 di essere stato ispirato, nella stesura del brano, dalla vicenda familiare di sua sorella Virginia, rimasta incinta a 17 anni, e del cognato.\n\"The River\" fa uso di una parte ossessionante di armonica, ed in qualche modo \u00e8 una prefigurazione dello stile del suo successivo album, Nebraska. Le immagini del ritornello e la fine della canzone sono state ispirate dai versi della hit del 1950 di Hank Williams \"Long Gone Lonesome Blues\". La descrizione della canzone di come le difficolt\u00e0 economiche fossero intrecciate con la cultura locale presagiva anche la popolarit\u00e0 negli anni '80 dell'heartland rock:\n\"I come from down in the valley,\nWhere mister when you're young \u2013\nThey bring you up to do, like your daddy done\nI got a job working construction, for the Johnstown Company\nBut lately there ain't been much work, on account of the economy\nNow all them things that seemed so important \u2013\nWell mister, they vanished right into the air\"\nLo scrittore Robert Hilburn ha descritto la canzone come \"un classico schema di qualcuno che deve riadattare rapidamente i suoi sogni, [affrontando] la vita cos\u00ec com'\u00e8, non un mondo della sua immaginazione\". \nIn tutta la canzone il fiume \u00e8 visto come un simbolo per i sogni del futuro. Il narratore mantiene vive le sue speranze anche se realisticamente iniziano a fallire.\n\"That sends me down to the river,\nThough I know, the river is dry.\nIt sends me down to the river, tonight.\"\nNel 2015, Springsteen ha dichiarato di considerare \"The River\", \"Point Blank\", \"Independence Day\" e \"Stolen Car\" come \"il cuore e l'anima\" dell'album The River. \"The River\" e alcune altre canzoni dell'album come \"Wreck on the Highway\" e \"Stolen Car\", si dice che segnino una nuova direzione nella sua scrittura: queste ballate intrise di un senso di disperazione anticipano il suo album Nebraska. Lo stesso Springsteen ha notato che \"Wreck on the Highway\" \u00e8 una delle canzoni che riflette un cambiamento nel suo stile di scrittura, che collega The River a Nebraska.\nNel 1995 fu inserito anche nella raccolta \"Greatest Hits\" e nel 2003 in \"The Essential Bruce Springsteen\"."}
{"id": "2719273", "revid": "118285383", "url": "https://it.wikipedia.org/wiki?curid=2719273", "title": "Francescani spirituali", "text": "Con l'espressione Francescanesimo spirituale si possono intendere due fenomeni, distinti ma collegati tra loro, della storia dei primi due secoli del movimento francescano.\nLa dissidenza francescana prima degli Spirituali.\nUna corrente di sostenitori della povert\u00e0 assoluta (frati che, infatti, erano spesso chiamati \"Zeloti\", o \"Zelanti\") era gi\u00e0 viva alla morte di san Francesco. Alcuni frati, infatti, in contrapposizione con l'ala meno rigorista dell'Ordine (che spesso veniva chiamata semplicemente \"la Comunit\u00e0\"), volevano mantenersi strettamente fedeli all'esempio di san Francesco, vivendo in assoluta povert\u00e0 (sia come singoli, sia come conventi, sia come Ordine) e rinunciando ad ogni privilegio, soprattutto alle dispense, spesso concesse dal Papa, all'osservanza letterale della Regola.\nVerso la met\u00e0 del XIII secolo, alcuni di questi francescani pi\u00f9 rigoristi (rimasti tuttora anonimi) scoprirono una singolare coincidenza tra le loro aspirazioni e le attese apocalittiche di Gioacchino da Fiore, che preannunciava l'avvento di un'era in cui lo Spirito Santo avrebbe guidato l'umanit\u00e0 e rivelato il senso pi\u00f9 profondo delle Scritture, al di l\u00e0 della loro interpretazione letterale. Secondo Gioacchino, nell'et\u00e0 dello Spirito sarebbe nata una Chiesa priva di gerarchia e guidata da \"uomini spirituali\": quei Francescani si riconobbero negli \"uomini spirituali\" attesi dall'abate di Fiore, e cominciarono anche a produrre o rielaborare opere dai toni profetizzanti che attribuirono, o in certa misura ricondussero, allo stesso Gioacchino (Commento al profeta Geremia, \"Liber de Flore\", ecc.). Vale la pena di ricordare che la figura di Gioacchino da Fiore continu\u00f2 ad alimentare per tutto il corso del medioevo e dell'et\u00e0 moderna aspettative di un imminente cambiamento nella sfera ecclesiologica e pertanto sociale che, in alcuni casi, sfoci\u00f2 in movimenti condannati quali eretici (vedi, ad esempio, Gerardo di Borgo San Donnino e lo scandalo dell'Evangelo eterno).\nIl divieto emesso dal II Concilio di Lione (1274) di dare vita a nuove congregazioni religiose rispetto a quelle gi\u00e0 autorizzate dal Lateranense IV colp\u00ec movimenti ancora fluidi e in attesa di approvazione ecclesiastica, variamente legati ad aspirazioni di vita povera e radicalmente evangelica: fra gli altri, i Saccati in Occitania, gli Apostoli in Italia centro-settentrionale, nonch\u00e9 settori rigoristi dei Francescani, primi nuclei della dissidenza degli Spirituali e dei Fraticelli consolidatisi nei decenni successivi. Il loro rifiuto di allinearsi alle disposizioni conciliari (rientrando o rimanendo sotto la disciplina di un Ordine gi\u00e0 esistente) fece s\u00ec che nei loro confronti si attuassero procedure repressive, culminate nel carcere a vita e poi nel rogo per Gherardo Segarelli e in una carcerazione ultradecennale per gli esponenti pi\u00f9 in vista dei rigoristi francescani.\nLa nascita del movimento degli Spirituali.\nLa questione degli Spirituali comincia a delinearsi esplicitamente nel Capitolo generale del 1282 (convocato a Strasburgo). Il Capitolo affida a sette maestri dell'Universit\u00e0 di Parigi (tra i quali i futuri ministri generali Arlotto da Prato e Giovanni Minio da Morrovalle) l'esame delle opinioni di Pietro di Giovanni Olivi. Questo esame sfocer\u00e0 nella condanna di trentaquattro proposizioni dell'Olivi in materia di \"uso povero dei beni materiali\" (\"usus pauper\"): un memoriale con l'elenco di queste proposizioni \u00e8 mandato a tutti i conventi di Provenza, e in un documento (\"Littera septem sigillorum\") vengono enunciate ventidue affermazioni che Olivi deve sottoscrivere in segno di ritrattazione. Olivi inizialmente accetta di sottomettersi, anche se in seguito affermer\u00e0 di essere stato costretto senza che gli fosse data la possibilit\u00e0 di sostenere le proprie ragioni. Il successivo capitolo di Milano (1285) proibir\u00e0 a tutti i frati la lettura delle opere di Olivi.\nAlla fine del XIII secolo e nei primi anni del XIV secolo, il movimento in cui i dissidenti francescani si organizzano comincia ad assumere vaste proporzioni.\nEssi trovano una certa protezione soprattutto da parte di alcuni re e persino alcuni cardinali (ad esempio Napoleone Orsini), anche se normalmente continueranno ad essere osteggiati dalla maggior parte dei frati e da quasi tutti i papi dell'epoca.\nSi verific\u00f2 per\u00f2 una significativa eccezione: il papa Celestino V concesse ai seguaci di Angelo Clareno l'indipendenza dal resto dell'Ordine (indipendenza poi annullata dal successore Bonifacio VIII). Ma eccezione fu, in parte, anche papa Clemente V, che inizialmente studi\u00f2 delle soluzioni per recepire le istanze degli Spirituali.\nIl Capitolo elettivo di Anagni (maggio 1296) fu poco pi\u00f9 che una finzione giuridica, per confermare la rinuncia forzata da parte del ministro generale Raimondo Gaufridi, un occitano che sicuramente nutriva una certa ammirazione per gli Spirituali legati ad Olivi, e la nomina di Giovani da Morrovalle, fermamente voluta da Bonifacio VIII. Il problema degli Spirituali entrava cos\u00ec nel vivo. Se Celestino V aveva concesso al gruppo di Liberato e Clareno la possibilit\u00e0 di uscire dall'Ordine, Bonifacio VIII, subito dopo la sua elezione, annull\u00f2 la concessione del suo predecessore.\nMomento di forza del movimento e sua successiva repressione: i \"Fraticelli\".\nPoco dopo la sua elezione (1305), papa Clemente V istitu\u00ec una commissione cardinalizia, che si riuniva nell'abbazia di Notre-Dame du Groseau, presso Malauc\u00e8ne, con l'incarico di esaminare la situazione dell'Ordine francescano e proporre soluzioni per le divisioni interne che ormai si stavano trasformando in aperti contrasti e sembravano preludere ad una spaccatura definitiva dell'Ordine.\nIl nuovo ministro generale, Gonzalve de Balboa, in una circolare inviata alla fine del 1309, aveva ordinato che tutte le rendite e i beni immobili detenuti dai frati fossero espropriati. Nell'aprile dello stesso anno papa Clemente V aveva pubblicato la lettera bollata \"Dudum ad apostolatus\", che tra l'altro tutelava gli Spirituali.\nSpinti dalla necessit\u00e0 di mostrare una vera intenzione di riforma a proposito della povert\u00e0, i membri del Capitolo di Padova (giugno 1310) presero decisioni molto forti: confermarono alcune riforme interne gi\u00e0 avviate in passato, rendendole anzi ancora pi\u00f9 severe, ordinarono che ai frati venissero espropriati tutti gli oggetti superflui o preziosi: vesti raffinate, libri, utensili, opere d'arte.\nLa preoccupazione principale di Clemente V, comunque, restava la tutela dell'unit\u00e0 dell'Ordine, e soprattutto dopo il Concilio di Vienne (1311-1312) egli mostr\u00f2 di non volere accogliere le istanze degli Spirituali: Ubertino e Angelo Clareno, considerando ormai irreparabile la corruzione della maggior parte dell'Ordine, chiedevano che gli Spirituali potessero formare un Ordine a parte, ma anche il papa (come ovviamente i superiori francescani) rifiutava di dar seguito a questa richiesta.\nDa questo momento gli Spirituali furono perseguitati apertamente dai loro superiori locali, e si ritrovarono sempre pi\u00f9 ai margini dell'Ordine. Gli Spirituali di Provenza scrissero una lettera al Capitolo generale di Napoli (maggio-giugno 1316) in cui esponevano la loro situazione, ma il presidente dell'assemblea (il provinciale della Terra di Lavoro) si rifiut\u00f2 anche solo di leggere il loro appello.\nPochi mesi dopo il Capitolo del 1316 venne eletto papa Giovanni XXII, e sarebbe stato lui a \u201cchiudere\u201d d'autorit\u00e0 la questione: il papa incaric\u00f2 della repressione degli Spirituali l'inquisitore Bernardo Gui. Con le lettere bollate \"Quorundam exigit\", \"Sancta Romana\" e \"Gloriosam Ecclesiam\", tra il 1317 ed il 1318 gli Spirituali vennero definitivamente sospinti nell'area dell'eresia e da quel momento spesso furono condannati al rogo.\nTra gli Spirituali legati all'area occitana e nord-italiana vanno almeno ricordati alcuni frati come Ubertino da Casale, Guido da Mirepoix, Bartolomeo Sicardi ed anche Giovanni da Rupescissa, che pu\u00f2 essere considerato un epigono del movimento. Anche i cosiddetti \"Fratelli della Vita Povera\" di Angelo Clareno si possono ricondurre al movimento spirituale, e con gli Spirituali occitani i Fratelli di Clareno condivisero molte persecuzioni.\nAlcune frange spirituali continuarono a sopravvivere, soprattutto in Toscana e Italia meridionale, dove ricevevano il nome di \"Fraticelli\".\nI Michelisti o \"Fraticelli \"de opinione\"\".\nTalvolta vengono erroneamente equiparati agli Spirituali anche i Michelisti, rimasti fedeli al ministro generale Michele da Cesena dopo la sua fuga da Avignone e la conseguente deposizione; si trattava tuttavia di due correnti radicalmente differenti: i Michelisti, infatti, difendevano l'assoluta povert\u00e0 di Cristo e degli Apostoli (come peraltro aveva fatto tutto l'Ordine francescano - Spirituali e Comunit\u00e0 - fino alla condanna di questa tesi da parte di Giovanni XXII, nel 1323, con la lettera bollata \"Cum inter nonnullos\"), ma non brillavano per una particolare condotta di povert\u00e0 personale e non ebbero mai rapporti particolarmente stretti con Ubertino da Casale o Angelo Clareno.\nL'Osservanza.\nAnche il movimento dell'Osservanza va distinto da quello degli Spirituali: sorti verso la met\u00e0 del XIV secolo, gli Osservanti rimasero sempre fedeli al Papato e non assunsero quei toni polemici e apocalittici che spesso avevano caratterizzato i loro confratelli rigoristi del secolo precedente; gli Osservanti sopportarono pazientemente le ostilit\u00e0 del resto dell'Ordine (i Conventuali) sino al 1517, quando ottennero un importante riconoscimento da papa Leone X. Alla fine del XIX secolo i diversi rami dell'Osservanza confluirono nell'Ordine dei Frati Minori."}
{"id": "2719275", "revid": "18379", "url": "https://it.wikipedia.org/wiki?curid=2719275", "title": "Spirituali", "text": ""}
{"id": "2719276", "revid": "599013", "url": "https://it.wikipedia.org/wiki?curid=2719276", "title": "Attilio Santarelli", "text": "Caratteristiche tecniche.\nGiocatore.\nDurante la sua carriera divenne famoso per la sua abilit\u00e0 nel parare i rigori, avendone parati tra l'altro due nella stessa partita di Serie A (vittoria esterna del Bologna sul Napoli dell'8 dicembre 1957, in cui neutralizz\u00f2 le conclusioni dal dischetto di Cesare Franchini e Beniamino Di Giacomo),nonch\u00e9 per le uscite temerarie.\nCarriera.\nGiocatore.\nDopo una carriera dilettantistica che lo vede esordire nel Faenza quando era ancora sedicenne, nel torneo di Promozione 1950-1951, a cui segu\u00ec una stagione al Baracca Lugo, comincia la carriera professionistica nel 1953, in Serie B, al Cagliari che alla sua prima stagione (1953-1954) si piazza al terzo posto del torneo dopo la sconfitta nello spareggio per la promozione a Roma contro la Pro Patria.\nNel 1956 si trasferisce quindi al , in Serie A, dove debutta il 5 maggio 1957, nella sfida interna contro la . In Emilia collezion\u00f2, tutte in massima serie, 154 presenze in coincidenza con gli ultimi anni della gestione di Renato Dall'Ara, nella cui squadra avrebbe vinto nel 1961 la Coppa Mitropa e, nel successivo campionato, sarebbe arrivato quarto in classifica.\nTermin\u00f2 la carriera ad alto livello in massima categoria con il , dov'era stato chiamato da Edmondo Fabbri, facendo da secondo a Dino Zoff. In carriera ha totalizzato complessivamente 161 presenze in Serie A e 58 in Serie B.\nAllenatore.\nIntrapresa la carriera da allenatore guidando, tra dilettanti e semiprofessionisti, squadre prevalentemente adriatiche come Faenza, Fano, Riccione e ; con questi ultimi, peraltro, nella partita valevole per la promozione in Serie C ritorn\u00f2 a giocare tra i pali per sostituire il suo portiere infortunato, parando nell'occasione due rigori.\nMuore nella sua Faenza, all'et\u00e0 di settantatr\u00e9 anni, nel luglio del 2007."}
{"id": "2719277", "revid": "15756", "url": "https://it.wikipedia.org/wiki?curid=2719277", "title": "Abidjan Basket-ball Club", "text": "La sezione pallacanestro del Abidjan Basket-ball Club (conosciuto anche come ABC) \u00e8 una delle principali squadre di Abidjan, in Costa d'Avorio.\nLa sezione maschile ha vinto cinque titoli nazionali, cinque Coppe della Costa d'Avorio, due Supercoppe e una Coppe dei Campioni africane.\nLa sezione femminile ha vinto cinque titoli nazionali, quattro Coppe della Costa d'Avorio e due Supercoppe."}
{"id": "2719278", "revid": "767487", "url": "https://it.wikipedia.org/wiki?curid=2719278", "title": "Johannes Hauer", "text": "Biografia.\nJohannes Hauer \u00e8 nato nel 1984 a Villingen, ma \u00e8 cresciuto a Sankt Georgen im Schwarzwald. Dall'et\u00e0 di cinque anni ha studiato violino. A 14 anni faceva gi\u00e0 parte di una piccola orchestra sinfonica con cui ha tenuto concerti in gran parte dell'Europa, compresa l'Italia. A diciassette anni si \u00e8 trasferito a Monaco di Baviera per studiare recitazione presso l\"Otto-Falkenberg-Schule\". Una delle sue insegnanti era Nicola Tiggeler.\nDel 2006 \u00e8 la sua prima esperienza importante: la partecipazione ad un episodio della serie tv poliziesca \"SOKO 5113\". Dello stesso anno \u00e8 il cortometraggio \"Otzenrath: Last Day.\" per cui ottiene il premio del pubblico al \"Zinebi - International Festival of Documentary and short film of Bilbao\". A questo cortometraggio ne fanno seguito altri: \"Streikblues\"\"Noir\" e \"Die Rote Kapelle\".\nDal 2007 al 2010 \u00e8 uno degli interpreti principali della soap opera tedesca \"Sturm der Liebe\" (In Italia conosciuta come \"Tempesta d'amore\"), dove interpreta il ruolo di \"Ben Sponheim\"."}
{"id": "2719284", "revid": "1305772", "url": "https://it.wikipedia.org/wiki?curid=2719284", "title": "Give It Up to Me", "text": "Give It Up To Me \u00e8 una canzone della cantante colombiana Shakira. La canzone \u00e8 stata pubblicata come secondo singolo dal suo terzo album in inglese, She Wolf, nel mercato statunitense. Nella canzone appare anche il rapper Lil Wayne ed \u00e8 stata prodotta da Timbaland. Appare solo nelle versioni statunitense e brasiliana dell'album. Timbaland ha presentato la canzone allo show \"On Air with Ryan Seacrest\" della radio KIIS FM, assieme al suo singolo \"Morning After Dark\". La canzone ha ricevuto la certificazione di disco d'oro dalla RIAA il 22 marzo 2010 per aver venduto pi\u00f9 di 500\u00a0000 copie.\nStoria.\n\"Give It Up to Me\" fu inizialmente registrata per l'album di Timbaland Shock Value 2.\nFu annunciato sul sito ufficiale di Shakira che la canzone sarebbe stata pubblicata come secondo singolo negli Stati Uniti, al posto di \"Did It Again\" che \u00e8 stato distribuito in Europa. Shakira si \u00e8 esibita al David Letterman Show il 10 novembre 2009 per presentare la canzone e, nella stessa settimana, al Good Morning America. La canzone \u00e8 stata esibita anche agli American Music Awards del 2009. Shakira si \u00e8 esibita anche a So You Think You Can Dance il 25 novembre 2009 e il 18 febbraio 2010 all'NBA All-Star Game del 2010."}
{"id": "2719285", "revid": "599013", "url": "https://it.wikipedia.org/wiki?curid=2719285", "title": "Dimitrios Golemis", "text": "Biografia.\nPartecip\u00f2 alle gare di atletica leggera delle prime Olimpiadi moderne che si svolsero ad Atene nel 1896, negli 800 metri, dove arriv\u00f2 terzo correndo in 2'28\"0, e nei 1500 m, finendo al sesto posto."}
{"id": "2719287", "revid": "106908", "url": "https://it.wikipedia.org/wiki?curid=2719287", "title": "Demetrius Golemis", "text": ""}
{"id": "2719290", "revid": "106908", "url": "https://it.wikipedia.org/wiki?curid=2719290", "title": "Dimitrios P. Golemis", "text": ""}
{"id": "2719291", "revid": "716642", "url": "https://it.wikipedia.org/wiki?curid=2719291", "title": "Chelsea Football Club 1982-1983", "text": "La pagina raccoglie i dati relativi alla stagione 1982-1983 del .\nStagione.\nNella stagione 1982-83 si concretizz\u00f2 il momento peggiore della storia del Chelsea dal punto di vista tecnico: dopo un brillante avvio in campionato i \"blues\" (la cui societ\u00e0, in condizioni economiche disastrate, era appena stata acquistata da Ken Bates) persero gradualmente terreno fino ad arrivare sull'orlo della zona retrocessione dopo aver conosciuto una serie di nove partite consecutive senza vittoria. La squadra, la cui retrocessione avrebbe potuto significare il fallimento della societ\u00e0, riusc\u00ec a salvarsi uscendo imbattuta dalle ultime due gare (1-0 nello scontro diretto con il Bolton, pareggio in casa contro il Middlesbrough), concludendo il campionato a due punti dal baratro.\nMaglia e sponsor.\nUltima stagione per le divise (firmate Le Coq Sportif) introdotte nel 1981, caratterizzate da strisce fine di colore bianco su maglia blu."}
{"id": "2719292", "revid": "1226", "url": "https://it.wikipedia.org/wiki?curid=2719292", "title": "Online community manager", "text": ""}
{"id": "2719299", "revid": "149727", "url": "https://it.wikipedia.org/wiki?curid=2719299", "title": "Robecchetto", "text": ""}
{"id": "2719300", "revid": "61051", "url": "https://it.wikipedia.org/wiki?curid=2719300", "title": "Magyar L\u00e9gier\u0151", "text": ""}
{"id": "2719301", "revid": "287204", "url": "https://it.wikipedia.org/wiki?curid=2719301", "title": "Induno", "text": ""}
{"id": "2719305", "revid": "122254642", "url": "https://it.wikipedia.org/wiki?curid=2719305", "title": "Albin Lermusiaux", "text": "Biografia.\nPartecip\u00f2 alle gare di atletica leggera e di tiro a segno delle prime Olimpiadi moderne che si svolsero ad Atene nel 1896.\nPrese parte agli 800 metri piani, correndo in 2'16\"6 e qualificandosi per la finale, alla quale per\u00f2 non partecip\u00f2, ai 1500 metri, dove vinse la medaglia di bronzo in 4'36\"0, e nella maratona, ritirandosi al 32\u00ba km.\nLermusiaux prese parte alla carabina militare, classificandosi oltre il 14\u00ba posto."}
{"id": "2719306", "revid": "6923", "url": "https://it.wikipedia.org/wiki?curid=2719306", "title": "Aubrey Beauclerk, V duca di St. Albans", "text": "Biografia.\nEra il figlio dell'ammiraglio Vere Beauclerk, I barone Vere, e di sua moglie, Mary Chambers, figlia di Thomas Chambers.\nCarriera.\n\u00c8 stato membro del Parlamento della Gran Bretagna dal 1761 al 1774. Dal 1761 al 1768 fu deputato per Thetford e dal 1768 al 1774 per Aldenburgh.\nNel 1779 finanzi\u00f2 uno scavo con Thomas Jenkins a Centocelle, che port\u00f2 alla luce numerose sculture antiche. Per celebrare il successo di questo scavo Beauclerk commission\u00f2 a Franciszek Smuglewicz di dipingere un ritratto di lui e della sua famiglia presso il sito. Alcune delle sculture sono state vendute a Giovanni Battista Visconti per il Museo Pio-Clementino in Vaticano a Roma, altri per il collezionista britannico, Henry Blundell, molti sono stati esposti presso Hanworth dal 1783. Mentre era in Italia, egli compr\u00f2 anche diversi dipinti.\nAlla morte di suo padre nel 1781, Beauclerk divenne barone Vere e nel 1787, alla morte del cugino George, divenne duca di St Albans. Nel 1781 eredit\u00f2 Hanworth. Nel 1802, cinque anni dopo aver ereditato il Ducato, vendette Hanworth a James Ramsey Cuthbert.\nMatrimonio.\nSpoos\u00f2, il 4 maggio 1763, Lady Catherine Ponsonby (14 ottobre 1742-4 settembre 1789), figlia di William Ponsonby, II conte di Bessborough, dalla quale ebbe sette figli:\nMorte.\nMor\u00ec il 9 febbraio 1802 a Londra e fu sepolto chiesa di San Giorgio a Hanworth."}
{"id": "2719307", "revid": "2730", "url": "https://it.wikipedia.org/wiki?curid=2719307", "title": "San Paolo (miniserie televisiva)", "text": "San Paolo \u00e8 una miniserie televisiva che narra la vita di Paolo di Tarso.\nDescrizione.\nLa fiction \u00e8 composta da 2 puntate; venne trasmessa in prima visione TV in prima serata il 3 e il 4 dicembre 2000.\nTrama.\nGerusalemme, Provincia romana della Giudea, Palestina, 33.\nLa guardia giudaica farisea Saul di Tarso, figlio di un defunto mercante di tende e cittadino romano, appena giunto nella Giudea da Tarso, incontra in citt\u00e0 i primi seguaci di Ges\u00f9, un falegname della Galilea di recente catturato e ucciso dai giudaici ebrei (farisei e sadducei) e dai romani, ingiustamente per eresia, e da poche settimane salito al cielo, in quanto figlio di Dio, il vero Messia, all'insaputa di molti. Il migliore amico di Saul, Ruben, un influente ed arrogante sadduceo sacerdote del Sinedrio ebraico, che intende succedere al defunto Sommo Sacerdote Caifa, sta lottando aspramente, con i suoi compagni sacerdoti e il loro nuovo Sommo capo Alania, affinch\u00e9 questa fede su Ges\u00f9 Cristo, religione \"cristiana\", ritenuta blasfema e meschina, venga distrutta sul nascere, ma il vecchio e rispettato sacerdote ebraico Gamaliele, maestro di Saul, invita tutti quanti alla prudenza senza razzismo. Nel frattempo il capo dei cristiani e primo papa, San Pietro apostolo, viene arrestato con san Giovanni, ma riesce a liberarsi dalla prigione solo con le sue preghiere e guarisce per miracolo il paralitico Amos, come fece Ges\u00f9, il quale manda lo Spirito Santo sui suoi amici discepoli sotto forma di fiammelle, mentre si festeggia la Pentecoste ebraica di Mos\u00e8.\nIl giovane Saul, nel 36, assiste al linciaggio del primo diacono di Ges\u00f9, santo Stefano, lapidato e ucciso da Ruben, e all'incarcerazione dell'apostolo cristiano Barnaba, un mercante di frutta e verdura a cui tre anni prima aveva salvato la vita da tre ladri durante il suo arrivo in citt\u00e0. Dopo aver scoperto che un gruppo di cristiani sta per diffondersi fino a Damasco, il re ebraico autoctono della Palestina, Erode Antipa, e il Sommo Sacerdote Alania incaricano Saul di comandare una spedizione volta ad arrestare gli adepti di tale dottrina ed ucciderli tutti, poich\u00e9 diversi dagli ebrei e dal loro Dio, prima che venga il popolo straniero conquistatore della Giudea, i romani, a schiacciare delle possibili rivolte che potrebbero far scoppiare stesso i giudei cristiani. Molti seguaci di Ges\u00f9 vengono catturati gi\u00e0 a Gerusalemme, mentre Amos, anch'egli divenuto cristiano, viene ucciso da Saul.\nMa, lungo la via di Damasco con Ruben, Saul viene accecato dalla luce di Ges\u00f9 Cristo, il quale lo invita dal cielo a entrare in citt\u00e0 per ricevere istruzioni cristiane. Impazzito e stravolto, dopo tre giorni recupera la vista tramite un miracolo di Anania, un seguace cristiano, capendo che Ges\u00f9 \u00e8 il Messia annunciato da Geremia, \u00e8 l'unico uomo risorto in quanto figlio di una donna e dello Spirito Santo, non di un uomo, e l'unico in grado di resuscitare i morti umani quando era ancora sulla Terra: non sono due dei, anche se Ges\u00f9 \u00e8 figlio di Dio, a differenza degli ebraici, per i quali Dio/Jhav\u00e8 \u00e8 uno solo. Convertitosi alla parola di Cristo, Saul depone le armi e si fa perdonare e battezzare da Barnaba, oltre a chiamarsi \"Paolo\", il suo nome romano.\nBraccato dai soldati di Ruben, diventatogli nemico dopo aver scoperto la sua conversione, Paolo ritorna a Gerusalemme dopo un lungo viaggio compiuto da solo a piedi. Nella Citt\u00e0 Santa, incontra Pietro, che, dopo un primo istante di insicurezza, lo accetta come nuovo cristiano, e gli conferisce l'autorit\u00e0 di insegnare la parola di Ges\u00f9, come apostolo postumo.\nRuben continua a dargli la caccia, ma senza successo. Quando scopre che la moglie Dina \u00e8 anch' ella cristiana come lo era anche la madre di lui prima di morire, il sacerdote, con l'approvazione di Erode, la usa come pedina per giungere ai cristiani ed essere nominato Sommo Sacerdote da Alania e dal re ebraico, dopo le esecuzioni. Durante gli arresti, riesce clamorosamente a catturare perfino San Pietro e a far uccidere da Erode san Giacomo, fratello di Giovanni, mentre Dina, scoperte le intenzioni del marito, lo ripudia e annulla il matrimonio con Ruben; Maria, madre di Ges\u00f9, la conforta. Ma Pietro evade qualche giorno dopo per via di alcuni angeli che gli aprono le porte della cella di nuovo, cos\u00ec Alania non nomina Ruben Sommo Sacerdote, frantumando la sua ambizione, mentre il sadico Erode Antipa fa uccidere, con l'ingiusta accusa di corruzione, le guardie giudaiche che sorvegliavano Pietro.\nPassano molti anni e Paolo si reca con Barnaba in ogni dove dell'Impero Romano, da Tarso ad Atene, da Troia a Efeso, da Corinto alla Spagna e all'Egitto, riscuotendo numerosi successi e battezzando parecchie persone, pur non riuscendo ad entrare a Roma, capitale dell'Impero, nella quale egli desidera diffondere la parola di Ges\u00f9. Arrivato a Cipro, cade vittima di un'aggressione di Ruben, aiutato da alcuni balordi romani, con i quali lapida l'ex-amico e Barnaba. Gamaliele rimprovera Ruben di aver rovinato un uomo solo per ambire al proprio sogno di Sommo Sacerdote, ma egli non lo ascolta. Paolo e Barnaba, salvatisi dalle pietre, convinceranno Pietro e gli altri a battezzare come cristiani non solo i giudei e i popoli di religione ebraica, ma anche le altre nazioni, come i romani, che sono pagani, cos\u00ec gli apostoli approvano la richiesta nel concilio di Gerusalemme. Mentre Erode Antipa muore e sale al trono ebraico Agrippa, Paolo viene arrestato e pestato da Ruben davanti alla sinagoga tempio di Gerusalemme, dopo essere stato condotto davanti ai soldati romani del defunto imperatore Claudio, anche se il Tribuno, nuovo governatore romano della Giudea dopo Pilato, vuole lasciarlo stare, dato che l'apostolo \u00e8 cittadino romano di nascita. Ma Ruben, vedendo che le guardie giudaiche non possono aiutarlo, dato che Paolo ha affrontato Alania, si allea con alcuni centurioni romani corrotti, tra cui il generale Gaius, che gli ordina di uccidere Paolo, ritenuto traditore della cittadinanza romana dopo aver esteso il battesimo anche a molti soldati della loro nazione, che non sono pi\u00f9 pagani. Ruben, per la congiura contro Paolo, si allea con giudei ebraici potenti e ricchi come lui, giurando di non toccare cibo e bevande finch\u00e9 Paolo non morir\u00e0. Ma, grazie a Dina e al Tribuno, l'imboscata non viene tesa, e Paolo sar\u00e0 portato lontano dalla citt\u00e0, a Cesarea, dove nella prigionia scrive le sue prime lettere bibliche ai corinzi, ai colossesi, ecc. La voce di Ges\u00f9 appare dal cielo e dice a Paolo che egli riuscir\u00e0 in futuro ad andare a Roma, ma non torner\u00e0 pi\u00f9. Il Tribuno lo prende in custodia, ma quando Agrippa vuole assolverlo, Paolo dice che non rinuncer\u00e0 a dire la verit\u00e0. Cos\u00ec Paolo, salutato l'amico Barnaba, viene imbarcato per Roma, capitale dell'Impero, dove sar\u00e0 l'imperatore Nerone a decidere sulla sua sorte, che \u00e8 d'accordo nello sterminare i cristiani nell'Impero, anche quelli con cittadinanza romana. Ruben, avendo fallito in ci\u00f2, viene ucciso dall'alleato Gaius, poich\u00e9 egli, essendo stato scoperto dopo l'imboscata fallita, sar\u00e0 arrestato e condannato a morte.\nDopo un viaggio burrascoso, in cui \u00e8 egli stesso a salvare i suoi aguzzini sulla nave nel mare in tempesta, Paolo giunge alla capitale dell'Impero tanto desiderata, ancora del tutto pagana, dove potr\u00e0 finalmente coronare il suo antico sogno di parlare di Ges\u00f9 Cristo al centro del mondo (Roma era la superpotenza mondiale) e a tutte le genti in assoluto, conoscendo pure i futuri evangelisti Luca e Marco, anche se intorno al 60, per razzismo, sar\u00e0 arrestato di nuovo e, dopo la crocifissione a Roma di Pietro, verr\u00e0 ucciso per decapitazione, prima della congiura e dell'uccisione di Nerone, come previsto da Ges\u00f9 a Cesarea."}
{"id": "2719311", "revid": "94902", "url": "https://it.wikipedia.org/wiki?curid=2719311", "title": "Re d'Israele", "text": ""}
{"id": "2719312", "revid": "767487", "url": "https://it.wikipedia.org/wiki?curid=2719312", "title": "Babette va alla guerra", "text": "Babette va alla guerra (\"Babette s'en va-t-en guerre\") \u00e8 un film del 1959 diretto da Christian-Jaque e interpretato da Brigitte Bardot.\n. Gli esterni sono stati girati in parte a S\u00e8te.\nTrama.\nNel 1941, una giovane provinciale francese si trova a Londra dove il tenente G\u00e9rard de Cr\u00e9cy la fa assumere come donna delle pulizie al Quartier Generale della Francia Libera. Il maggiore Fitzpatrick, ufficiale britannico, nota la sua somiglianza con Hilda, l'ex amante del generale tedesco von Arenberg. Dopo un corso intensivo, la ragazza viene paracadutata in Francia insieme a G\u00e9rard."}
{"id": "2719323", "revid": "2090591", "url": "https://it.wikipedia.org/wiki?curid=2719323", "title": "Andrea Gabrieli", "text": "Biografia.\nMolto lacunose sono le notizie intorno alla sua vita. Si sa comunque che nacque a Venezia nel sestiere di Cannaregio.\nFrancesco Caffi afferm\u00f2 che fu allievo di Adrian Willaert, maestro della cappella marciana, dove il giovane Andrea divenne cantore nel 1536.\nFu attivo presso il duomo di Verona attorno al 1550 fino al 1564, poi lavor\u00f2 per la basilica di San Marco a Venezia.\nPartecip\u00f2 nel 1541, con esito negativo, al concorso di organista in San Marco, prima di recarsi nella cattedrale di Verona come organista o cantore, mentre era qui maestro di cappella Vincenzo Ruffo.\nDopo il 1550 fu organista a San Geremia in Venezia, nel 1557 partecip\u00f2 ancora ad un concorso in San Marco, dove gli venne preferito Claudio Merulo.\nSi assent\u00f2 per qualche tempo da Venezia per trasferirsi in Boemia e in Baviera, dove strinse rapporti di amicizia con l'arciduca Carlo II d'Austria e con la famiglia Fugger.\nNel 1564 divenne finalmente secondo organista in San Marco e nel 1584 pass\u00f2 al primo organo, mentre lo sostitu\u00ec al secondo il nipote Giovanni, che cur\u00f2 in seguito la pubblicazione postuma di alcune opere dello zio.\nHa lasciato numerosi componimenti di musica sacra (mottetti, salmi, messe, un \"Gloria\" a 16 voci e altro) e profana (quasi 250 madrigali). Tra i suoi componimenti strumentali vanno ricordate le toccate organistiche, le canzoni, i ricercari e la musica d'insieme.\nScrisse sette libri di madrigali, in perfetto stile aulico, nei quali tuttavia si manifestava la tendenza al prezioso colorismo, dove lo spessore contrappuntistico si schiarisce in delicati impasti armonici.\nImportante fu anche il contributo che Andrea diede alle forme leggere, sulla linea del Willaert delle \"Canzoni villanesche\". Si tratta di brevi componimenti generalmente a tre voci, di carattere burlesco, inclini alla isoritmia vivace e brillante, spesso in dialetto, come le \"giustiniane\", le \"greghesche\" e le \"mascarate\", composizioni che venivano eseguite da cantori mascherati, nelle piazze o nei palazzi patrizi.\nFondamentale fu pure il contributo del compositore nell'ambito della musica sacra: nelle opere a cinque o sei voci caratterizzate dall'uso magistrale della tecnica policorale. Sono lavori a due, tre e perfino a quattro cori, nei quali Gabrieli utilizza un sontuoso stile dialogico, sfruttando tutte le possibilit\u00e0 offertegli dall'utilizzazione di diverse fonti sonore, con effetti di eco, enunciazioni o risposte, blocchi timbrici che si fondono in una esaltante pienezza coloristica.\nEbbe tra i suoi allievi il nipote Giovanni Gabrieli e Hans Leo Hassler.\nEspressione musicale.\nUn'espressione molto virtuosa che rese le sue toccate per organo importantissime per la musica cinquecentesca e diede cos\u00ec un'importante svolta. Infatti queste toccate, dal carattere di improvvisazione e ricche di passaggi virtuosistici ad ampio respiro, introdussero un nuovo atteggiamento verso la musica strumentale."}
{"id": "2719329", "revid": "28738740", "url": "https://it.wikipedia.org/wiki?curid=2719329", "title": "Vu cumpr\u00e0", "text": ""}
{"id": "2719331", "revid": "1522738", "url": "https://it.wikipedia.org/wiki?curid=2719331", "title": "Battuglia", "text": "Batt\u00f9glia (in sloveno Batuje, in tedesco \"Battuglia\") \u00e8 un paese della Slovenia, frazione del comune di Aid\u00f9ssina.\nLa localit\u00e0, che si trova a 128,1 metri s.l.m., a 12,1\u00a0km ad ovest del capoluogo comunale ed a 15,7 kilometri dal confine italiano, \u00e8 situata al centro della Valle del Vipacco, vicino alla strada Aidussina \u2013 Nova Gorica.\nStoria.\nDopo la caduta dell'Impero romano d'Occidente, e la parentesi del Regno ostrogoto, i Longobardi si insediarono nel suo territorio, seguiti poi attorno al VI secolo da popolazioni slave. Alla caduta del Regno longobardo subentrarono quindi i Franchi; nell'887 Arnolfo, Re dei Franchi orientali, istitu\u00ec la marca di Carniola; nel 957 la Carniola pass\u00f2 sotto l'autorit\u00e0 del Duca di Baviera e poi nel 976 nel Ducato di Carinzia appena costituito dall'imperatore Ottone II.\nIn seguito il Ducato di Carinzia pass\u00f2, come ricompensa per i servigi resi all'imperatore Rodolfo I contro Ottocaro II di Boemia, a Mainardo II di Tirolo-Gorizia; il suo territorio entr\u00f2 quindi nella Contea di Gorizia e in seguito, nel 1500 passando alla Casa d\u2019Asburgo, nella Contea di Gorizia e Gradisca.\nCon il trattato di Sch\u00f6nbrunn (1809) entr\u00f2 a far parte delle Province Illiriche.\nCol Congresso di Vienna nel 1815 rientr\u00f2 in mano austriaca divenendo comune autonomo.\nDopo la Prima guerra mondiale entr\u00f2 a far parte del Regno d'Italia nella Provincia del Friuli come frazione del comune di Cernizza Goriziana; pass\u00f2 nel 1927, assieme a tale comune, alla ricostituita Provincia di Gorizia; pass\u00f2 poi alla Jugoslavia e quindi alla Slovenia.\nAlture principali.\nCocconelli (\"Kokonel\"), mt 143\nCorsi d'acqua.\nFiume Vipacco (\"Vipava\"), \"Konj\u0161\u010dak\""}
{"id": "2719337", "revid": "2110845", "url": "https://it.wikipedia.org/wiki?curid=2719337", "title": "Roger Rocher", "text": "Biografia.\nDopo aver iniziato a lavorare come minatore, al termine della guerra eredit\u00f2 l'azienda mineraria di famiglia e fond\u00f2 una societ\u00e0 calcistica destinata ai minatori di Saint-\u00c9tienne, intitolata \"Association sportive des petites mines\". Entrato nella dirigenza del Saint-\u00c9tienne nel 1957 per volere dell'allora presidente Pierre Guichard, ne assunse la presidenza il 17 aprile 1961.\nDurante il suo periodo alla presidenza dei \"Verts\" Rocher effettu\u00f2 degli investimenti che resero la squadra una delle protagoniste del campionato francese (in venti anni la squadra riusc\u00ec a vincere nove campionati e sei edizioni della Coppa di Francia) e del palcoscenico europeo (nel 1976 i \"Verts\" lottarono fino all'ultimo atto per la conquista della Coppa dei Campioni, venendo infine sconfitti dal ), e contemporaneamente entr\u00f2 in possesso di una delle principali aziende industriali francesi, la Manufrance, che per diverso tempo ha svolto la funzione di sponsor del Saint-\u00c9tienne.\nRocher fu costretto ad abbandonare la propriet\u00e0 del Saint-\u00c9tienne in seguito ad uno scandalo finanziario emerso nel 1981 riguardante un giro di 20 milioni di franchi ottenuti in maniera illecita tra il 1977 e il 1981 per pagare gli stipendi ai giocatori. Dal processo che ne segu\u00ec, nel 1991, Rocher fu condannato (assieme ad alcuni giocatori e all'allenatore della squadra) a tre anni di carcere (in seguito ridotti a uno per grazia presidenziale) e ad un'ammenda di 800.000 franchi.\nMuore in ospedale, il 29 marzo 1997 all'et\u00e0 di 77 anni, in seguito ad una lunga malattia."}
{"id": "2719340", "revid": "508036", "url": "https://it.wikipedia.org/wiki?curid=2719340", "title": "Mario Tortora", "text": "Biografia.\nNacque a Casamarciano, in provincia di Napoli, il 23 dicembre 1909 in un semplice e grazioso ambiente rurale, che gli ha permesso la maturazione di pensieri e sentimenti profondi che lo hanno caratterizzato per tutta la vita.\nGli studi e la carriera.\nNel 1928 consegu\u00ec il diploma di maturit\u00e0 e si iscrisse al corso di Medicina e Chirurgia dell'Universit\u00e0 di Napoli, presso la quale si laure\u00f2 il 13 luglio 1934, con votazione di 108/110.\nIn seguito a concorso nazionale, venne nominato assistente di ruolo presso la Clinica ostetrica e ginecologica dell'Universit\u00e0 di Napoli il 29 marzo 1938 e, presso la stessa, consegu\u00ec il diploma di specialista in ostetricia a ginecologia nel luglio 1939 riportando il massimo dei voti e la lode.\nLa sua cultura e la sua preparazione si svilupparono anche grazie alla possibilit\u00e0, che il giovane Professore ebbe, di studiare presso diverse Universit\u00e0 italiane e straniere. Tra le varie esperienze che gli hanno permesso tale maturazione si ricordano gli studi nell'Ottobre del 1938 presso la Universit\u00e4ts-Frauenklinik di Berlino dove segu\u00ec un corso di patologia endocrina femminile svolto dal Prof. C.Kauffmann, la partecipazione nel luglio 1939 a diverse lezioni del Prof O.Oliva all'Istituto di Istologia dell'Universit\u00e0 di Bologna per apprendere la tecnica delle culture in vitro.\nCollocato in aspettativa il 2 febbraio 1941 per richiamo alle armi, partecip\u00f2 dal 7 giugno 1941 al 2 gennaio 1942 alle operazioni di guerra svoltesi in Africa Settentrionale. Anche in questa situazione riusc\u00ec a farsi apprezzare dirigendo il \u00abPathological Laboratory\u00bb del Campo 309 (El-Quasassin in Egitto).\nHa portato avanti le sue ricerche presso le Universit\u00e0 di Napoli (1946-55), New York University (1950), Sassari (1955-60) e Ferrara (1960-80), stando sempre in contatto con gli scienziati di tutto il mondo.\nIl centro studi Rh.\nGli studi sul fattore Rh per i quali il Prof. Tortora si \u00e8 particolarmente distinto iniziarono quando, come egli stesso ha dichiarato:\nLo stesso A. S. Wiener nell'edizione italiana del suo libro Rh-Hr SYLLABUS (i tipi di sangue e le loro applicazioni) il 9 marzo dichiarer\u00e0 di essere \u00abparticolarmente obbligato al Dr. Mario Tortora, suo collega ed ottimo amico, per l'eccellente lavoro di traduzione e per l'abile assistenza\u00bb.\nIn diverse occasioni si mise in evidenza per i suoi studi sul fattore Rh. \nParticolarmente ricordati sono Il Congresso nazionale della \"Societ\u00e0 italiana di ginecologia ed ostetricia\" che si svolse a Firenze nel 1946 nel corso del quale il Dr. Mario Tortora fece una breve comunicazione dal titolo \"Ereditarier\u00e0 dei fattori Rh ed Hr e rapporti di filiazione\"; l'anno successivo, all'Accademia di scienze mediche e chirurgiche di Napoli present\u00f2 un caso di \"Icterus gravis neonatorum\" e due casi si \"Icterus praecox\" da isoimmunizzazione A-B. \nPer primo identific\u00f2 in Italia portatori di geni rari Rz e Du. I suoi studi sul fattore Rh resero possibili diagnosi, terapia e prevenzione della MEN. Nella clinica ostetrica dell'Universit\u00e0 di Napoli, il 13 luglio del 1949, esegu\u00ec per la prima volta la esanguino-trasfusione in un neonato affetto da MEN.\nLotta al cancro dell'utero e della mammella.\nAvendo intuito il concetto di prevenzione in campo medico, nel 1953, primo in Italia, organizz\u00f2 presso la Clinica ostetrica e ginecologica dell'Universit\u00e0 di Napoli un Centro per la Diagnosi precoce del cancro mediante il PAP Test, dimostrandone l'efficacia. Fu a Ferrara che diede inizio, nel 1962, ad un programma a lungo termine di screening di massa del cancro dell'utero, il primo in Europa, che determin\u00f2 una riduzione di 53 volte la morte delle donne per neoplasie della sfera genitale. \nIl 28 ottobre 1963 la Societ\u00e0 Italiana di citologia clinica e sociale, alto consesso medico, nomina per acclamazione Suo presidente il Prof. Mario Tortora e chiede che l'esempio di Ferrara nell'opera di prevenzione contro i tumori venga seguito in tutto il Paese.\nCome Direttore del Centro per la prevenzione del cancro ginecologico il Prof. Tortora realizz\u00f2 il film \u201cPrevenzione del cancro dell'utero e della mammella\u201d doppiato in lingua francese, inglese, spagnola e portoghese, premiato in festivals internazionali del film scientifico di Salerno (1970), di Parigi (1970), di San Sebastian (1971), di Brisbane (1971) e di Rio de Janeiro (1972).\nLe pubblicazioni \u201cPrevenzione del cancro dell'utero e della mammella\u201d e \u201cDiagnostica mammografia\u201d hanno ricevuto il Premio della Societ\u00e0 Italiana di Cancerologia, intitolato alla memoria della Signora Carla Dini Maceri, \u201cper il livello elevato del materiale presentato, sia dal punto di vista del contenuto che della presentazione\u201d (Milano, 1971)."}
{"id": "2719346", "revid": "1776051", "url": "https://it.wikipedia.org/wiki?curid=2719346", "title": "Peter E\u00f6tv\u00f6s", "text": "Ha studiato composizione a Budapest e a Colonia e dal 1962, compone musiche da film in Ungheria. E\u00f6tv\u00f6s suonava regolarmente con l\"'Ensemble Stockhausen\" tra il 1968 e il 1976. Dal 1979 al 1991, \u00e8 stato direttore musicale e direttore del Ensemble InterContemporain (EIC) e dal 1985 al 1988, \u00e8 stato direttore ospite principale con la BBC Symphony Orchestra. Dal 2003 fino ad oggi \u00e8 direttore ospite principale della \"G\u00f6teborg Symphony Orchestra\"."}
{"id": "2719348", "revid": "1910023", "url": "https://it.wikipedia.org/wiki?curid=2719348", "title": "Cavenago di Brianza", "text": "Cavenago di Brianza (\"Cavenagh\" in dialetto brianzolo, e semplicemente Cavenago fino al 1863) \u00e8 un comune italiano di abitanti della provincia di Monza e della Brianza in Lombardia. Fa parte del territorio del Vimercatese.\nGeografia fisica.\nCavenago si trova a nella bassa Brianza orientale.\nCavenago di Brianza confina a nord con Ornago, ad est con Basiano, a sud-est con Cambiago, ad ovest con Omate (frazione di Agrate Brianza) e a nord-ovest con Burago di Molgora.\nOrigini del nome.\nIl nome \"Cavanacum\" o \"Cavenagum\" sembra che derivi da \"C\u00e0 venationis\", in riferimento alla selvaggina presente nei boschi oppure, in un'altra versione, da \"C\u00e0 vinationis\" in riferimento ai vigneti citati anche dal poeta milanese Carlo Porta.\nLa localit\u00e0, in alcuni documenti, \u00e8 chiamata anche \"Castrum\" o \"Castellum\" (di cui non rimane traccia) in riferimento alle difese delle incursioni armate di Federico Barbarossa.\nNel 1863 al nome \"Cavenago\" venne aggiunto il suffisso \"di Brianza\" per distinguerlo dal comune di Cavenago d'Adda.\nStoria.\nIn epoca romana il comune di Caponago allora chiamato \"Caponiacum\" e successivamente \"Capunaco\" era una frazione (\"vicus\") appartenente al comune (\"pagus\") di Cavenago Brianza.\nPrime citazioni.\nLe prime notizie storiche risalgono all'876, quando Ansperto, arcivescovo di Milano, ebbe in regalo dei fondi agricoli dall'imperatore Carlo il Calvo come ringraziamento della sua partecipazione all'incoronazione avvenuta a Pavia. Cavenago divenne perci\u00f2 un suo feudo cos\u00ec come Ornago e Vimercate. Tre anni dopo l'arcivescovo lasci\u00f2 alcuni fondi all'ospedale e all'annesso monastero della chiesa di San Satiro a Milano. Alla loro chiusura tutto pass\u00f2 al monastero di sant'Ambrogio.\nStoria recente.\nXX secolo.\nNel XX secolo l'economia di Cavenago era legata alle ditte di tessitura della seta. La pi\u00f9 importante era la ditta Schmid, fondata prima degli anni venti da Christian Schmid, un giovane proveniente dal Canton Grigioni. Essa aveva due stabilimenti, uno a Cavenago l'altro a Cassolnovo, in provincia di Pavia, ma aveva la sua sede a Milano. Le sete pi\u00f9 celebri prodotte a Cavenago sono le stoffe usate per ricoprire i palchi e le pareti del teatro alla Scala di Milano dopo i bombardamenti sub\u00ecti durante la seconda guerra mondiale ed il prezioso \"Manto della Regina\", donato ad Elena del Montenegro che, prima di una visita al sanatorio di Ornago, transit\u00f2 in paese.\nXXI secolo.\nNel giugno del 2009 Cavenago \u00e8 passato dalla provincia di Milano alla provincia di Monza e della Brianza, perci\u00f2 nell'autunno 2010 il CAP \u00e8 cambiato da 20040 a 20873.\nArchitetture religiose.\nChiesa di San Giulio.\nDella chiesa parrocchiale, dedicata a san Giulio, non si conosce la data della costruzione perch\u00e9 si perde nella leggenda. La tradizione, invece, la vuole fondata dal santo patrono.\nSi sa che \u00e8 stata eretta parrocchia nel XVIII secolo e che il primo battesimo celebratovi risale agli anni venti del Settecento.\nIl 1\u00ba settembre 2010 la parrocchia di Cavenago si \u00e8 unita con le parrocchie di Bellusco, Mezzago e Ornago formando la comunit\u00e0 pastorale \"Santa Maria Maddalena\".\nChiesa di Santa Maria in Campo.\nL'altra chiesa, di stile romanico, dedicata a Santa Maria Assunta e denominata \"Santa Maria in Campo\", \u00e8 stata costruita secondo alcuni documenti nel 1200. La prima testimonianza storica affidabile della sua presenza si trova nel \"Liber Notitiae Sanctorum Mediolani\" di Goffredo da Bussero. Nel XIV secolo si insedi\u00f2 nei pressi della chiesa una comunit\u00e0 di frati Umiliati che, nella prima met\u00e0 del 1500, ne cur\u00f2 la ricostruzione.\nAl suo interno si trova una serie di affreschi raffigurante la Passione di Cristo nonch\u00e9 gli avvenimenti immediatamente precedenti e successivi. Negli anni sessanta una Madonna di scuola leonardesca e numerosi altri affreschi devozionali di epoche diverse sono stati staccati dalle pareti, restaurati, trasportati su tela e collocati nella chiesa parrocchiale.\nNel 1973 la chiesa ha fatto da sfondo a una scena del film \"Tony Arzenta (Big Guns)\".\nNel 2010 la chiesa \u00e8 entrata nei Luoghi del cuore del Fondo Ambiente Italiano e, dopo quasi un anno di votazioni, ha ricevuto 2598 segnalazioni, classificandosi cos\u00ec 41\u00b0 luogo pi\u00f9 segnalato in Italia. Tra il 2013 e il 2014 sono stati eseguiti interventi di restauro conservativo che hanno interessato la facciata principale, il campanile e la copertura.\nLazzaretto.\nNelle vicinanze del cimitero comunale si trova un lazzaretto: cappella funeraria del XVII secolo edificata per l'epidemia di peste del 1630 che colp\u00ec il Ducato di Milano e il resto del nord Italia.\nCultura.\nBiblioteca comunale.\nLa biblioteca comunale, intitolata a Peppino Impastato, si trova nel Palazzo Rasini e fa parte del \"Sistema Bibliotecario del Vimercatese\".\nParco Agricolo Nord Est.\nIl territorio faceva parte del Parco Rio Vallone, confluito nel Parco Agricolo Nord Est. Nello stagno \"Le Foppe\", una volta alimentato con le acque in eccesso del canale Villoresi, \u00e8 facile vedere molti volatili tra i quali germani reali, gallinelle d'acqua e folaghe.\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2010 la popolazione straniera residente era di 568 persone, pari all'8,34% di tutti i residenti. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "2719349", "revid": "599013", "url": "https://it.wikipedia.org/wiki?curid=2719349", "title": "Georges de la N\u00e9zi\u00e8re", "text": "Partecip\u00f2 alle gare di atletica leggera delle prime Olimpiadi moderne che si svolsero ad Atene nel 1896. Prese parte agli 800 metri piani, classificandosi terzo al primo turno."}
{"id": "2719358", "revid": "110115159", "url": "https://it.wikipedia.org/wiki?curid=2719358", "title": "Fiat 6602", "text": "Il Fiat 6602 o ACP 62/70 era un autocarro militare pesante di fabbricazione italiana concepito per il trasporto di materiali pesanti o di personale militare. Fu prodotto in Italia dalla Fiat Veicoli Industriali per soddisfare le esigenze negli anni sessanta-settanta delle Forze armate italiane che lo classificarono, a seconda dell'anno di fabbricazione, come Cp 62 (a benzina) o Cp 70 (a gasolio, pi\u00f9 performante e pi\u00f9 diffuso), o della trazione: se 4x4, fu denominato Tipo 6602, se 6x6, Tipo 6607.\nCaratteristiche di questo automezzo erano la robustezza, l'adattabilit\u00e0 ai terreni pi\u00f9 accidentati e la capacit\u00e0 di carico che portarono l'esercito italiano, la Marina militare e l'Aeronautica militare a impiegarlo presso tutte le loro unit\u00e0 logistiche. Gli ultimi esemplari sono stati ritirati e radiati attorno al 1990-2000."}
{"id": "2719361", "revid": "85709", "url": "https://it.wikipedia.org/wiki?curid=2719361", "title": "Temperamento naturale", "text": ""}
{"id": "2719365", "revid": "599013", "url": "https://it.wikipedia.org/wiki?curid=2719365", "title": "Angelos Fetsis", "text": "Partecip\u00f2 alle gare di atletica leggera delle prime Olimpiadi moderne che si svolsero ad Atene nel 1896, negli 800 metri, dove arriv\u00f2 quinto al primo turno, e nei 1.500 m, finendo al quinto posto."}
{"id": "2719366", "revid": "106908", "url": "https://it.wikipedia.org/wiki?curid=2719366", "title": "Angeles Phetsis", "text": ""}
{"id": "2719367", "revid": "287204", "url": "https://it.wikipedia.org/wiki?curid=2719367", "title": "UCI Europe Tour 2008", "text": "L'UCI Europe Tour 2008 fu la quarta edizione dell'UCI Europe Tour, uno dei cinque circuiti continentali di ciclismo dell'Unione Ciclistica Internazionale. Era composto da pi\u00f9 di 300 corse che si tennero dal 21 ottobre 2007 al 16 ottobre 2008 in Europa.\nClassifiche.\n\"Aggiornate al 17 ottobre 2008.\""}
{"id": "2719373", "revid": "76963", "url": "https://it.wikipedia.org/wiki?curid=2719373", "title": "Greg Serano", "text": "\u00c8 conosciuto principalmente per il suo ruolo di Pablo Betart nella serie televisiva \"Wildfire\"."}
{"id": "2719374", "revid": "767487", "url": "https://it.wikipedia.org/wiki?curid=2719374", "title": "Carota", "text": ""}
{"id": "2719376", "revid": "767487", "url": "https://it.wikipedia.org/wiki?curid=2719376", "title": "Management - Un amore in fuga", "text": "Management - Un amore in fuga \u00e8 un film del 2008 scritto e diretto da Stephen Belber, interpretato da Steve Zahn e Jennifer Aniston.\nPresentato in anteprima al Toronto International Film Festival il 7 settembre 2008, il film \u00e8 stato distribuito negli Stati Uniti con un numero limitato di copie, il 18 maggio dello stesso anno. In Italia il film \u00e8 stato distribuito direttamente nel circuito televisivo, venendo trasmesso da Sky Cinema il 18 dicembre 2009 con il sottotitolo \"Un amore in fuga\".\nTrama.\nMike (Steve Zahn) vive in Arizona e lavora nel motel dei suoi genitori, come gestore di notte e tuttofare. Un giorno nota Sue (Jennifer Aniston), una venditrice di arte aziendale che alloggia nel motel. L'uomo si invaghisce di lei e si presenta alla porta della sua stanza con una bottiglia di vino, ma i suoi tentativi di conquistarla sono vani e viene messo alla porta. Mike non demorde e il giorno dopo bussa nuovamente alla stanza di Sue, questa volta con una bottiglia di champagne. Inaspettatamente la donna permette a Mike di toccarle il sedere. Dopo aver trascorso il week-end nel motel, Sue \u00e8 in procinto di fare ritorno a casa, ma decide di ritardare la sua partenza e di copulare con Mike.\nMike si \u00e8 innamorato e decide con i suoi risparmi di comprarsi un biglietto aereo per il Maryland, per andare a trovare Sue. La donna, che rimane molto sorpresa di vedere l'uomo con cui pensava di aver avuto solo una semplice avventura di sesso, per gentilezza non lo caccia e decide di ospitarlo a casa sua fino al mattino successivo. Nel frattempo i due iniziano a trascorrere del tempo assieme, conoscendosi meglio come amici. Successivamente Mike torna a casa sua e Sue lo raggiunge, alloggiando nuovamente al motel. I due trascorrono ancora molto tempo assieme e Sue ha modo di conoscere anche la madre di Mike, che \u00e8 gravemente malata.\nMa dopo il tempo passato assieme, Sue dice a Mike che per loro non c'\u00e8 un futuro, visto che abitano in citt\u00e0 lontane e hanno vite completamente diverse. Poco dopo la partenza di Sue, la madre di Mike muore. Dopo aver sparso le ceneri della madre nel luogo che la donna amava, Mike decide di cambiare vita, lasciando il motel per andare da Sue.\nArrivato in Maryland, Mike viene informato che Sue ha lasciato il lavoro, si \u00e8 trasferita e si \u00e8 rimessa con l'ex fidanzato Jango, un ex punk divenuto un magnate dello yogurt. Senza abbattersi, Mike continua la sua ricerca di Sue. Nel frattempo trova lavoro ed ospitalit\u00e0 presso un ristorante cinese, dove stringe amicizia con il figlio dei titolari, Al. Con l'aiuto di Al, Mike arriva a fare le cose pi\u00f9 bizzarre per conquistare Sue, gettandosi con il paracadute ed atterrando nella piscina di Jango, venendo attaccato con una pistola a pallini e finendo in ospedale.\nNonostante le minacce di Jango, Mike, sempre con la collaborazione di Al, arriva addirittura a cantare una serenata per Sue. Ma ogni tentativo dell'uomo viene spazzato via quando Sue lo informa che sta per sposarsi con Jango e che aspetta un bambino da lui.\nDeluso, Mike decide di avvicinarsi al buddismo, e dopo aver trascorso del tempo assieme a degli aspiranti monaci torna al suo motel, nel frattempo gestito dal padre, ed inizia a riflettere sulla sua vita. Inizialmente Mike vorrebbe vendere il motel, ma il padre glielo cede in modo da poterlo trasformare in un ricovero per senzatetto, proprio come gli aveva detto Sue. Cos\u00ec Mike la chiama per informarla dei suoi progetti, ma al telefono risponde Jango che gli dice Sue lo ha lasciato ed \u00e8 andata a vivere con la madre. Mike allora parte in macchina ed affronta un lungo viaggio per andare da Sue. Quando arriva da lei, Mike dice di amarla e di voler prendersi cura del suo bambino. Il film si conclude con Mike e Sue che si abbracciano, mentre lei tocca il sedere di lui.\nProduzione.\nRiprese.\nAnche se nella pellicola le riprese avrebbero dovuto svolgersi a Kingman in Arizona, nel Maryland e a Washington, in realt\u00e0 sono state interamente svolte nell'Oregon. Il motel si trova infatti a Madras, mentre la cittadina di Portland venne utilizzata per Baltimora. Invece di Aberdeen, vennero utilizzati sia Oregon City e West Linn. Anche la scena in cui Mike attraversa il paese dall'Arizona al Maryland venne interamente girata nell'Oregon."}
{"id": "2719377", "revid": "1543377", "url": "https://it.wikipedia.org/wiki?curid=2719377", "title": "Gurban Berdi\u00fdew", "text": "Carriera.\nDopo una carriera da calciatore nel ruolo di difensore e centrocampista trascorsa fra prima e seconda divisione del campionato sovietico di calcio, intraprende l'attivit\u00e0 di allenatore con formazioni kazake, per poi trasferirsi in Turchia nel 1993 per guidare il Gen\u00e7lerbirli\u011fi. Rientra quindi in Kazakistan prima di tornare in Turkmenistan, dove guida per un biennio la nazionale. Nel 2000 si trasferisce in Russia, prima al Kristall Smolensk e quindi, l'anno successivo, al , che porta in 8 anni dalla seconda serie alla conquista di due titoli consecutivi di Prem'er-Liga nel 2008 e nel 2009. Berdiyev \u00e8 stato protagonista nella fase a gironi della UEFA Champions League 2009-2010: nel novembre 2009 coglie un clamoroso risultato contro il al Camp Nou, dove i russi si impongono con il risultato di 2-1. Il 20 dicembre 2013, a seguito un colloquio con i vertici del club, prende la decisione di lasciare la guida tecnica della squadra, dopo 12 anni.\nNel dicembre 2014 \u00e8 nominato allenatore del Rostov. Alla guida del Rostov raggiunge la salvezza dopo gli spareggi promozione/retrocessione al termine della stagione 2014-2015, per poi portare il Rostov in UEFA Champions League grazie al secondo posto conquistato al termine della stagione 2015-2016, dopo aver lottato per il titolo con il . Il 6 agosto 2016 rassegna le dimissioni da allenatore del Rostov. Un mese dopo, il 9 settembre, torna al Rostov in veste prima di assistente e poi di vice-presidente. Questa nuova avventura al Rostov si conclude il 1\u00ba giugno 2017, al termine della stagione 2016-2017, con nuove dimissioni.\nIl 9 giugno 2017 firma come allenatore del Rubin Kazan', tornando ad allenare la squadra tatara dopo quattro anni e mezzo.\nRecord.\n\u00c8 stato l'unico allenatore a battere il Barcellona al Camp Nou nella Champions League 2009-2010, il primo allenatore turkmeno a vincere contro una squadra spagnola e il primo turkmeno in assoluto a vincere contro il Barcellona."}
{"id": "2719379", "revid": "124911856", "url": "https://it.wikipedia.org/wiki?curid=2719379", "title": "Episodi de Il Santo (terza stagione)", "text": "La terza stagione de \"Il Santo\" \u00e8 andata originariamente in onda in Gran Bretagna dall'8 ottobre 1964 all'11 marzo 1965 sul network ITV, per un totale di 23 episodi.\nTe miracoloso.\nUna spy story intricata vede coinvolto il Santo, che si trova ad indagare tra scatole di the farcite di sterline, segreti militari e medici disonesti. Il collegamento con la serie 007 e` dato dalla presenza dell'attore Robert Brown, M in quattro film della seriee.\nRicatto per Lida.\nNella splendida location delle Bahamas, anche se gli esterni sembrano molto inglesi, il Santo indaga sulla morte della bella e ricca Lida, vittima di un ricattatore che l'ha portata alla morte.\nLa cara Janine.\nA Parigi, la moglie di un despota orientale, esibisce delle stupende perle, che fanno gola numerosi malfattori. L'intervento del Santo non sventa il furto, ma le perle saranno di aiuto per una buona causa.\nLo scorpione.\nLondra. Uno squallido ricattatore, detto \"lo scorpione\", terrorizza vari membri della high society londinese. Il Santo stavolta ha pane per i suoi denti.\nUna rivoluzione poco pulita.\nIn un paese sudamericano, il Santo si trova invischiato in un traffico d'armi, messo in opera da due fratelli che tramano per rovesciare il governo democratico del paese.\nFurto alla base.\nTratto dal secondo racconto di \"L'asso dei furfanti\" (The Saint in action, 1937). Da 007 addirittura arriva Walter Gotell."}
{"id": "2719385", "revid": "228587", "url": "https://it.wikipedia.org/wiki?curid=2719385", "title": "Fanny Kemble", "text": "Le \u00e8 stato dedicato il cratere Kemble su Venere\nBiografia.\nNata a Londra il 27 novembre 1809 dall'attore-impresario Charles Kemble, venne educata in Francia. La sua prima apparizione in un teatro fu il 26 ottobre 1829 quando recit\u00f2 la parte di Giulietta al Royal Opera House. Da quel momento recit\u00f2 tutte le parti pi\u00f9 importanti, fra cui Julia nell'opera \"The Hunchback\" di James Sheridan Knowles. Nel 1834 lei si ritir\u00f2 dalle scene per sposare il ricco proprietario terriero Pierce Butler, nipote dell'omonimo politico statunitense, uno dei padri fondatori degli Stati Uniti d'America. \u00c8 morta a Londra nel 1893\nCuriosit\u00e0.\nLa storia del fidanzamento di un suo fratello con la figlia del rettore del King's College di Cambridge (raccontata dalla Kemble all'amico scrittore Henry James nel febbraio 1879) sarebbe servita da spunto per la stesura del romanzo Piazza Washington. Il personaggio di Morris Townsend sarebbe perci\u00f2 basato sul fratello dell'attrice e quello della protagonista Catherine Sloper sulla sua fidanzata..\nFilmografia.\nSulla sua vita \u00e8 stato realizzato un film, \"Una vita per la libert\u00e0\" (titolo originale \"Enslavement: The True Story of Fanny Kemble\", con Jane Seymour nella parte della protagonista."}
{"id": "2719387", "revid": "287204", "url": "https://it.wikipedia.org/wiki?curid=2719387", "title": "Thinobadistes", "text": "Il tinobadiste (gen. Thinobadistes) \u00e8 un bradipo estinto, appartenente alla famiglia dei milodontidi (Mylodontidae). I suoi resti fossili sono stati ritrovati in Nordamerica (Florida e Texas), in strati del Miocene superiore (circa 8 milioni di anni fa).\nSignificato dei fossili.\nQuesto animale, di corporatura robusta e di grosse dimensioni, \u00e8 uno dei primi esempi di bradipo milodontide. Questi mammiferi si svilupparono in Sudamerica nel corso del Miocene, e gi\u00e0 alla fine del periodo erano presenti anche in Nordamerica. La presenza di \"Thinobadistes\" nelle faune settentrionali rappresenta un notevole problema paleogeografico, dal momento che si ritiene che i due continenti a quell'epoca fossero ancora separati. La successiva scoperta di bradipi evidentemente marini (\"Thalassocnus\") ha parzialmente risolto il problema: \u00e8 possibile, infatti, che \"Thinobadistes\" (o un suo prossimo antenato) sia stato in grado di migrare in Nordamerica nuotando e raggiungendo una serie di isole che nel Miocene erano presenti tra i due continenti (island hopping). Lo stesso tipo di migrazione deve essere stato praticato anche da un altro bradipo, appartenente per\u00f2 ai megalonichidi (\"Pliometanastes\"), rinvenuto anch'esso nel Miocene nordamericano. Di \"Thinobadistes\" sono note due specie: T. segnis e T. wetzeli."}
{"id": "2719392", "revid": "125718528", "url": "https://it.wikipedia.org/wiki?curid=2719392", "title": "N\u00farayn-i-Nayyirayn", "text": "N\u00farayn-i-Nayyirayn (,ossia \"Due Luci splendenti\") erano due fratelli: Mirz\u00e1 Hasan e Mirz\u00e1 Husayn, seguaci di Bah\u00e1'u'll\u00e1h, il fondatore della Fede bahai, decapitati nel 1879 a causa della loro fede. \nBah\u00e1'u'll\u00e1h scrisse in loro onore diverse lettere e tavole chiamandoli rispettivamente Sult\u00e1nu'sh-Shuhada' \"Re dei martiri\" e Mahb\u00fabu'sh-Shuhad\u00e1' \"Amato dei martiri\", titoli con cui sono comunemente noti tra i Bahai. \nIl secondo fu uno dei diciannove Apostoli di Bah\u00e1'u'll\u00e1h. \nEntrambi nativi di Isfahan furono decapitati nel 1879 a seguito delle accuse di Mir Muhammad-Husayn, Imam di Isfahan, di Shaykh Muhammad-Baqir, altro influente religioso islamico e di Sultan-Mas'ud Mirza il figlio di Nasser al-Din Shah QajarNasser al-Din Shah, all'epoca governatore di Isfahan. "}
{"id": "2719393", "revid": "39224", "url": "https://it.wikipedia.org/wiki?curid=2719393", "title": "Le nebbie di Avalon (film)", "text": ""}
{"id": "2719396", "revid": "216401", "url": "https://it.wikipedia.org/wiki?curid=2719396", "title": "Vuelta Ciclista a la Rioja", "text": ""}
{"id": "2719399", "revid": "287204", "url": "https://it.wikipedia.org/wiki?curid=2719399", "title": "Seattle SuperSonics 2001-2002", "text": "La stagione 2001-02 dei Seattle SuperSonics fu la 35\u00aa nella NBA per la franchigia.\nI Seattle SuperSonics arrivarono quarti nella \"Pacific Division\" della \"Western Conference\" con un record di 45-37. Nei play-off persero al primo turno con i San Antonio Spurs (3-2)."}
{"id": "2719401", "revid": "287204", "url": "https://it.wikipedia.org/wiki?curid=2719401", "title": "Seattle SuperSonics 2002-2003", "text": "La stagione 2002-03 dei Seattle SuperSonics fu la 36\u00aa nella NBA per la franchigia.\nI Seattle SuperSonics arrivarono quinti nella \"Pacific Division\" della \"Western Conference\" con un record di 40-42, non qualificandosi per i play-off."}
{"id": "2719403", "revid": "122265543", "url": "https://it.wikipedia.org/wiki?curid=2719403", "title": "Elizabeth Hervey", "text": "Vita.\nLady Elizabeth era figlia di Frederick Hervey, IV conte di Bristol ed era familiarmente nota come \"Bess\". Nacque in una piccola casa ad Horringer presso St Edmundsbury nel Suffolk. Nel 1776 spos\u00f2 l'irlandese John Thomas Foster, (nato nel 1747), primo cugino di John Foster, ultimo speaker della Camera dei Comuni irlandese, e del Vescovo (William) Foster. Quando suo padre divenne conte di Bristol nel 1779, divenne \"Lady Elizabeth Foster\". I Foster ebbero due figli maschi Frederick (3 ottobre 1777-1853) ed Augustus John Foster, (dicembre 1780-1848) ed una figlia femmina Elizabeth, nata prematura il 17 novembre 1778 e morta dopo 8 giorni. La coppia visse dopo il 1779 con i genitori di lei ad Ickworth House. Il matrimonio non fu felice e termin\u00f2 dopo cinque anni con una separazione, anche in seguito ai probabili tradimenti di Foster con un servo. Foster ebbe la custodia dei figli e imped\u00ec loro di vedere la madre per quattordici anni.\nNel maggio 1782 Bess incontr\u00f2 William Cavendish, V duca di Devonshire e la moglie Georgiana Spencer a Bath e ben presto divenne la pi\u00f9 stretta amica della duchessa. Ben presto inizi\u00f2 un m\u00e9nage \u00e0 trois con Georgiana e il duca che dur\u00f2 per un quarto di secolo, avendo due figli illegittimi dal duca: Augustus (in seguito membro del parlamento e ufficiale di Marina) e una figlia, Caroline St. Jules, che furono cresciuti a Devonshire House con la prole legittima del duca. Lady Elizabeth infine spos\u00f2 l'amante nel 1809, tre anni dopo la morte dell'amica Georgiana; durante il periodo di lutto continu\u00f2 a vivere sotto lo stesso tetto del vedovo.\nBess inoltre ebbe relazioni con altri importanti uomini del tempo, quali il cardinale Ercole Consalvi, John Sackville, III duca di Dorset, il conte Hans Axel von Fersen, Charles Lennox, III duca di Richmond e Valentine Richard Quin, I conte di Dunraven. Ci sono alcune prove che Quin gener\u00f2 un figlio illegittimo da lei, che divenne il noto medico, Frederic Hervey Foster Quin. [citazione necessaria] Quin si un\u00ec a Cavendish come il suo medico di viaggio a Roma nel dicembre 1820, ed in seguito assistendola in quella citt\u00e0 durante la sua fatale malattia nel marzo 1824.\nLady Elizabeth \u00e8 la bis-bis-bis-nonna della direttrice della rivista di moda \"Vogue\" Anna Wintour.\nNel film \"La duchessa\" \u00e8 interpretata da Hayley Atwell.\nFigli.\nDa John Thomas Foster:\nDa William Cavendish, V duca di Devonshire (prima del loro matrimonio):\nCarriera letteraria.\nElizabeth fu amica della scrittrice francese Madame de Sta\u00ebl con cui tenne una fitta corrispondenza epistolare dal 1804.\nFu autrice di sette romanzi nel corso della sua vita: \"Melissa and Marcia, or the Sisters. A Novel\"; \"Louisa\"; \"The History of Ned Evans\"; \"The Church of St. Siffrid\"; \"The Mourtray Family. A Novel\"; \"Julia\" (which was never published); and \"Amabel; or, Memoirs of a Woman of Fashion.\" Quest'ultimo romanzo fu l'unico pubblicato con il suo nome apposto durante la sua vita, e non in copertina, ma sulla pagina di dedica. Il resto dei suoi romanzi furono pubblicati in forma anonima."}
{"id": "2719404", "revid": "287204", "url": "https://it.wikipedia.org/wiki?curid=2719404", "title": "Nurayn-i-Nayyirayn", "text": ""}
{"id": "2719405", "revid": "339392", "url": "https://it.wikipedia.org/wiki?curid=2719405", "title": "Distretti della Repubblica Democratica Tedesca", "text": ""}
{"id": "2719407", "revid": "287204", "url": "https://it.wikipedia.org/wiki?curid=2719407", "title": "Seattle SuperSonics 2003-2004", "text": "La stagione 2003-04 dei Seattle SuperSonics fu la 37\u00aa nella NBA per la franchigia.\nI Seattle SuperSonics arrivarono quarti nella \"Pacific Division\" della \"Western Conference\" con un record di 37-45, non qualificandosi per i play-off."}
{"id": "2719414", "revid": "599013", "url": "https://it.wikipedia.org/wiki?curid=2719414", "title": "Arthur Blake", "text": "Biografia.\nPartecip\u00f2 alle gare di atletica leggera delle prime Olimpiadi moderne che si svolsero ad Atene nel 1896, gareggiando nei 1500 metri piani, classificandosi secondo, in 4'34\"0, e nella maratona, nella quale si ritir\u00f2."}
{"id": "2719416", "revid": "106908", "url": "https://it.wikipedia.org/wiki?curid=2719416", "title": "Arthur Charles Blake", "text": ""}
{"id": "2719419", "revid": "287204", "url": "https://it.wikipedia.org/wiki?curid=2719419", "title": "Seattle SuperSonics 2004-2005", "text": "La stagione 2004-05 dei Seattle SuperSonics fu la 38\u00aa nella NBA per la franchigia.\nI Seattle SuperSonics vinsero la \"Northwest Division\" della \"Western Conference\" con un record di 52-30. Nei play-off vinsero il primo turno con i Sacramento Kings (4-1), perdendo poi la semifinale di conference con i San Antonio Spurs (4-2)."}
{"id": "2719420", "revid": "210936", "url": "https://it.wikipedia.org/wiki?curid=2719420", "title": "Stagione NFL 2009", "text": ""}
{"id": "2719421", "revid": "210936", "url": "https://it.wikipedia.org/wiki?curid=2719421", "title": "Stagione NFL 2008", "text": ""}
{"id": "2719422", "revid": "210936", "url": "https://it.wikipedia.org/wiki?curid=2719422", "title": "Stagione NFL 2007", "text": ""}
{"id": "2719423", "revid": "1305772", "url": "https://it.wikipedia.org/wiki?curid=2719423", "title": "1913 Massacre", "text": "1913 Massacre \u00e8 una canzone del cantautore statunitense Woody Guthrie che narra la morte di minatori e delle rispettive famiglie durante la strage della vigilia di Natale del 1913 in Calumet, Michigan.\nLa melodia del brano verr\u00e0 ripresa da Bob Dylan per \"Song to Woody\", il primo pezzo da lui scritto.\nIncisioni.\nVari artisti hanno inciso \"1913 Massacre\", tra cui"}
{"id": "2719424", "revid": "228587", "url": "https://it.wikipedia.org/wiki?curid=2719424", "title": "Vuelta a Arag\u00f3n", "text": "La Vuelta a Arag\u00f3n \u00e8 una corsa a tappe maschile di ciclismo su strada. Si disputa nella regione dell'Aragona, in Spagna, ogni anno in primavera (aprile/maggio), ed \u00e8 organizzata dal Club Ciclista Iberia.\nCorsa quasi annualmente dal 1965 (anche se la prima edizione risale al 1939), nel 2005 ha fatto parte del calendario dell'UCI Europe Tour, classe 2.1; dopo il 2005, tuttavia, non \u00e8 pi\u00f9 stata disputata a causa di difficolt\u00e0 finanziarie, fino al 2018, quando rivenne nuovamente organizzata.\nAlbo d'oro.\n\"Aggiornato all'edizione 2018.\""}
{"id": "2719425", "revid": "210936", "url": "https://it.wikipedia.org/wiki?curid=2719425", "title": "Stagione NFL 2006", "text": ""}
{"id": "2719426", "revid": "287204", "url": "https://it.wikipedia.org/wiki?curid=2719426", "title": "Seattle SuperSonics 2005-2006", "text": "La stagione 2005-06 dei Seattle SuperSonics fu la 39\u00aa nella NBA per la franchigia.\nI Seattle SuperSonics arrivarono terzi nella \"Northwest Division\" della \"Western Conference\" con un record di 35-47, non qualificandosi per i play-off."}
{"id": "2719427", "revid": "287204", "url": "https://it.wikipedia.org/wiki?curid=2719427", "title": "Vuelta a Aragon", "text": ""}
{"id": "2719429", "revid": "210936", "url": "https://it.wikipedia.org/wiki?curid=2719429", "title": "Stagione NFL 2005", "text": ""}
{"id": "2719430", "revid": "62004", "url": "https://it.wikipedia.org/wiki?curid=2719430", "title": "Giro d'Aragona", "text": ""}
{"id": "2719432", "revid": "210936", "url": "https://it.wikipedia.org/wiki?curid=2719432", "title": "Stagione NFL 2004", "text": ""}
{"id": "2719433", "revid": "62004", "url": "https://it.wikipedia.org/wiki?curid=2719433", "title": "Vuelta Aragona", "text": ""}
{"id": "2719434", "revid": "210936", "url": "https://it.wikipedia.org/wiki?curid=2719434", "title": "Stagione NFL 2003", "text": ""}
{"id": "2719435", "revid": "210936", "url": "https://it.wikipedia.org/wiki?curid=2719435", "title": "Stagione NFL 2002", "text": ""}
{"id": "2719436", "revid": "247222", "url": "https://it.wikipedia.org/wiki?curid=2719436", "title": "Il gol sopra Berlino", "text": "Il gol sopra Berlino \u00e8 stato un programma televisivo italiano di genere rotocalco sportivo, andato in onda in seconda serata (ore 23,15) su LA7 dal 9 giugno al 7 luglio 2006, ovvero nel periodo della fase finale dei Mondiali tedeschi del 2006.\nIl programma, a cura di Emilio Piervincenzi e diretto da Darwin Pastorin, con la collaborazione di Oliviero Beha e Zbigniew Boniek, proponeva collegamenti in diretta da Duisburg, sede di Casa Azzurri in Germania, e con gli stadi dove giocava la Nazionale italiana di calcio nelle giornate dei match, gestiti dai giornalisti della redazione sportiva di LA7.\nSigla del programma era il brano musicale \"99 Luftballons\" di Nena."}
{"id": "2719437", "revid": "210936", "url": "https://it.wikipedia.org/wiki?curid=2719437", "title": "Stagione NFL 2001", "text": ""}
{"id": "2719438", "revid": "1005847", "url": "https://it.wikipedia.org/wiki?curid=2719438", "title": "Giuseppe Scopelliti", "text": "\u00c8 stato Presidente del Consiglio regionale della Calabria dal 1995 al 2000 e sindaco di Reggio Calabria dal 2002 al 2010. Il 4 aprile 2018 viene condannato con sentenza definitiva a 4 anni 7 mesi per il reato di falso in atto pubblico, commesso durante il mandato di Sindaco di Reggio Calabria.\nBiografia.\nCarriera politica.\nInizia la sua carriera politica iscrivendosi al Fronte della Giovent\u00f9, organo giovanile del Movimento Sociale Italiano. Nel 1988 viene eletto consigliere circoscrizionale nella lista del Movimento Sociale Italiano.\nNel 1991 ricopre la carica di segretario provinciale del Fronte della Giovent\u00f9 di Reggio Calabria e nel 1992 viene eletto consigliere comunale di Reggio Calabria nella lista del MSI. Nel 1993, a Rieti, viene nominato segretario nazionale del Fronte della Giovent\u00f9. Nel 1994 si candida alle elezioni per rinnovo del Parlamento europeo nel collegio dell'Italia meridionale risultando il secondo dei non eletti con 34.000 voti di preferenza.\nIn seguito, inizia una esperienza regionale di due legislature: nel 1995 viene eletto consigliere regionale per le liste di Alleanza Nazionale e ricopre il ruolo di presidente del Consiglio regionale della Calabria; nel 2000, rieletto consigliere regionale, svolge l'incarico di assessore regionale al Lavoro e alla Formazione professionale nella Giunta Chiaravalloti. Nel 2001 diviene presidente dell'associazione \"Tecnostruttura delle Regioni per il Fondo Sociale Europeo\".\nNel 2002, sostenuto da una coalizione di centrodestra, viene eletto sindaco della citt\u00e0 di Reggio Calabria con il 53,8% dei voti, superando il candidato del centrosinistra, il vicesindaco dell'amministrazione uscente Demetrio Naccari Carlizzi. Nel 2003 viene nominato Commissario Delegato per il problema della salinit\u00e0 dell'acqua. Nel 2007 viene riconfermato sindaco per un secondo mandato con il 70% dei consensi.\nNel 2008 \u00e8 stato nominato coordinatore regionale del Popolo della Libert\u00e0.\nNel mese di gennaio 2010 il quotidiano finanziario Il Sole 24 Ore ha pubblicato i risultati di un sondaggio sull'indice di gradimento nei confronti dei sindaci dei capoluoghi di provincia italiani da parte dei cittadini, riferito all'anno 2008. In questa classifica Scopelliti \u00e8 al primo posto, con un consenso stimato al 75%, assieme al sindaco di Verona Flavio Tosi e al sindaco di Torino Sergio Chiamparino.\nIl 16 dicembre 2009 la direzione centrale del PdL ufficializza la candidatura di Scopelliti alla presidenza della Regione Calabria per il centrodestra, smentendo l'ipotesi secondo cui Silvio Berlusconi avrebbe desiderato candidare il medico ortopedico Bernardo Misaggi. Alle elezioni del marzo 2010 viene eletto Presidente con il 57,76% dei voti, sconfiggendo il candidato del centrosinistra e presidente uscente Agazio Loiero.\nIl 15 novembre 2013 aderisce al Nuovo Centrodestra di Angelino Alfano, in polemica con la rinascita di Forza Italia.\nDal 10 gennaio 2014 \u00e8 diventato coordinatore nazionale del Nuovo Centrodestra.\nIl 27 marzo 2014 i giudici del Tribunale di Reggio Calabria, Olga Tarzia, Filippo Aragona e Teresa De Pascale condannano Scopelliti per il \"caso Fallara\" a 6 anni di reclusione per abuso d'ufficio e falso, commessi durante gli anni 2007-2010 del suo mandato come sindaco di Reggio Calabria, all'interdizione perpetua dai pubblici uffici ed al pagamento di una provvisionale di 120\u00a0000 euro. Per effetto della legge Severino, scatta automaticamente la sospensione di Scopelliti da presidente regionale.\nIl 28 marzo 2014 Scopelliti annuncia le dimissioni. Il 29 aprile 2014 ufficializza le dimissioni tramite lettera depositata al Presidente del Consiglio regionale Francesco Talarico.\nIl Nuovo Centrodestra lo candida alle Elezioni europee del 2014 nella Circoscrizione Italia meridionale (che raccoglie i collegi di Abruzzo, di Molise, di Campania, di Puglia, di Basilicata e di Calabria) ottiene soltanto 42.116 preferenze non sufficienti per essere eletto. Nell'ottobre dello stesso, in dissenso con la linea del suo partito, che tenta di trovare un accordo con il Partito Democratico in vista delle elezioni regionali in Calabria, fuoriesce dallo stesso, sostenendo come indipendente Wanda Ferro, candidata del centrodestra.\nNel periodo 1995 - 2000, nella qualit\u00e0 di presidente del consiglio regionale, \u00e8 stato editore della Rivista \"Calabria\". \nNel novembre 2015, assieme a Pasquale Viespoli, Gianni Alemanno e Roberto Menia, \u00e8 tra i fondatori del nuovo partito Azione Nazionale, che nel febbraio 2017 si fonde con il partito politico La Destra guidato da Francesco Storace, per dar vita al Movimento Nazionale per la Sovranit\u00e0 (MNS).\nVicende giudiziarie.\nCaso Fallara e la condanna definitiva in carcere.\nNel marzo 2011 \u00e8 indagato per abuso in atti d'ufficio nella qualit\u00e0 di ex sindaco di Reggio Calabria. L'indagine riguarda gli incarichi affidati alla dirigente comunale del settore Bilancio, Orsola Fallara, morta nel dicembre 2010 e ai relativi compensi.\nIl 19 ottobre 2011 viene indagato per falso in atto pubblico dalla Procura della Repubblica di Reggio Calabria. I fatti si riferiscono a quando era in carica come sindaco di Reggio Calabria nell'ambito delle indagini sul \"Caso Fallara\", la dirigente comunale del settore bilancio, suicidatasi nei mesi precedenti. Una recente ispezione del ministero delle Finanze ha rilevato un buco da 170 milioni nelle casse del comune.\nIl 18 aprile 2012 la Procura della Repubblica di Reggio Calabria chiede il rinvio a giudizio di Scopelliti, unitamente a tre componenti del collegio dei revisori dei conti del Comune. L'accusa per Scopelliti \u00e8 di falso ideologico in atto pubblico e abuso d'ufficio per le autoliquidazioni che avrebbe fatto la dirigente Orsola Fallara.\nIl 29 giugno 2012, nel corso dell'udienza preliminare del troncone principale del processo sul \"Caso Fallara\", il comune di Reggio Calabria si costituisce parte civile per eventuali danni contro Scopelliti nella sua ex funzione di sindaco della citt\u00e0.\nIl 20 luglio 2012 il Presidente della Regione Calabria Scopelliti viene rinviato a giudizio dal GUP del Tribunale di Reggio Calabria con l'accusa di abuso d'ufficio e falso ideologico in atto pubblico. Assieme a Scopelliti vengono rinviati a giudizio anche i tre componenti del collegio dei revisori dei conti del Comune di Reggio Calabria, Carmelo Stracuzzi, Domenico D'Amico e Ruggero Alessandro De Medici.\nIl 13 febbraio 2014 il pm Sara Ombra chiede 5 anni di reclusione e l'interdizione dai pubblici uffici.\nIl 27 marzo 2014 i giudici del Tribunale di Reggio Calabria, Olga Tarzia, Filippo Aragona e Teresa De Pascale pronunciano un verdetto che supera le richieste della Procura e condannano Scopelliti a 6 anni di reclusione per abuso d'ufficio e falso, all'interdizione perpetua dai pubblici uffici ed al pagamento di una provvisionale di 120\u00a0000 euro. Con la condanna del Tribunale, per effetto della legge Severino, scatta automaticamente la sospensione di Scopelliti da presidente della Giunta regionale.\nIl 22 dicembre 2016 la Corte d'Appello di Reggio Calabria condanna Scopelliti a 5 anni di reclusione per abuso d'ufficio e falso.\nIl 4 aprile 2018 viene condannato in Cassazione a 4 anni e 7 mesi di reclusione per falso in atto pubblico. Il reato contestato di abuso d'ufficio viene dichiarato prescritto. Si costituisce in carcere il giorno successivo.\nCome indicato dalla Corte di Cassazione nelle motivazioni della sentenza, nel corso della sua sindacatura Scopelliti ha realizzato condotte \"messe in atto in spregio di norme e principi giuridici basilari\" che \"costituiscono chiari sintomi di grave noncuranza e di palese deviazione dai doveri della funzione pubblica esercitata\". \nScopelliti durante la sua sindacatura era \"l'ideatore delle falsificazioni\" dei bilanci del Comune, avvalendosi \"dell\u2019accondiscendenza di Orsola Fallara, supina esecutrice degli ordini del sindaco, in cambio di incarichi tanto remunerativi quanto illegittimi\". Durante il suo mandato Scopelliti ha avallato \"spese che avrebbero dovuto essere correttamente imputate a differenti capitoli del bilancio; in tal modo si faceva falsamente apparire come ogni erogazione fosse giustificata da una corrispondente, legittima entrata, laddove, al contrario, venivano indicati accertamenti per crediti inesistenti, con l\u2019effetto di rappresentare il bilancio in pareggio e, nel contempo, effettuando pagamenti e spese privi di copertura\".\nNel novembre 2019 il Tribunale di Sorveglianza gli concede la semilibert\u00e0.\nCaso Italcitrus.\nScopelliti \u00e8 stato condannato al pagamento di 300.000 euro (confermati in Cassazione) nei confronti del Comune di Reggio Calabria, a seguito dell'acquisto dello stabilimento \"Italcitrus\", effettuato a carico del Comune stesso nel 2004.\nL'allora sindaco aveva infatti stipulato un contratto di acquisto della struttura, completamente abbandonata e con larga presenza di amianto, alla cifra di 2 milioni e mezzo di euro, tutti a carico del Comune di Reggio Calabria, al fine di trasformarla in centro di produzione della Rai. La Corte dei Conti ha accertato che il prezzo di acquisto era pi\u00f9 che doppio rispetto ad una precedente valutazione (1.141.876,50 euro) realizzata dal Tribunale di Reggio in un altro procedimento. Secondo la sentenza, i terreni oggetto dell'acquisto non furono \"mai riconvertiti ad alcuna utilizzazione proficua per la collettivit\u00e0\".\nInizialmente la condanna della Corte dei Conti della Calabria ammontava a 697.511 euro. Successivamente la Corte dei Conti sezione centrale ha diminuito la cifra a 300.000 euro. A seguito della condanna, l'abitazione di Scopelliti \u00e8 stata messa sotto ipoteca.\nCaso gazebo sul lungomare Falcomat\u00e0.\nNel novembre 2010 \u00e8 rinviato a giudizio dal gip di Reggio, Kate Tassone, per occupazione abusiva di spazio demaniale e violazione del codice della navigazione, avendo Scopelliti fatto sorgere quattro gazebo sul Lungomare di Reggio, a meno di trenta metri dalla battigia. I gazebo in questione sono stati costruiti senza i necessari pareri degli uffici competenti. Il mancato nulla osta del demanio marittimo, nel 2006, a tre giorni dalla consegna, aveva fatto s\u00ec che i lavori fossero fermati dalla Capitaneria di porto su richiesta del giudice per le indagini preliminari. Da allora, il Comune di Reggio Calabria si era disinteressato alla loro rimozione e aveva difeso i gazebo. A novembre 2010, i gazebo in questione erano ancora in loco, con non poca deturpazione del territorio in quanto la copertura, che avrebbe dovuto essere adornata con piante rampicanti, si presentava in cemento grezzo e profilati d'acciaio sporgenti. Nelle facciate non \u00e8 pi\u00f9 possibile trovare i sigilli di sequestro, ma solo quel che rimane delle assi di legno, pi\u00f9 volte oggetto di vandalismo, che al tempo erano ricoperte da rendering fotorealistici dell'opera, mai completata. Lo stato di degrado \u00e8 anche causa di problemi di sicurezza per bambini, animali e turisti in genere, e implicazioni igienico sanitarie, in quanto utilizzati da senzatetto come gabinetti pubblici, peraltro assenti in citt\u00e0. In data 30 marzo 2011 i gazebo sono stati dissequestrati dalla magistratura per permetterne il completamento. Successivamente, Scopelliti \u00e8 stato assolto dal reato di occupazione abusiva di spazio demaniale.\nPossibili frequentazioni equivoche.\nScopelliti risulta coinvolto in vicende riguardanti i suoi stretti rapporti con l'imprenditore Pasquale Rappoccio, considerato vicino alla cosca Libri di Cannav\u00f2, in un incontro a Milano con il boss Paolo Martino, in incontri con Nino Fiume e Giovambattista Fracapane (pentiti di 'ndrangheta) anche loro come Martino organici alla cosca De Stefano di Reggio Calabria e nel banchetto per l'anniversario di matrimonio dei genitori dei fratelli Barbieri (uno dei quali, Mimmo, \u00e8 finito in carcere nell'ambito dell'inchiesta \u201cMeta\u201d; mentre l'altro, imprenditore ed\u00ecle, ha realizzato opere pubbliche anche per il Comune di Reggio Calabria), a cui prese parte l'attuale ricercato Cosimo Alvaro. Scopelliti, per\u00f2, non \u00e8 mai stato indagato di alcun reato collegato, a quanto riferito dalla stampa.\nLo stesso Scopelliti, in un'intervista al settimanale Chi del novembre 2010, etichetter\u00e0 come \"situazioni paradossali\" le presunte passeggiate sul lungomare con affiliati a famiglie mafiose da parte di chi si batte e complimenta per i successi dello Stato contro la malavita organizzata.\nCaso della discarica di Longhi Bovetto.\nNel settembre 2010 riceve un'altra condanna. La seconda sezione penale di Reggio Calabria, dopo circa due ore di camera di consiglio, lo reputa colpevole assieme ad Antonio Stefano Caridi (ex Assessore regionale alle Attivit\u00e0 Produttive, pure lui del PdL) ed Igor Paonni (ex Assessore all'Ambiente del Comune di Reggio ed attuale Assessore regionale alle Attivit\u00e0 Produttive), di \"omissione di atti d'ufficio\" per non aver vigilato durante la sua carica di Sindaco di Reggio sullo smaltimento del percolato della discarica di \"Longhi Bovetto\" (chiusa nel 1999 e mai messa in sicurezza) e lo condanna perci\u00f2 a sei mesi di reclusione.\nNelle immediate vicinanze della discarica \u00e8 presente una scuola elementare ultimata da 10 anni, ma che non \u00e8 mai potuta divenire operativa proprio a causa della mancata bonifica dell'area che nello stato di abbandono in cui riversa, rilascia gas nocivi all'entrata dell'istituto e pericolosi liquidi negli orti a ridosso della stessa.\nIl progetto esecutivo dell'importo parziale di euro era stato approvato nel 2006 dalla giunta Scopelliti, mentre la condanna riguarda lo smaltimento del percolato, intervento dal costo irrisorio in confronto (6000 euro), entrambi mai realizzati.\nIl 21 marzo 2013 viene confermata in appello la sentenza di condanna a sei mesi di reclusione per Scopelliti e Paonni, mentre viene assolto l'ex assessore comunale Caridi.\nIl 9 aprile 2014 la sesta sezione penale della Corte di Cassazione annulla senza rinvio \"perch\u00e9 il fatto non costituisce reato\" la condanna a sei mesi (pena sospesa) per omissione in atti di ufficio inflitta a Scopelliti e Paonni.\nSanit\u00e0.\nNel febbraio 2012 l'ufficio stampa della giunta regionale rende noto che Scopelliti \u00e8 indagato dalla Procura della Repubblica di Catanzaro per atti compiuti nell'esercizio del suo ruolo di \"commissario ad acta\" per l'attuazione del piano di rientro della sanit\u00e0. Indagato, oltre a Scopelliti, il dirigente generale della Presidenza Franco Zoccali.\nIl 17 ottobre 2013 il GIP del Tribunale di Catanzaro, dott.ssa Assunta Maiore, assolve il Governatore con l'ampia formula \"perch\u00e9 il fatto non sussiste\".\nCaso Sarlo.\nIl 3 agosto 2012 lo stesso Scopelliti rende noto di essere indagato in relazione alla vicenda \"Sarlo\", ossia la nomina di Alessandra Sarlo, moglie del giudice Vincenzo Giglio coinvolto nell'inchiesta della DDA di Milano del procuratore aggiunto Ilda Boccasini, a capo del dipartimento dei controlli.\nNell'ottobre 2012 sempre in relazione alla vicenda \"Sarlo\" il sostituto procuratore di Catanzaro iscrive nel registro degli indagati tutti i componenti della giunta regionale della Calabria per abuso d'ufficio.\nIl 21 giugno 2013 viene rinviato a giudizio insieme all'assessore al personale, Domenico Tallini, per i reati di abuso d'ufficio in merito alla nomina di Alessandra Sarlo a dirigente generale del Dipartimento controlli della Regione.\nNel febbraio 2015, il Tribunale Penale di Catanzaro, assolve l'ex Presidente della Regione dalla suddetta accusa con formula ampia.\nControversie.\nNel febbraio 2014, durante un'intervista televisiva rilasciata all'emittente locale \"RTV\" in occasione della presentazione dei circoli del Nuovo Centrodestra, il neo coordinatore nazionale di NCD nel descrivere come dovrebbe essere il prossimo candidato a sindaco del Comune di Reggio Calabria rilascia una dichiarazione dai toni omofobi: \u00abNoi non vogliamo n\u00e9 uomini che non siano coraggiosi, n\u00e9 mezzi uomini, n\u00e9 uomini che sono innamorati di altri uomini. A noi ci piace l'idea di mettere in campo uomini che siano innamorati di donne, che amino il rapporto di coppia e che individuano nel rapporto di un matrimonio un uomo e una donna. Quando faccio questo tipo di parallelo voglio dire che noi vogliamo uomini che siano innamorati della citt\u00e0\u00bb."}
{"id": "2719440", "revid": "210936", "url": "https://it.wikipedia.org/wiki?curid=2719440", "title": "Stagione NFL 2000", "text": ""}
{"id": "2719441", "revid": "62004", "url": "https://it.wikipedia.org/wiki?curid=2719441", "title": "Karin Thuerig", "text": ""}
{"id": "2719442", "revid": "210936", "url": "https://it.wikipedia.org/wiki?curid=2719442", "title": "Stagione NFL 1999", "text": ""}
{"id": "2719444", "revid": "210936", "url": "https://it.wikipedia.org/wiki?curid=2719444", "title": "Stagione NFL 1998", "text": ""}
{"id": "2719445", "revid": "1522738", "url": "https://it.wikipedia.org/wiki?curid=2719445", "title": "Area Provviste", "text": ""}
{"id": "2719446", "revid": "287204", "url": "https://it.wikipedia.org/wiki?curid=2719446", "title": "Kenny van Hummel", "text": "Carriera.\nGli esordi.\nVan Hummel prende parte alla sua prima corsa ciclistica a 7 anni. Nel corso degli anni vince varie corse a livello giovanile e nel 1998 entra a far parte della squadra giovanile della Rabobank. Nello stesso periodo comincia a interessarsi anche alle gare di ciclocross, e nel 2000 si classifica quarto nella prova juniores dei campionati del mondo di specialit\u00e0 tenutisi a Sint-Michielsgestel.\nDopo vari cambi di squadra in ambito dilettantistico \u2013 gareggia con le formazioni Rabobank GS3 e Eurogifts.com/Van Hemert \u2013 nel 2006 viene ingaggiato dalla Skil-Shimano, debuttando da professionista. COn questo team ottiene alcuni buoni piazzamenti in corse minori e nel 2007 vince anche la sua prima corsa da \"pro\", il Ronde van Noord-Holland.\n2009-2011: le vittorie.\nNel 2009 si aggiudica cinque gare: la Ronde van Overijssel, la Dutch Food Valley Classic, la Batavus Pro Race, il Tour de Rijke e una tappa alla Quatre Jours de Dunkerque. In stagione coglie anche il secondo posto in linea ai campionati olandesi su strada, battuto da Koos Moerenhout. In quel 2009 partecipa anche al Tour de France, inaugurando l'edizione in qualit\u00e0 di primo partente nella cronometro iniziale nel Principato di Monaco. Dopo la sesta tappa si ritrova in ultima posizione nella classifica generale, e nelle frazioni di montagna seguenti perde ulteriormente terreno, arrivando ultimo ogni giorno. Pur avendo come obiettivo solo quello di concludere la corsa, nella diciassettesima tappa cade ed \u00e8 costretto al ritiro.\nNel 2010, sempre in maglia Skil-Shimano, ottiene sei vittorie, in una tappa al Tour de Picardie, una al Giro del Belgio e in quattro frazioni al Tour of Hainan in Cina, e un secondo posto di tappa all'Eneco Tour (gara del calendario mondiale). Nel 2011 porta a otto il bottino stagionale di successi: durante l'anno vince due tappe e la classifica finale del Ronde van Drenthe, una tappa al Presidential Cycling Tour of Turkey, il Memorial Rik Van Steenbergen in volata (battuti Andr\u00e9 Greipel e Denis Galimzjanov) e ancora tre frazioni al Tour of Hainan. Conclude anche secondo alla Handzame Classic e al Tour de Rijke, e al termine dell'anno \u00e8 ottavo nella classifica individuale dell'Europe Tour.\n2012-2014: gli ultimi anni.\nNel 2012 lascia la Skil-Shimano e si trasferisce alla Vacansoleil-DCM. Con la nuova maglia si aggiudica una tappa al Tour de Picardie e partecipa per la seconda volta al Tour de France. Durante l'anno si classifica inoltre secondo in volata al Memorial Rik Van Steenbergen e al Grand Prix d'Isbergues, e terzo alla Kuurne-Bruxelles-Kuurne. L'anno dopo, sempre tra le file della Vacanasoleil-DCM, vince una corsa, la prima tappa della Arctic Race of Norway; in stagione \u00e8 anche secondo alla Handzame Classic (come gi\u00e0 nel 2011) e terzo alla Ronde van Zeeland Seaports e alla Dutch Food Valley Classic.\nNel 2014 passa all'Androni Giocattoli-Venezuela, formazione diretta da Gianni Savio. Durante l'anno partecipa a numerose gare extra-europee, cogliendo anche tre successi di tappa al Tour de Langkawi, all'Azerbaijan International Tour e alla Vuelta a Venezuela, e ad alcune semi-classiche europee, senza per\u00f2 piazzamenti a podio. In novembre, a stagione conclusa, annuncia il ritiro dall'attivit\u00e0 agonistica dopo nove stagioni da professionista."}
{"id": "2719449", "revid": "287204", "url": "https://it.wikipedia.org/wiki?curid=2719449", "title": "Seattle SuperSonics 2006-2007", "text": "La stagione 2006-07 dei Seattle SuperSonics fu la 40\u00aa nella NBA per la franchigia.\nI Seattle SuperSonics arrivarono quinti nella \"Northwest Division\" della \"Western Conference\" con un record di 31-51, non qualificandosi per i play-off."}
{"id": "2719454", "revid": "767487", "url": "https://it.wikipedia.org/wiki?curid=2719454", "title": "Il pescatore della Louisiana", "text": "Il pescatore della Louisiana (\"The Toast of New Orleans\") \u00e8 un film musicale del 1950 diretto da Norman Taurog.\nTrama.\nUn pescatore di New Orleans dalla bella voce si innamora del soprano Suzette Micheline. Il manager della cantante lo mette sotto contratto e lo lancia nel mondo dell'opera.\nProduzione.\nIl film fu prodotto da Joe Pasternak per la Metro-Goldwyn-Mayer (MGM). Le riprese durarono dalla fine di dicembre 1949 ai primi di marzo 1950.\nMusica.\nOltre a numerose arie operistiche tratte da \"Carmen\", \"Madama Butterfly\" e \"La traviata\", il film include la canzone \"Be My Love\" che ottenne la candidatura al Premio Oscar.\nDistribuzione.\nIl copyright del film, richiesto dalla Loew's Inc., fu registrato il 23 agosto 1950 con il numero LP350.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 24 agosto 1950 con il titolo originale \"The Toast of New Orleans\"."}
{"id": "2719455", "revid": "1482985", "url": "https://it.wikipedia.org/wiki?curid=2719455", "title": "Alessandro Manzoni", "text": "Considerato uno dei maggiori romanzieri italiani di tutti i tempi per il suo celebre romanzo \"I promessi sposi\", caposaldo della letteratura italiana, Manzoni ebbe il merito principale di aver gettato le basi per il romanzo moderno e di aver cos\u00ec patrocinato l'unit\u00e0 linguistica italiana, sulla scia di quella letteratura moralmente e civilmente impegnata propria dell'Illuminismo italiano. \nPassato dalla temperie neoclassica a quella romantica, il Manzoni, divenuto fervente cattolico dalle tendenze liberali, lasci\u00f2 un segno indelebile anche nella storia del teatro italiano (per aver rotto le tre unit\u00e0 aristoteliche) e in quella poetica (nascita del pluralismo vocale con gli \"Inni Sacri\" e della poesia civile). \nIl successo e i numerosi riconoscimenti pubblici e accademici (fu senatore del Regno d'Italia) si affiancarono a una serie di problemi di salute (nevrosi, agorafobia) e famigliari (i numerosi lutti che afflissero la vita domestica dello scrittore) che lo ridussero in un progressivo isolamento esistenziale. Nonostante quest'isolamento, Manzoni fu in contatto epistolare con la migliore cultura intellettuale francese, con Goethe, con intellettuali di primo ordine come Antonio Rosmini e, seppur indirettamente, con le novit\u00e0 estetiche romantiche britanniche (influsso di Walter Scott per il genere del romanzo).\nBiografia.\nOrigini familiari.\nFamiglia.\nAlessandro Manzoni proveniva, dal lato materno, da una famiglia illustre, i Beccaria. Il nonno materno di Manzoni, infatti, era Cesare Beccaria, autore del trattato \"Dei delitti e delle pene\", che fu uno dei principali animatori dell'illuminismo lombardo. A detta del Manzoni stesso, lui e il nonno si conobbero soltanto una volta, in occasione della visita della madre presso il celebre padre. \nLa parentela coi Beccaria lo rendeva inoltre lontano cugino dello scrittore scapigliato Carlo Dossi.\nPi\u00f9 modesta era invece la famiglia paterna: don Pietro Manzoni, il padre di Alessandro, discendeva da una nobile famiglia di Barzio, in Valsassina, e stabilitasi a Lecco (nella localit\u00e0 del Caleotto) nel 1612 in seguito al matrimonio di Giacomo Maria Manzoni con Ludovica Airoldi nel 1611. Per quanto don Pietro Antonio Pasino Manzoni (1657-1736) avesse poi ricevuto il feudo di Moncucco nel novarese nel 1691, e per quanto in virt\u00f9 di ci\u00f2 fossero conti, il titolo a Milano non era valido perch\u00e9 \"straniero\". Inizialmente don Pietro present\u00f2 al governo austriaco una richiesta ufficiale perch\u00e9 fosse riconosciuto, ma poi prefer\u00ec non insistere. In ogni caso, quando Roma attribuir\u00e0 molto pi\u00f9 tardi la cittadinanza al Manzoni, il titolo comitale apparir\u00e0 sull'atto ufficiale e verr\u00e0 mantenuto dalla sua discendenza.\nManzoni e Giovanni Verri.\nNonostante il padre legittimo fosse Pietro Manzoni, \u00e8 molto probabile che il padre naturale di Alessandro fosse un amante di Giulia, Giovanni Verri (fratello minore di Alessandro e Pietro Verri). Con Giovanni, uomo attraente e libertino, di diciassette anni maggiore di lei, ella aveva avviato una relazione gi\u00e0 nel 1780, proseguendola anche dopo il matrimonio. Dalle parole del Tommaseo pare evincersi come Verri fosse il vero padre dello scrittore, e come questi ne fosse pienamente a conoscenza: \u00abAnco di Pietro Verri [Manzoni] ragiona con riverenza, tanto pi\u00f9 ch'egli sa, e sua madre non glielo dissimulava, d'essere nepote di lui, cio\u00e8 figliuolo d'un suo fratello\u00bb.\nL'infanzia e l'adolescenza.\nGalbiate e la separazione dei genitori.\nAlessandro Francesco Tommaso Antonio Manzoni nacque a Milano, allora parte dell'impero asburgico, al n. 20 di via San Damiano, il 7 marzo 1785 da Giulia Beccaria e, ufficialmente, da don Pietro Manzoni. Trascorse i primi anni di vita prevalentemente nella \"cascina Costa\" di Galbiate, tenuto a balia da Caterina Panzeri, una contadina del luogo. Questo fatto \u00e8 attestato dalla targa tuttora affissa nella cascina. Sin d'ora pass\u00f2 alcuni periodi alla villa rustica di Caleotto, di propriet\u00e0 della famiglia paterna, una dimora in cui amer\u00e0 tornare da adulto e che vender\u00e0, non senza rimpianti, nel 1818. In seguito alla separazione dei genitori, Manzoni venne educato in collegi religiosi.\nL'educazione religiosa a Merate e a Lugano.\nIl 13 ottobre 1791 fu accompagnato dalla madre a Merate al collegio San Bartolomeo dei Somaschi, dove rimase cinque anni: furono anni duri, in quanto il piccolo Alessandro risentiva della mancanza della madre e perch\u00e9 soffriva del difficile rapporto con i suoi compagni di scuola, violenti tanto quanto gli insegnanti che lo punivano di frequente. La letteratura era gi\u00e0 una consolazione e una passione: durante la ricreazione, racconter\u00e0 lo scrittore, \u00ab\u2026mi chiudevo [\u2026] in una camera, e l\u00ec componevo versi\u00bb. Nell'aprile del 1796 pass\u00f2 al collegio di Sant'Antonio, a Lugano, gestito ancora dai Somaschi, per rimanervi fino al settembre del 1798. Nello stesso 1796, giungeva sul Lago di Lugano il somasco Francesco Soave, celebre erudito e pedagogista. Per quanto sia del tutto improbabile che Manzoni l'abbia avuto come maestro (se non per qualche giorno), la sua figura esercit\u00f2 sul bambino una notevole influenza. Vecchio e prossimo alla morte, l'autore de \"I promessi sposi\" ricordava: \u00abIo volevo bene al padre Soave, e mi pareva di vedergli intorno al capo un'aureola di gloria\u00bb.\nPass\u00f2, alla fine del '98, al collegio Longone di Milano, gestito dai Barnabiti e quindi si trasfer\u00ec a Castellazzo de' Barzi, dove l'istituto aveva stabilito provvisoriamente la propria sede a causa delle manovre belliche per poi tornare, il 7 agosto 1799, a Milano. Non \u00e8 chiaro quanto l'adolescente rimanesse dai Barnabiti, anche se l'ipotesi pi\u00f9 accreditata lo fa supporre allievo della scuola fino al giugno 1801. Alessandro, nonostante l'isolamento cui era costretto per colpa dell'ambiente chiuso e bigotto, riusc\u00ec a stringere alcune amicizie che resteranno durature nel corso degli anni a venire: Giulio Visconti e Federico Confalonieri furono suoi compagni di classe. Un giorno imprecisato dell'anno scolastico 1800-1801, poi, gli scolari ricevettero una visita che suscit\u00f2 nel Nostro una grande emozione: l'arrivo di Vincenzo Monti, che leggeva avidamente e considerava il pi\u00f9 grande poeta vivente, \u00abfu per lui come un'apparizione di un Dio\u00bb.\nLa formazione culturale.\nLa formazione culturale di Manzoni \u00e8 imbevuta di mitologia e letteratura latina, come appare chiaramente dalle poesie adolescenziali. Due, in particolare, sono gli autori classici prediletti, Virgilio e Orazio; notevole \u00e8 anche l'influsso di Dante e Petrarca, mentre tra i contemporanei, assieme al Monti, svolgono un ruolo importante Parini e Alfieri. Se si escludono gli esercizi di stile precedenti, le sue primissime esperienze poetiche risalgono alla met\u00e0 del 1801, quando cominci\u00f2 a stendere \"Del trionfo della libert\u00e0\". Tuttavia vi si pu\u00f2 riscontrare una vena satirica e polemica che avr\u00e0 un ruolo non trascurabile nel Manzoni adolescente, pur venendo mitigata gi\u00e0 a met\u00e0 del decennio. Ci restano le traduzioni, in endecasillabi sciolti, di alcune parti del libro quinto dell\u2019\"Eneide\" e della \"Satira\" terza (libro primo) di Orazio, accanto a un epigramma mutilo in cui attacca un certo fra' Volpino che, sotto mentite spoglie, raffigura il vicerettore del collegio, padre Gaetano Volpini.\nUn giovane scapestrato.\nUscito dall'angusto mondo del Longone, visse dall'estate 1801 al 1805 con l'anziano padre don Pietro, alternando la vita di citt\u00e0 con soggiorni alla tenuta di Caleotto, e dedicando buona parte del suo tempo al divertimento e in particolare al gioco d'azzardo, frequentando l'ambiente illuministico dell'aristocrazia e dell'alta borghesia milanese. Giocava nel ridotto del Teatro alla Scala, finch\u00e9, sembra, un rimprovero del Monti lo convinse a rinunciare al vizio. Fu anche l'epoca del primo amore, quello per Luigina Visconti, sorella di Ermes. Di questa esperienza sappiamo quanto il poeta stesso rivel\u00f2 nel 1807 in una lettera a Claude Fauriel. A Genova, infatti, l'aveva casualmente rivista, ormai sposata al marchese Gian Carlo Di Negro, e l'episodio aveva risvegliato in lui la nostalgia e il dispiacere di averla perduta. Oltre a questi svaghi, la giovinezza del Manzoni \u00e8 contrassegnata anche da un soggiorno a Venezia (dall'ottobre 1803 al maggio 1804) presso il cugino Giovanni Manzoni, durante il quale ebbe modo di conoscere la nobildonna Isabella Teotochi Albrizzi, a suo tempo musa di Foscolo, e di scrivere tre dei quattro \"Sermoni\". Non \u00e8 chiaro il motivo del soggiorno veneziano, del quale Alessandro conservava anche ai tardi anni un bellissimo ricordo, ma non sembrano avere avuto un ruolo ragioni politiche: piuttosto vi entr\u00f2 il desiderio del padre di allontanarlo da uno stile di vita dissipato.\nLa Milano illuminista.\nIl compiacimento neoclassico del tempo gli ispir\u00f2 le prime composizioni di un qualche rilievo, modulate sull'opera di Vincenzo Monti, idolo letterario del momento. Ma, oltre questi, Manzoni si volge a Parini, portavoce degli ideali illuministi nonch\u00e9 dell'esigenza di moralizzazione, al poeta Ugo Foscolo, a Francesco Lomonaco, un esule lucano, e a Vincenzo Cuoco, assertore delle teorie vichiane, anche lui esule da Napoli dopo la restaurazione borbonica del 1799 e considerato il \u00abprimo vero maestro del Manzoni\u00bb. La vicinanza all'ambiente neoclassico, e al suo campione Vincenzo Monti in particolare, spinsero il giovane Manzoni a frequentare alcuni corsi di eloquenza tenuti dal poeta romagnolo all'universit\u00e0 di Pavia tra il 1802 e il 1803. Nei registri dell'ateneo il nome di Alessandro non risulta, ma \u00e8 quasi certo che egli seguisse le lezioni montiane. \nOltre alla nota ammirazione per il Monti e all'opinione di illustri studiosi, sembra convalidare l'ipotesi il carteggio del periodo. I corrispondenti di Manzoni, infatti, sono quasi tutti studenti (o vecchi studenti) dell'universit\u00e0, da Andrea Mustoxidi a Giovan Battista Pagani, da Ignazio Calderari a Ermes Visconti e a Luigi Arese. Il contesto accademico lo dovette mettere in contatto anche con due professori giansenisti, Giuseppe Zola e Pietro Tamburini, docenti rispettivamente di \u00abstoria delle leggi e dei costumi\u00bb e di \u00abfilosofia morale, diritto naturale e pubblico\u00bb. \nLe loro idee in difesa della morale lo influenzarono molto, oltre a introdurlo per la prima volta al pensiero giansenista. Tamburini condannava la Curia romana per le sue deformazioni ma vedeva nel cattolicesimo un imprescindibile modello. Per l'elevatezza delle sue dissertazioni parve a Manzoni un punto di riferimento al pari di Zola, definito \u00absommo\u00bb in una lettera al Pagani del 6 settembre 1804. Dal punto di vista letterario, a questo periodo si devono \"Del trionfo della libert\u00e0\", \"Adda\" e \"I quattro sermoni\" che recano l'impronta di Monti e di Parini, ma anche l'eco di Virgilio e Orazio.\nIl soggiorno parigino (1805-1810).\nLa morte di Carlo Imbonati e il ricongiungimento con la madre.\nNel 1805 Manzoni venne invitato dalla madre e da Carlo Imbonati a Parigi, a quanto pare dietro suggerimento del Monti. Alessandro accett\u00f2 con entusiasmo, ma non fece in tempo a conoscere il conte - alla cui missiva rispose nel marzo, con parole di calore e riconoscimento che Imbonati non lesse mai -, il quale mor\u00ec il 15 marzo, lasciando la Beccaria ereditiera universale del suo patrimonio ma anche affranta e bisognosa dell'amore filiale. Il giovane, ora ventenne, giunse nella capitale francese il 12 luglio, giorno in cui la polizia locale gli rilasciava il permesso di soggiorno. Uniti entrambi nel dolore, Manzoni, che per lo scomparso scrisse l'ode \"In morte di Carlo Imbonati\", scopr\u00ec di avere una madre: le loro strade, divise sino ad allora, si incrociarono per non lasciarsi pi\u00f9. Fino al 1841, anno della morte della Beccaria, i due instaurarono un rapporto strettissimo la cui profondit\u00e0 emerge dalle lettere dello scrittore in numerosissime occasioni. Gi\u00e0 il 31 agosto 1805 rivelava a Vincenzo Monti di aver trovato \u00abla mia felicit\u00e0 [\u2026] fra le braccia d'una madre\u00bb, e di non vivere che \u00abper la mia Giulia\u00bb.\nIl circolo parigino: gli \"Id\u00e9ologues\" e Claude Fauriel.\nCon la madre soggiorn\u00f2 al numero 3 di Place Vend\u00f4me. Molto spesso, per\u00f2, madre e figlio si recavano ad Auteuil, cittadina ove si riuniva il circolo intellettuale sotto il patronato della vedova del filosofo Helv\u00e9tius, e alla \"Maisonnette\" di Meulan, dove pass\u00f2 due anni, partecipando al circolo letterario dei cosiddetti \"Id\u00e9ologues\", filosofi di scuola ottocentesca eredi dell'illuminismo settecentesco ma orientato verso tematiche concrete nella societ\u00e0, e anticipatori per questo di tematiche romantiche (quali l'attenzione alle classi povere, alle emozioni). \nUn ruolo importante nel gruppo degli \"Id\u00e9ologues\" (costituito, tra gli altri, da Volney, Garat, Destutt de Tracy e il danese Baggesen) era ricoperto da Claude Fauriel, col quale Alessandro strinse una duratura amicizia per molti anni, una frequentazione facilitata anche dal legame che c'era tra Giulia e l'amante di Fauriel, Sophie de Condorcet, e dal pi\u00f9 anziano Pierre Cabanis, autore della \"Lettre sur les causes premi\u00e8res\", testo orientato in senso spiritualista, impregnato di spirito religioso, per quanto l'Essere supremo di cui si ammette l'esistenza non coincida completamente con il Dio cristiano secondo la concezione della Chiesa. \nA Parigi, dunque, Alessandro entra in contatto con la cultura francese classicheggiante, assimilando il sensismo, le teorie volterriane e l'evoluzione del razionalismo verso posizioni romantiche. Ci sono rimaste poche lettere relative agli anni 1805-1807, e non \u00e8 pertanto possibile definire con precisione la rilevanza - per Manzoni - di tutti i testi e gli autori che il poeta lombardo conobbe o approfond\u00ec nei primi anni francesi. Fauriel e Cabanis emergono tuttavia come i due principali punti di riferimento, e una certa importanza dovette avere anche Lebrun, riconosciuto, in una lettera al Pagani del 12 marzo 1806, \u00abgrand'uomo\u00bb, \u00abpoeta sommo\u00bb e \u00ablirico trascendente\u00bb. Potrebbero essere anche parole di circostanza, dettate da un'amicizia ancor fresca e dalla riconoscenza per le parole di elogio che \u00abPindare Lebrun\u00bb gli aveva rivolto, omaggiandolo di un suo componimento. Lo stile del poeta francese, improntato a un classicismo enfatico e di maniera, non pare in effetti conciliarsi con la poetica manzoniana, ma il poemetto \"Urania\" (ideato tra il 1806 e il 1807 e poi stancamente portato a compimento negli anni successivi) ne recher\u00e0 parzialmente l'impronta.\nL'intermezzo italiano (1806-1807) e la morte di don Pietro.\nIntanto, madre e figlio lasciarono una prima volta Parigi nel giugno 1806, per sistemare le ultime pratiche legali relative all'eredit\u00e0 dell'Imbonati, nella quale figurava anche la villa di Brusuglio. A settembre, comunque, erano gi\u00e0 di ritorno in Francia, come dimostra una lettera di Manzoni a Ignazio Calderari; una missiva di Carlo Botta, scritta il 18 giugno, permette invece di stabilire la data della partenza da Parigi: \u00ab\"Madame Beccaria part demain matin pour le Pi\u00e9mont\"\u00bb (la signora Beccaria parte domattina per il Piemonte). Al febbraio 1807 risale il secondo spostamento: la lettera al Fauriel, scritta il 17, testimonia che quel giorno il Manzoni era a Susa e aveva passato il Moncenisio, e, sempre tramite testimonianze epistolari, sappiamo che il mese successivo era a Genova; sulla permanenza genovese ci informa un certo commissario Cometti, che il 16 marzo scrive di aver assistito a una rappresentazione teatrale in compagnia di Manzoni e della madre. \nIl 20 marzo, quando era in procinto di partire per Torino venne a sapere che il padre era gravemente malato (ma in realt\u00e0 era gi\u00e0 morto da due giorni), e durante il tragitto che lo conduceva a Milano, il figlio apprese della sua morte. Sembra che Giulia e Alessandro non siano entrati in citt\u00e0, preferendo trascorrere alcuni giorni nella nuova propriet\u00e0 di Brusuglio, per poi riattraversare le Alpi. Le parole con cui affronta la scomparsa del padre, nelle lettere, paiono piuttosto fredde, per quanto nella missiva al Fauriel dell'8 aprile, venti giorni dopo il funerale, rivolgesse a Pietro un ultimo augurio: \u00ab\"Paix et honneur \u00e0 sa cendre\"\u00bb (pace e onore alle sue ceneri); nella lettera a Pagani, scritta il 24 marzo, giorno in cui apprese la notizia del decesso, fa riferimento al motivo \u00abben doloroso\u00bb che lo aveva chiamato a Milano (ma pare non entrasse in citt\u00e0 e non prendesse parte ai funerali), per poi proseguire con altri argomenti, come la soddisfazione di rivedere l'amico Calderari e l'affetto per la madre, \u00abparlando della quale trover\u00f2 sempre pi\u00f9 ogni espressione debole e monca\u00bb. Alessandro, nominato dal padre erede universale, a maggio era nuovamente a Parigi.\nIl matrimonio e la nascita di Giulia.\nDa tempo Giulia Beccaria andava cercando una sposa per il figlio. Il viaggio primaverile del 1807 era stato fatto anche con questo obiettivo, divenuto ora preminente. Dopo che il progetto di fidanzare Alessandro con Augustine, figlia del filosofo Destutt de Tracy, fall\u00ec a causa del basso grado di nobilt\u00e0 dei Manzoni, la Beccaria conobbe a Parigi Charlotte Blondel, imparentata con la famiglia calvinista del banchiere ginevrino Fran\u00e7ois Louis Blondel. Blondel viveva a Milano con la moglie Marie e la figlia sedicenne Enrichetta nel palazzo Imbonati, che il conte gli aveva venduto anni addietro. Tramite Charlotte furono avviati i contatti, e in settembre i Manzoni partirono alla volta della citt\u00e0 meneghina per fare la conoscenza di Enrichetta - di cui erano state fornite ottime referenze - e dei genitori. L'incontro, avvenuto a Blevio nel tardo settembre del 1807, non disattese le speranze. \nManzoni rimase incantato dalla dolcezza e purezza della fanciulla e il matrimonio, che si riveler\u00e0 molto felice e sar\u00e0 coronato dalla nascita di dieci figli, fu celebrato il 6 febbraio 1808 a Milano, prima con rito civile presso il Municipio e, quarantacinque minuti pi\u00f9 tardi, con rito calvinista in via del Marino, dove si trovava la casa dei Blondel. Sistemate infine le ultime questioni legate all'eredit\u00e0 dell'Imbonati, i novelli sposi, accompagnati da Giulia, si stabilirono al numero 22 del Boulevard des Bains Chinois, a Parigi. Nello stesso anno, Il 23 dicembre, nacque la primogenita Giulia Claudia, che fu battezzata il 23 agosto del 1809 nella chiesa giansenista di San Nicola in localit\u00e0 Meulan, secondo il rito cattolico e con Fauriel come padrino. La decisione di battezzare la primogenita da parte di un padre indifferente dal punto di vista religioso e da una madre calvinista \u00e8 l'indice di un cambiamento radicale nella sensibilit\u00e0 spirituale della famiglia Manzoni.\nLa conversione: un dibattito aperto.\nLa questione della conversione al cattolicesimo di Manzoni \u00e8 una tematica su cui non solo i critici, ma anche i conoscenti e i famigliari del Manzoni hanno sempre discusso, ottenendo risposte aleatorie da parte dell'autore de \"I promessi sposi\", riserbo che rende ogni studio critico inevitabilmente opinabile e incompleto. L'importanza della conversione, fondamentale per comprendere l'evoluzione tematica e spirituale del Manzoni del \u00abquindicennio creativo\u00bb, \u00e8 dettata soprattutto dalla leggenda agiografica che vorrebbe una sua conversione repentina, dovuta allo smarrimento di Enrichetta nel 1810. In realt\u00e0, il percorso che ricondusse il giovane Alessandro e la sua famiglia alla pratica religiosa cattolica fu ben pi\u00f9 lungo, dovuto a una serie di fattori combinati fra di loro.\nLe due lettere al Calderari (1806).\nUna certa importanza rivestono due lettere che Manzoni invi\u00f2 a Ignazio Calderari in merito alla malattia che condusse alla morte il loro comune amico Luigi Arese. Nella prima, del 17 settembre 1806, si duole che al posto delle persone care, il morituro debba avere al proprio capezzale \u00abl'orribile figura di un prete\u00bb, ma il 30 ottobre, dopo la morte dell'Arese, sempre al Calderari esclama: \u00abOh s\u00ec! ci rivedremo! Se questa speranza non raddolcisse il desiderio dei buoni e l'orrore della presenza dei perversi, che sarebbe la vita?\u00bb. Da un lato, viene confermata la reazione anticlericale ravvisata nelle prime opere, ma al tempo stesso, come emerge ugualmente dalle prime opere, Manzoni dimostra di conformarsi allo spirito cristiano, prefigurando un'esistenza dopo la morte.\nLa supplica a Pio VII.\nDopo il battesimo cattolico di Giulia nell'agosto del 1809, Manzoni, d'accordo con la moglie, indirizz\u00f2 una supplica a papa Pio VII affinch\u00e9, \u00abpentito del fallo commesso\u00bb, l'autorit\u00e0 pontificia ponesse \u00abun opportuno riparo, capace di rendere tranquilla la di lui coscienza [del supplicante, cio\u00e8 del Manzoni]\u00bb, rendendo possibile celebrare nuovamente il matrimonio, questa volta secondo il rito cattolico. Nel mese di novembre giunse l'autorizzazione papale con un rescritto del cardinale Di Pietro datato al 30 ottobre, e il 15 febbraio 1810, nella casa di Ferdinando Marescalchi, il curato della chiesa della Madeleine officiava la funzione.\nDegola e San Rocco (1809-1810).\nAll'inizio del 1809 i Manzoni avevano fatto conoscenze importanti, forse decisive nell'orientare Alessandro verso la pratica religiosa. Pierre Jean Agier, presidente della Corte d'appello parigina, Giambattista Somis, gi\u00e0 consigliere della Corte di appello di Torino, Ferdinando Marescalchi, ministro delle Relazioni estere del Regno d'Italia napoleonico, e Anne Marie Caroline Geym\u00fcller, una donna di Basilea rimasta vedova di un ufficiale della guardia svizzera del re Luigi XVI, facevano parte di un ambiente fortemente cattolico e giansenista. Quest'ultima, inoltre, aveva abiurato il calvinismo nel 1805 per opera di un abate genovese giansenista che i Manzoni conosceranno proprio nell'autunno del 1809, Eustachio Degola, il quale rivest\u00ec un'enorme importanza per la conversione di Alessandro e della famiglia.\nLa conversione del Manzoni, per\u00f2, \u00e8 ben pi\u00f9 nota per il cosiddetto \"miracolo di San Rocco\". Il 2 aprile 1810, durante i festeggiamenti per le nozze di Napoleone I e Maria Luisa d'Austria, improvvisamente scoppiarono dei mortaretti e la folla che riempiva le strade, presa dal panico, separ\u00f2 dalla moglie il Manzoni il quale, sospinto dalla gente in fuga, si ritrov\u00f2 sui gradini della Chiesa di San Rocco, in rue Saint-Honor\u00e9, e si rifugi\u00f2 in essa. Nel silenzio e nella serenit\u00e0 di quel tempio egli implor\u00f2 la grazia di ritrovare la consorte e all'uscita, convertito, pot\u00e9 riabbracciarla.\nUn'altra versione, riportata da Giulio Carcano, racconta invece di un Manzoni frustrato che, assillato da dubbi spirituali, si sarebbe recato in San Rocco gridando: \u00abO Dio! Se tu esisti, rivelati a me!\u00bb, uscendone poi credente.\nDegola e i rapporti con i Manzoni.\nInizialmente il sacerdote ebbe il compito di preparare Enrichetta Blondel all'abiura del calvinismo, chiedendole di scrivere dei riassunti delle lezioni di religione cattolica (chiamati \"ristretti\"), affinch\u00e9 fossero poi corretti dallo stesso abate genovese. L'abiura, poi, fu sottoscritta in un atto ufficiale il 3 maggio 1810 e celebrata solennemente il 22 maggio nella Chiesa di Saint-S\u00e9verin, alla presenza del circolo giansenista e dell'abate Degola. L'ascendenza del prete giansenista \u00e8 comunque innegabile: rimane a testimoniarlo il pluriennale carteggio che il sacerdote genovese intrattenne con Manzoni, con la moglie e con Giulia Beccaria. \u00c8 relativamente facile ricostruire i passaggi attraverso cui la Blondel si convert\u00ec al cattolicesimo, ma non \u00e8 chiaro perch\u00e9 ci\u00f2 avvenisse. Probabilmente il Manzoni, che era \u00abun animo non veramente ribelle\u00bb, accettava con fastidio un matrimonio non benedetto e aver dovuto ammettere questa situazione, quando la figlia fu iscritta nel registro dei battesimi, dovette metterlo a disagio.\nIl ritorno in Italia (1810-1812).\nTra via del Morone e Brusuglio. La famiglia.\n Quanto lo spirito del Manzoni fosse cambiato negli ultimi mesi della permanenza parigina, o meglio, quanto fosse in contraddizione con i valori e i modelli precedenti, \u00e8 difficile dire. \nSicuramente la grande citt\u00e0 francese, capitale del bel mondo e degli intellettuali del momento, non esercitava pi\u00f9 alcun fascino su di lui. Bisognoso di tranquillit\u00e0, Manzoni lasci\u00f2 Parigi con la famiglia il 2 giugno, diretto a Brusuglio, dove giunse, nonostante alcuni inconvenienti, qualche settimana pi\u00f9 tardi. Li doveva, per\u00f2, aspettare la collera della famiglia Blondel, adirata per la conversione di Enrichetta al cattolicesimo, un risentimento che non diminu\u00ec con il passare degli anni. Al ritorno dalla Francia, i Manzoni alternarono periodi a Brusuglio e in citt\u00e0, dimorando nella villa fuori porta quando veniva la bella stagione, ove Alessandro si dedicava all'agricoltura. A Milano, si stabilirono per quasi due anni al numero 3883 di via S. Vito al Carobbio, per poi trascorrere un anno nel palazzo dei Beccaria, in via Brera, finch\u00e9 il 2 ottobre 1813 il poeta acquist\u00f2 una casa in via del Morone, al numero 1171 (oggi 1). Manzoni era sempre stato abituato a vivere in mezzo al verde: la nuova dimora, che dava su piazza Belgioioso, aveva \u00abun giardino proprio interno, con certo quale sentore di chiostro, assolutamente quel che ci voleva per l'indole del Manzoni\u00bb. \nIn via del Morone l'autore avrebbe trascorso il resto della propria vita. Nel corso degli anni seguenti i membri della famiglia Manzoni, che alternavano la loro residenza tra il palazzo cittadino e la villa di Brusuglio, crebbero di numero. Dopo la morte di Luigia, nata e morta nello stesso giorno (5 settembre 1811), il 21 luglio 1813 vide la luce in via Brera il primo figlio maschio, Pietro Luigi. Il 25 luglio 1815, la casa di via del Morone fu allietata dalla nascita di Cristina. Nel giro di pochi anni vennero al mondo anche Sofia (12 novembre 1817), Enrico (7 giugno 1819), Clara, vissuta due anni, nell'agosto 1821; 13 mesi dopo, Vittoria, Filippo nel marzo 1826 e Matilde nel maggio 1830.\nDa Degola a Luigi Tosi: la nuova guida spirituale.\nPrima di partire, i Manzoni avevano chiesto al sacerdote giansenista di indicar loro una persona degna di fiducia che potesse continuare la sua opera di assistenza spirituale. Il 30 maggio Degola scriveva una lettera di raccomandazione per don Luigi Tosi, canonico di Sant'Ambrogio e anch'egli giansenista. Sia Giulia che Alessandro ebbero del Tosi un'ottima impressione, come pu\u00f2 evincersi dalle parole di Alessandro: \u00abIl degnissimo Canonico Tosi fu visitato da mia madre e me [\u2026], e fu trovato un vero amico del Degola; e questo basti per suo elogio\u00bb. Il sacerdote si recava anche a Brusuglio, quando la famiglia vi soggiornava, e mantenne la sua funzione di guida spirituale per molti anni, anche dopo la sua elezione a vescovo di Pavia, avvenuta nel 1823. \nAd Alessandro, come alla moglie e alla madre, non era ancora stato amministrata l'eucaristia. Dopo una breve preparazione, Manzoni si confess\u00f2 il 27 agosto e il 15 settembre, assieme a Giulia ed Enrichetta, si accost\u00f2 per la prima volta alla Comunione, anche se il percorso di conversione completa fu ancora molto lungo. Infatti, nell'agosto 1811, il neofita inviava a Degola e Tosi delle lettere, in cui chiedeva rispettivamente di pregare \u00abperch\u00e9 piaccia al Signore scuotere la mia lentezza nel suo servizio e togliermi da una tepidezza che mi tormenta, e mi umilia\u00bb, e affermava che \u00abmalgrado la mia profonda indegnit\u00e0 sento quanto possa in me operarne [di bene] la Onnipotenza della Divina Grazia\u00bb.\nIl quindicennio creativo (1812-1827).\nIntroduzione.\nEspressione ormai adottata dalla critica letteraria, il \"quindicennio creativo\" suole indicare quell'arco temporale in cui Manzoni, ormai convertito al cattolicesimo e alle idee romantiche, si prodig\u00f2 nella stesura delle sue opere letterarie principali, spaziando dalla poesia sacra a quella civile, dai saggi filosofico-religiosi alle tragedie, per giungere infine alla stesura del primo grande romanzo della storia della letteratura italiana. In tutti questi generi, Manzoni apport\u00f2 elementi nuovi e rivoluzionari rispetto alla tradizione letteraria: gli \"Inni Sacri\" rivelano la coralit\u00e0 della poesia cristiana manzoniana; le tragedie, in nome della verosimiglianza, si slegano dalle unit\u00e0 aristoteliche e rivelano quell'interesse progressivo per i sentimenti umani che troveranno piena espressione nel romanzo.\nGli \"Inni Sacri\".\nD'ora in avanti, la sua vita e la sua arte saranno pienamente conformi alla fede e alla necessit\u00e0 di divulgarla con l'esempio e con le opere. Nel 1812 cominci\u00f2 la stesura degli \"Inni sacri\": l'autore voleva scrivere nell'ordine \"Il Natale\", \"L'Epifania\", \"La Passione\", \"La Risurrezione\", \"L'Ascensione\", \"La Pentecoste\", \"Il Corpo del Signore\", \"La Cattedra di San Pietro\", \"L'Assunzione\", \"Il Nome di Maria\", \"Ognissanti\" e \"I Morti\", ma ne port\u00f2 a termine solo cinque: \"La Risurrezione\", \"Il nome di Maria\", \"Il Natale\", \"La Passione\" e \"La Pentecoste\". I primi quattro furono scritti tra l'aprile 1812 e l'ottobre 1815 e pubblicati in un volumetto presso l'editore milanese Pietro Agnelli alla fine del 1815, mentre la stesura de \"La Pentecoste\", iniziata nel 1817, fu completata solo cinque anni pi\u00f9 tardi, rallentata da altre opere cui l'autore attese nei medesimi anni, tra cui spiccano le due tragedie e la prima versione del romanzo. L\"'Ognissanti\" (1830-1847) rest\u00f2 in stato di frammento, come altre possibili aggiunte agli \"Inni\" (\"Il Natale del 1833\" e il brevissimo \"Dio nella natura\"). La poesia religiosa del Manzoni \u00e8 infine completata dalle \"Strofe per una Prima Comunione\". L'intenzione dell'autore \u00e8 quella di una poesia popolare, da cui lo stile talvolta si allontana perch\u00e9 ancora influenzato dalla formazione neoclassica, per poi ritornare alla comunit\u00e0 dei credenti (l\u2019\"ecclesia\" cristiana) che innalza, insieme al poeta, un canto di lode a Dio, unica sicurezza contro il male sempre imperante nella Storia. Questa dimensione corale emerge soprattutto nella \"Pentecoste\", ove i \u00abfigli d'Eva\u00bb (v. 71), sparsi in tutto il mondo, trovano unit\u00e0 nella fede in Dio.\nIl 1814 e le \"Odi\" \"civili\".\nMentre Manzoni elaborava gli \"Inni Sacri\", la situazione politica italiana e internazionale si stava velocemente deteriorando: Napoleone, fortemente debilitato dopo la disastrosa campagna di Russia del 1812, crollava nella grande battaglia di Lipsia del 1813. Di conseguenza, anche gli Stati satelliti francesi, tra cui il Regno d'Italia, caddero sotto i colpi della coalizione austro-russa, obbligando Eugenio di Beauharnais a fuggire da Milano e permettendo cos\u00ec agli austriaci di rientrare in Lombardia dopo vent'anni di assenza. Manzoni vive questi momenti drammatici con grande angoscia, assistendo dal suo palazzo di via del Morone, il 20 aprile 1814, al linciaggio del ministro delle finanze Giuseppe Prina, la cui violenza (deplorata vivamente dal Manzoni) viene narrata dal poeta milanese in una lettera indirizzata al Fauriel. \nA parte l'episodio del Prina, Manzoni partecip\u00f2 intensamente al tentativo di mantenere indipendente l'Alta Italia con un regno il cui re sarebbe stato proprio il Beauharnais, sottoscrivendo una petizione presso le grandi potenze vittoriose riunitesi a Parigi. Poeticamente, invece, il Manzoni contribu\u00ec all'effimero sentimento patriottico con la stesura di due canzoni entrambe rimaste incompiute: \"Aprile 1814\" (sette strofe scritte tra il 22 aprile e il 12 maggio 1814), in cui si rievoca il terremoto politico milanese in chiave patriottica e la denuncia verso la politica napoleonica; e \"Il proclama di Rimini\" (aprile 1815), ove Manzoni riflette sull'omonimo discorso tenuto dall'ex re di Napoli Gioacchino Murat per la difesa dell'Italia, e inquadrandolo come un Liberatore inviato da Dio per sottrarre gli italiani alla schiavit\u00f9.\nManzoni e il dibattito tra classicisti e romantici.\nGli anni successivi alla conversione furono assai significativi per il panorama letterario e culturale italiano. L'Italia, ancorata a una salda tradizione classicista grazie ai magisteri passati di autori quali Parini e Alfieri, e attuali quali quello del Monti, fu costretta a confrontarsi con la nuova temperie romantica europea. Nel gennaio del 1816, infatti, l'intellettuale francese Madame de Sta\u00ebl pubblic\u00f2, sul primo numero del giornale letterario la \"Biblioteca Italiana\", un articolo intitolato \"Sulla maniera e utilit\u00e0 delle traduzioni\", in cui attacca l'ostinato ancoraggio degli italiani a una vacua retorica, ignorando invece le novit\u00e0 letterarie provenienti dalla Germania e dall'Inghilterra. \nAlla successiva \"querelle\" tra classicisti (capeggiati da Pietro Giordani) e romantici (tra i quali spiccano Ludovico di Breme e Giovanni Berchet), Manzoni non partecip\u00f2 attivamente. Bench\u00e9 fosse apertamente dalla parte dei romantici (l'ode \"L'ira di Apollo\" testimonia, in chiave ironica, l'ira del dio della poesia pagano per essere stato escluso dai testi poetici) e partecipasse alla \"Cameretta\" letteraria animata da Ermes Visconti, Gaetano Cattaneo, Tommaso Grossi e, soprattutto, dal poeta dialettale Carlo Porta, Manzoni si rifiut\u00f2 di collaborare apertamente sia alla \"Biblioteca Italiana\" che al successore della prima rivista, \"Il Conciliatore\". \nOltre all'interesse sempre crescente per la formulazione di una poetica cristiana e l'inizio delle indagini sul genere teatrale, furono determinanti anche la nevrosi depressiva che colp\u00ec Manzoni, per la prima volta, nel 1810 (in occasione dello smarrimento di Enrichetta) e, in modo sempre pi\u00f9 debilitante, negli anni successivi: questo e la sua difficolt\u00e0 a parlare in pubblico avevano minato i suoi rapporti interpersonali, costringendolo a una vita tranquilla e ritirata nei suoi possedimenti di Brusuglio o nella quiete del suo palazzo milanese.\nLa produzione teatrale.\nDecisiva fu l'impronta che Manzoni lasci\u00f2 nella storia del teatro italiano. Dopo la stagione alfieriana, Manzoni intervenne sulla struttura e la finalit\u00e0 stessa del dramma, il quale non deve impegnarsi a descrivere il verosimile (fattore che esclude l'artificiosit\u00e0 delle unit\u00e0 aristoteliche) e i moti dell'anima dei protagonisti, campo d'indagine proprio del poeta e non degli storici di professione, come emerge dalla \"Lettera a Monsieur Chauvet\" del 1820. I frutti di tali riflessioni teoriche si possono cogliere nelle tragedie \"Il Conte di Carmagnola\", la cui stesura fu rallentata a causa dei gi\u00e0 noti problemi di natura nervosa che affliggevano l'autore e dell'impegno riversato nelle \"Osservazioni sulla morale cattolica\" e nella \"Pentecoste\". La seconda tragedia, l\u2019\"Adelchi\", invece, fu edita nel 1822, mentre cominciava a profilarsi, nella mente di Manzoni, la visione narrativa del romanzo.\nLa crisi del 1817 e le \"Osservazioni sulla morale cattolica\" (1818-1819).\nNella primavera del 1817 Manzoni era andato incontro a una breve crisi spirituale, determinata da pi\u00f9 fattori, in particolare dall'appoggio della Chiesa alla Restaurazione: il liberale Manzoni non concepiva il conflitto tra la religione cristiana, in cui fermamente credeva, e l'orientamento politico della Chiesa Cattolica che non condivideva. La delusione che ne deriv\u00f2 port\u00f2 all'acuirsi della sua malattia nervosa e a un conseguente raffreddamento nella pratica religiosa, come si evince da una lettera di Tosi al Degola, in cui il padre spirituale dello scrittore comunicava il superamento della crisi (14 giugno 1817). Anche con il futuro vescovo di Pavia c'era stato un piccolo scontro, presto dimenticato, quando Manzoni gli aveva manifestato il desiderio di tornare per un periodo a Parigi, incontrando un'opposizione che gli parve esagerata. Il sacerdote ravvisava infatti nel trasferimento un pericolo per la fede del discepolo, desideroso, al contrario, di rivedere Fauriel, e speranzoso di trarre beneficio per i propri disturbi nervosi. Manzoni chiese ugualmente di poter partire, ma in maggio la polizia gli neg\u00f2 i passaporti.\nAccantonata provvisoriamente l'ipotesi parigina, Manzoni interruppe il \"Conte di Carmagnola\" ritirandosi in campagna, dove si immerse nella lettura di testi filosofici che saranno alla base delle \"Osservazioni sulla morale cattolica\". Le postille manzoniane agli autori studiati sono utili per determinare quali libri affrontasse in quei mesi e per scoprire come lo scrittore li giudicasse. Le postille a Locke, a Condillac e a Destutt de Tracy provano la distanza di Manzoni dal loro pensiero, ma la sua attenzione, nel preparare le \"Osservazioni\", and\u00f2 soprattutto all\u2019\"Histoire des R\u00e9publiques Italiennes\" di Sismondi, il cui sedicesimo e ultimo volume usc\u00ec a Parigi nel 1818. L'opera, che era stata la fonte principale della tragedia, recava nell'ultimo tomo delle violente accuse contro il cattolicesimo, suscitando nel canonico Tosi una reazione indignata, chiedendo cos\u00ec a Manzoni di controbattere: quest'opera apologetica vide le stampe nel 1819, pubblicata col titolo \"Sulla Morale Cattolica, osservazioni di Alessandro Manzoni, Parte prima\".\nIl secondo soggiorno parigino (1819-1820).\nGi\u00e0 dal 1817, Manzoni pensava di ritornare a Parigi, luogo felice della giovinezza ove sperava di poter guarire dalle crisi di nervi di cui soffriva sempre pi\u00f9 in modo accentuato. I preparativi per la partenza, per\u00f2, furono sempre rimandati a causa della difficolt\u00e0 di ottenere i passaporti da parte delle autorit\u00e0 austriache. Solamente nel 1819 Manzoni li ottenne, e con l'intera famiglia part\u00ec per la Francia il 14 settembre. Nella capitale francese, Manzoni frequent\u00f2 lo storico Augustin Thierry e il filosofo Victor Cousin. La conoscenza di Thierry ebbe un'influenza importante sulla concezione manzoniana della storia, e una certa rilevanza ebbe anche lo spiritualismo di Cousin. Bench\u00e9 le idee di quest'ultimo non fossero del tutto eterodosse in materia di religione, affermazioni quali \u00abSans Dieu, l'homme et la nature restent un myst\u00e8re\u00bb (senza Dio, l'uomo e la natura restano un mistero), oppure \u00abLa loi supr\u00e8me, c'est [\u2026] la saintet\u00e9, le d\u00e9vouement, la charit\u00e9, l'amour du prochain; c'est surtout l'amour de Dieu\u00bb (\u00abLa legge suprema consiste [\u2026] soprattutto nella santit\u00e0, nella devozione, nella carit\u00e0, nell'amore per il prossimo; si manifesta soprattutto nell'amore di Dio\u00bb).\nManzoni, per\u00f2, non trov\u00f2 giovamento dal soggiorno parigino: le crisi di nervi non erano infatti passate, e cominciava a provare nostalgia di casa. Pertanto, dopo appena un anno, il 25 luglio part\u00ec da Parigi con tutta la famiglia per rientrare a Milano l'8 agosto. Passata l'estate, Alessandro inizi\u00f2 gli anni pi\u00f9 frenetici del quindicennio creativo, in cui elabor\u00f2 quei concetti religiosi/provvidenzialistici che troveranno il culmine nell\u2019\"Adelchi\" e nel \"Cinque maggio\", basi fondamentali per l'economia de \"I promessi sposi\", insieme all'inizio della riflessione linguistica, strutturale e artistica del genere del romanzo stesso.\nIl biennio 1820-1822: le basi del romanzo.\nA partire dal novembre del 1820, infatti, Manzoni cominci\u00f2 a stendere la tragedia dell\u2019\"Adelchi\". Concluso un primo abbozzo entro la primavera del 1821, improvvisamente Manzoni se ne distolse per riprendere in mano la poesia civile con la stesura di \"Marzo 1821\", celebrante la presunta invasione del Lombardo-Veneto da parte delle truppe sardo-piemontesi dopo l'abdicazione di Vittorio Emanuele I. L'opera lirica (stesa tra il 15 e il 17 marzo), rispetto alle odi di sette anni prima, rivela una maggior compattezza strutturale e sicurezza sia nel tono del linguaggio, sia nel trattare gli stati d'animo dei patrioti italiani. Scemata l'euforia generale dopo il fallimento dei moti del 1820-1821, Manzoni rimise mano all\u2019\"Adelchi\", cominciando a leggere, come per il \"Conte di Carmagnola\", varie fonti storiche (rielaborate nel coevo saggio storico intitolato \"Discorso sopra alcuni punti della storia longobardica in Italia\") perch\u00e9 ci fosse un'aderenza tra il \"vero storico\" (cio\u00e8 gli eventi storici realmente accaduti) e il \"vero poetico\" (cio\u00e8 l\u2019\"inventio\" narrativa dello scrittore), concezione della storia appresa alla scuola di Thierry e degli \"id\u00e9ologues\". \nL'anno 1821, per\u00f2, fu pregno di eventi significativi per la storia italiana ed europea: oltre ai moti sopracitati, infatti, il 5 maggio moriva sull'Isola di Sant'Elena l'esiliato Napoleone Bonaparte, notizia che per\u00f2 giunse in Europa soltanto nel mese di luglio. Manzoni aveva letto della scomparsa dell'ex imperatore dei francesi, infatti, su di un articolo della \"Gazzetta di Milano\" del 17 luglio 1821, e ne rimase profondamente turbato: il nobile meneghino era affascinato dal titanismo, dal carisma e dal genio militare di Napoleone, e immediatamente si accinse a stendere un'ode che ne ripercorresse la vita. Fu cos\u00ec che, tra il 18 e il 20 luglio, Manzoni compose \"Il cinque maggio\", in cui la grandezza di Napoleone non risiede nelle sue imprese terrene, quanto nell'aver compreso, attraverso le sofferenze dell'esilio, la vanit\u00e0 delle glorie passate e l'importanza assoluta della Salvezza. Il parallelo con le vicende di \"Adelchi\" e di \"Ermengarda\", dimostra l'intreccio elaborativo di questi mesi, e della formulazione di quella \"provvida sventura\" che sar\u00e0 alla base del romanzo.\nDal \"Fermo e Lucia\" a \"I promessi sposi\" (1822-1827).\nManzoni inizi\u00f2 a dedicarsi alla scrittura di un romanzo a partire dall'autunno del 1821, ma la stesura vera e propria del \"Fermo e Lucia\" era iniziata il 24 aprile 1821, dopo aver letto l\u2019\"Ivanhoe\" tradotto in francese. Nella quiete della sua villa di Brusuglio, Manzoni inizi\u00f2 a scrivere il suo romanzo dopo aver quindi iniziato la lettura dei romanzi europei, specialmente inglesi, in quanto la letteratura italiana si era concentrata su altre tipologie di generi prosaici. Oltre a Walter Scott Manzoni, seguendo la metodologia gi\u00e0 adottata per le tragedie, cominci\u00f2 un vero e proprio lavoro di documentazione storica, basato sulla lettura della \"Historia patria\" di Giuseppe Ripamonti e dell\u2019\"Economia e statistica\" di Melchiorre Gioia. In base alle postille lasciate dal Manzoni, la prima minuta del \"Fermo e Lucia\" (titolo suggerito dall'amico Ermes Visconti, come testimoniato in una lettera del 3 aprile 1822), consisteva in un foglio protocollo diviso in due colonne: a sinistra Manzoni scriveva il testo, mentre sulla destra riportava le correzioni. \nLa seconda fase di stesura del romanzo, dovuta all'ultimazione dell\u2019\"Adelchi\" e alla stesura del \"Cinque maggio\", termin\u00f2 il 17 novembre 1823 e il manoscritto fu edito nel 1825. Il passaggio dal \"Fermo e Lucia\", la cui struttura narrativa risultava poco armonica a causa della divisione in tomi e di ampie parti narrative dedicate a suor Gertrude, a \"I promessi sposi\" fu alquanto travagliato per la ridefinizione dell'architettura dell'opera. Oltre al problema espositivo, Manzoni si accorse del linguaggio artificioso e letterario da lui usato, elemento non rispondente alle esigenze realistiche cui tendeva la sua poesia. Scegliendo il toscano come lingua colloquiale per i suoi personaggi, pubblic\u00f2 la cosiddetta \"ventisettana\" (nome dato alla prima edizione de \"I promessi sposi\") ma, consapevole della necessit\u00e0 di ascoltare direttamente l'eloquio di quella regione, decise di partire per Firenze.\nIl viaggio in Toscana (1827).\nIl Gabinetto Vieusseux e le basi della \"Quarantana\".\nNel 1827 Manzoni si trasfer\u00ec a Firenze per dare vita alla stesura finale del romanzo a livello formale e stilistico, in modo da entrare in contatto e \"vivere\" la lingua fiorentina delle persone colte, che rappresentava per l'autore l'unica lingua dell'Italia unita. Il viaggio, iniziato il 15 luglio, vide l'intera famiglia Manzoni (i figli, l'anziana madre Giulia e la moglie Enrichetta) passare per Pavia (dove si fermarono per salutare il canonico Tosi, divenuto vescovo della citt\u00e0), Genova, Lucca, Pisa e infine, il 29 agosto, nella capitale del Granducato di Toscana. Il soggiorno, che durer\u00e0 fino a ottobre, fu un trionfo per don Alessandro: i membri del Gabinetto Vieusseux (con in testa Niccol\u00f2 Tommaseo, lo stesso Giovan Pietro Vieusseux, Giovanni Battista Niccolini e Gino Capponi) gli vennero incontro con tutti gli onori, e anche lo stesso Giacomo Leopardi, che non ammirava n\u00e9 condivideva l'ideologia e la poetica del Manzoni, lo salut\u00f2 cordialmente. La fama de \"I promessi sposi\" super\u00f2 presto i confini dei circoli letterari, giungendo presso la stessa corte granducale, ove Leopoldo II in persona ricevette il romanziere. Durante questi incontri (impegnativi per Manzoni, per via dei suoi problemi nervosi), don Alessandro approfond\u00ec la sua indagine linguistica, avvalendosi del contatto diretto sia con la nobilt\u00e0 fiorentina, sia con il popolo, notando la somiglianza della terminologia utilizzata dalle due classi. Il frutto di tali osservazioni fu fondamentale per la scelta del fiorentino (in luogo del generico toscano) come lingua quotidiana per i personaggi del suo romanzo, scelta che port\u00f2, nel corso degli anni trenta, a rivedere i suoi \"promessi sposi\", pubblicandoli definitivamente nel 1840 (da qui il nome di \"Quarantana\") insieme alla \"Storia della colonna infame\", un saggio che riprende e sviluppa il tema degli untori e della peste, che gi\u00e0 tanta parte aveva avuto nel romanzo, del quale inizialmente costituiva un \"excursus\" storico.\nGli anni del silenzio (1827-1873).\nI primi lutti familiari e il secondo matrimonio.\nLa quiete famigliare su cui Manzoni aveva instaurato il proprio regime di vita quotidiana, basato sull'affetto che Enrichetta, la madre e i figli nutrivano per lui, si frantum\u00f2 a partire dagli anni trenta, allorch\u00e9 lo colpirono i primi lutti famigliari: il primo fu quello per l'adorata moglie Enrichetta, morta il 25 dicembre 1833 di tabe mesenterica, malattia contratta a seguito delle numerose gravidanze. Il dolore di Manzoni fu tale che, quando nel 1834 cerc\u00f2 di scrivere \"Il Natale del 1833\", non riusc\u00ec a completare l'opera. Dopo Enrichetta, Manzoni vide morire l'adorata figlia primogenita Giulia, gi\u00e0 moglie di Massimo d'Azeglio, il 20 settembre del 1834. Il 2 gennaio 1837, grazie agli uffici della madre e dell'amico Tommaso Grossi, spos\u00f2 Teresa Borri, vedova del conte Decio Stampa e madre di Stefano, figura cui il Manzoni fu molto legato. La nuova moglie di Manzoni, al contrario di Enrichetta, era dotata di una forte personalit\u00e0 e di una buona cultura letteraria. A causa del suo carattere forte e protettivo nei confronti dell'adorato marito, Teresa entr\u00f2 presto in conflitto sia con l'anziana suocera, sia con lo stesso Grossi, che dovette abbandonare il palazzo di via del Morone dove abitava da pi\u00f9 di vent'anni. Gli anni successivi furono ancora costellati dalla morte di molti dei suoi cari: della figlia Cristina (27 maggio 1841), seguita due mesi dopo dalla madre Giulia Beccaria (7 luglio) e, infine, dell'amico Fauriel (1844).\nIl 1848 e l'esilio a Lesa: Antonio Rosmini e la critica al romanzo.\nMilano, come le altre grandi citt\u00e0 europee, non fu immune dalle rivolte che esplosero in tutta Europa: durante le famose cinque giornate di Milano i patrioti riuscirono a scacciare, seppur momentaneamente, gli austriaci del feldmaresciallo Radetzky dalla citt\u00e0. Tra questi uomini imbevuti dell\u2019\"epos\" risorgimentale c'era anche il figlio ventiduenne del Manzoni, Filippo, che fin\u00ec incarcerato all'inizio dei combattimenti. Se il figlio combatteva sulle barricate, il padre Alessandro pubblic\u00f2 quelle odi politiche (\"Aprile 1814\", \"Il proclama di Rimini\" e \"Marzo 1821\") che, per timore della rappresaglia austriaca, non aveva mai edito. Al momento del rientro di Radetzky, Manzoni, timoroso di subire delle ripercussioni per il suo sostegno \"morale\" alla causa risorgimentale, si rifugi\u00f2 a Lesa, dove la moglie Teresa aveva una villa.\nIl soggiorno di Lesa, che durer\u00e0 fino al 1850, non fu un esilio infecondo: a Stresa, non molto lontano, viveva il grande filosofo e sacerdote Antonio Rosmini, conoscente del Manzoni gi\u00e0 dal 1827. Il ritiro sul lago Maggiore serv\u00ec allo scrittore per conoscere meglio l'animo e il pensiero del Rosmini, del quale apprezz\u00f2 profondamente la personalit\u00e0 e la piet\u00e0 (oltre alle discussioni religiose, linguistiche e politiche), come si pu\u00f2 desumere dal folto carteggio epistolare fra i due uomini.\nQuesti anni, dal punto di vista strettamente letterario, videro Manzoni rigettare quell'equilibrio tra vero storico e vero poetico impostato nel suo romanzo. Attratto in maniera crescente dagli studi linguistici, storici e filosofici, Manzoni sent\u00ec sempre pi\u00f9 necessaria e urgente la ricerca della \"verit\u00e0 oggettiva\" condannando, nel saggio \"Del romanzo storico e, in genere, de' componimenti misti di storia e di invenzione\" e nel dialogo \"Dell'Invenzione\" (pubblicati entrambi del 1850), la commistione tra \"inventio\" e \"historia\".\nGli anni del Risorgimento: lutti privati e simbolo della Patria.\nGli anni seguenti furono assai penosi: nel 1853 mor\u00ec Tommaso Grossi, nel 1855 l'amico Rosmini e l'anno successivo la figlia Matilde, da tempo ammalata di tisi; nel 1858 lo zio Giulio Beccaria e nel 1861 la moglie Teresa, la cui salute era stata irrimediabilmente compromessa dopo una difficoltosa gravidanza anni addietro. Questa serie di lutti fu alternata dal conferimento di onorificenze da parte del neonato Regno d'Italia, e dalle visite di illustri ospiti. \nIl 29 febbraio 1860, ancor prima della proclamazione ufficiale del nuovo Stato unitario, fu nominato senatore del Regno di Sardegna per meriti verso la patria. Con questo incarico vot\u00f2 nel 1864 a favore dello spostamento della capitale da Torino a Firenze fintanto che Roma non fosse stata liberata. Dal punto di vista intellettuale, gli ultimi anni videro Manzoni, oltre che conversare col Rosmini, scrivere saggi storici \"(La Rivoluzione francese del 1789 e la Rivoluzione italiana del 1859: saggio comparativo)\" e linguistici intorno alla lingua italiana. Come presidente della commissione parlamentare sulla lingua, infatti, Manzoni scrisse, nel 1868, una breve relazione sulla lingua italiana (\"Dell'unit\u00e0 della lingua e dei mezzi di diffonderla\") indirizzata al ministro Broglio, in cui si cerca di trovare una soluzione pratica alla diffusione del fiorentino in tutta Italia. Il 28 giugno 1872 fu nominato cittadino onorario di Roma.\nLa morte e il funerale.\nManzoni, a parte i disturbi nervosi da cui era affetto e una malattia che lo colp\u00ec nel 1858, godette sempre di ottima salute. L'anno 1873 fu per\u00f2 l'ultimo della sua vita: il 6 gennaio cadde battendo la testa su uno scalino all'uscita dalla chiesa di San Fedele di Milano, procurandosi un trauma cranico. Manzoni si accorse, gi\u00e0 dopo qualche giorno, che le sue facolt\u00e0 intellettive cominciavano lentamente a scemare, fino a cadere in uno stato catatonico negli ultimi mesi di vita. Le sofferenze furono acuite dalla morte del figlio maggiore Pier Luigi, avvenuta il 28 aprile, e quasi un mese dopo, il 22 maggio alle ore sei e quindici del pomeriggio, spir\u00f2 per una meningite contratta a seguito del trauma. Il corpo fu poi imbalsamato da sette medici incaricati del processo da parte del Comune di Milano tra il giorno 24 e il 27 maggio. Ai solenni funerali del Senatore, celebrati in Duomo il 29, parteciparono le massime autorit\u00e0 dello Stato , tra cui il futuro re Umberto I, il ministro degli esteri Emilio Visconti Venosta e le rappresentanze della Camera, del Senato, delle Province e delle Citt\u00e0 del Regno . Felice Venosta ne narra i particolari descrivendo, non senza note di patetismo, lo stato d'animo in cui versava la citt\u00e0 al momento della sua scomparsa:\nDopo la morte.\nElogi e critiche.\nL'attacco dei cattolici reazionari.\nLa scomparsa di Alessandro Manzoni non suscit\u00f2 unanime cordoglio: il mondo cattolico pi\u00f9 reazionario e clericale, per esempio, non ne compianse la morte. Anzi, i gesuiti de \"La Civilt\u00e0 Cattolica\" la passarono sotto silenzio, per poi scagliarsi contro il Manzoni scrittore e cristiano nell'articolo del 26 giugno 1873, \"Alessandro Manzoni e Giuseppe Puccianti\". Nel grave dissidio tra le due anime del cattolicesimo italiano dell'epoca, Manzoni veniva ritenuto, anche da altri sostenitori dell'ala reazionaria, il vessillo tramite cui i liberali poterono attuare la loro politica laicista e l'abbattimento del potere temporale dei papi. A tal proposito don Davide Albertario, uno dei pi\u00f9 accesi critici della religiosit\u00e0 manzoniana e \"paradigma\" delle accuse mosse dagli zelanti al liberale Manzoni, non risparmi\u00f2 dure critiche sull'ambiguit\u00e0 del comportamento di Alessandro:\nBenedetto Croce, nel 1941, riport\u00f2 come ancora a distanza di anni dopo la morte di Manzoni i cattolici \"intransigenti\" facessero sentire la loro voce tramite quella di Giovanni Papini:\nOnoranze postume.\nIl giorno stesso della sua morte il Comune di Milano decret\u00f2 di intitolare allo scrittore scomparso la \"via del Giardino\", nei pressi della quale lo scrittore viveva dal 1814. Alla mattina del 23 maggio erano murate le targhe di marmo con la nuova intitolazione \"Via Alessandro Manzoni\" in sostituzione delle vecchie riportanti \"Via del Giardino\".\nNel 1874, nel primo anniversario della morte, Giuseppe Verdi diresse personalmente nella chiesa di San Marco di Milano la Messa di requiem, composta per onorarne la memoria.\nLa mattina del 22 maggio 1883, a dieci anni esatti dalla morte, in presenza del duca di Genova e di una rappresentanza parlamentare, con una cerimonia pubblica la salma fu tolta dal Colombario e posta nel famedio del Cimitero monumentale di Milano in una tomba di granito rosso con inciso solo il suo nome; nel pomeriggio fu inaugurato il monumento in piazza San Fedele, opera di Francesco Barzaghi.\nIl 29 dicembre 1923, in occasione del cinquantesimo anno dalla morte, il Regno d'Italia emise una serie commemorativa di sei francobolli ceduta in parte al comitato promotore della celebrazione.\nLa critica letteraria su Manzoni.\nIl mito manzoniano: tra luci e ombre.\nLe prime biografie di Manzoni furono scritte da Cesare Cant\u00f9 (1885), Stefano Stampa (edita anch'essa nel 1885, in risposta a delle inesattezze del Cant\u00f9), Cristoforo Fabris, Angelo De Gubernatis (1879), mentre una parte delle lettere di Manzoni fu pubblicata da Giovanni Sforza nel 1882. La figura enigmatica dello scrittore, costantemente afflitto da sintomi depressivi e relegato ad una vita appartata e isolata dagli eventi mondani, spinsero Paolo Bellezza a comporre il saggio \"Genio e follia in Alessandro Manzoni\" (1898), in cui si analizzano paure bizzarre dello scrittore, quali l'agorafobia, gli svenimenti continui e la paura delle pozzanghere. Manzoni non fu per\u00f2 solo oggetto di indagini psicoanalitiche, ma anche di vere e proprie critiche nel campo strettamente letterario: in primo luogo dagli Scapigliati, che videro in Manzoni l'espressione del perbenismo borghese da loro tanto detestato; da Giosu\u00e8 Carducci, estimatore dell\u2019\"Adelchi\" ma implacabile verso il romanzo; da Luigi Settembrini, autore del \"Dialogo tra Manzoni e Leopardi\" in cui l'anticlericale napoletano si burla della sua fede cattolica. Ammirazione incondizionata, invece, venne da Francesco De Sanctis, Giovanni Verga, Luigi Capuana e da Giovanni Pascoli, che gli dedic\u00f2 il saggio critico \"Eco di una notte mitica\" (1896).\nNel Novecento, a causa dei movimenti anticlassicisti delle avanguardie, dell'evoluzione della lingua e all'edulcoramento della figura del romanziere che veniva insegnata nelle scuole, Manzoni sub\u00ec varie critiche da parte di letterati e intellettuali: tra questi, D'Annunzio, avverso alla teoria linguistica manzoniana, il \"primo\" Croce e il marxista Gramsci, che accus\u00f2 Manzoni di paternalismo. La pi\u00f9 importante apologia del Manzoni fu operata dal filosofo Giovanni Gentile, che nel 1923 lo defin\u00ec, in una conferenza alla Scala, un \u00abgrande maestro nazionale\u00bb come gi\u00e0 avevano fatto Mazzini e Gioberti, ravvisando in lui il promotore di quell'idealismo religioso, in cui Gentile si riconosceva, che costituiva ai suoi occhi le fondamenta del Risorgimento italiano.\nIn difesa di Manzoni si schierer\u00e0 anche Carlo Emilio Gadda, che al suo esordio pubblic\u00f2 nel 1927 l\u2019\"Apologia manzoniana\", e nel 1960 attacc\u00f2 il piano di Alberto Moravia di affossarne la proposta linguistica. Soltanto nel Secondo Novecento, grazie agli studi di Luigi Russo, Giovanni Getto, Lanfranco Caretti, Ezio Raimondi e Salvatore Silvano Nigro si \u00e8 riusciti a \"liberare\" Manzoni dalla patina ideologica di cui era stato rivestito gi\u00e0 all'indomani della sua morte, indagandone con occhio pi\u00f9 libero di pregiudizi la poetica e, anche, la modernit\u00e0 dell'opera.\nPensiero e poetica.\nTra illuminismo e romanticismo.\nGli esordi neoclassici e illuministi.\nDopo il periodo della prima giovinezza, caratterizzato da una formazione basata sullo studio dei grandi classici antichi e italiani, il giovane Alessandro entr\u00f2 in contatto prima col giacobinismo italiano (Lomonaco e Cuoco) poi, dal 1805 in avanti, con il gruppo degli \"Id\u00e9ologues\" francesi (Fauriel, Cabanis). Il risultato fu che il giovane Manzoni ader\u00ec fino agli ultimi anni del primo decennio dell'Ottocento a un illuminismo scettico nel campo della religione, in cui predominava il valore per la libert\u00e0 propugnata dagli ideali rivoluzionari, filtrandoli con gli apporti paideutico-educativi propri della lezione di Giuseppe Parini, del nonno Cesare Beccaria e di Pietro Verri.\nDopo la conversione: il Manzoni illuminista.\nNeanche dopo la conversione al Cattolicesimo nel 1810 e il rifiuto dei versi dell\u2019\"Urania\" (1809), Manzoni abbandon\u00f2 totalmente l'apporto illuminista della ragione, della coscienza individuale, e i valori della sua prima educazione. Riconoscendo il ruolo civile del letterato (apporto proprio dell'illuminismo milanese e dell'Alfieri), Manzoni intervenne pi\u00f9 volte, sia in privato che nel circolo dell'azione letteraria, nelle vicende della storia, come attestano le \"Odi civili\" del 1814 e del 1821. Comunque, il manifesto di questa vocazione \"civile\" \u00e8 pienamente espresso a pi\u00f9 riprese nella \"Lettera sul Romanticismo\" inviata al marchese Cesare d'Azeglio (1823), in cui Manzoni ribadisce il valore sociale che un'opera d'arte letteraria deve avere come principale finalit\u00e0:\nL'affinit\u00e0 col romanticismo.\nL'elemento romantico nella produzione poetica manzoniana emerge negli \"Inni Sacri\", dove per la prima volta l'io del poeta si eclissa a favore di un'universalit\u00e0 corale che eleva il suo grido di speranza e la sua fiducia in Dio. La moltitudine degli uomini, il sentimento religioso e l'attenzione ai moti dell'anima nel cuore dei fedeli sono tutti elementi che avvicinano Manzoni al nascente movimento romantico, rendendo il giovane poeta meneghino e la cultura d'oltralpe legati da vincoli estetici e poetici affini.\nOltre alla dimensione \"ecclesiale\" della religiosit\u00e0 manzoniana, non si pu\u00f2 dimenticare, per quanto riguarda l'attenzione al popolo, l'apporto fondamentale della storiografia francese di Augustin Thierry e degli \"id\u00e9ologues\" in generale, che propugnavano di incentrare la storia sugli umili, piccoli personaggi che non scemano nell'oblio del tempo perch\u00e9 non sono oggetto d'interesse da parte dei cronisti loro coevi e che subiscono violenza per le decisioni dei potenti.\nIl cattolicesimo manzoniano.\nIl ruolo della Provvidenza e il giansenismo.\nPersa, alla fine dei primi anni dell'Ottocento, la speranza di raggiungere la serenit\u00e0 per mezzo della ragione, la vita e la storia gli parvero romanticamente immerse in un vano, doloroso, inspiegabile disordine: bisognava trovare un fine salvifico che potesse aiutare l'uomo sia a costituire un codice etico da praticare nella vita terrena, sia a sopportare i mali del mondo in previsione della pace celeste. Il critico Alessandro Passerin d'Entr\u00e8ves sottolinea l'importanza che ebbero Blaise Pascal e i grandi moralisti francesi del Seicento (Bossuet) nella formazione religiosa del Manzoni: da essi l'autore aveva attinto l'ambizione a conoscere l'animo umano e \u00abla convinzione che il cristianesimo \u00e8 l'unica spiegazione possibile della natura umana, che \u00e8 stata la religione cristiana che ha rivelato l'uomo all'uomo\u00bb, trovando nei loro insegnamenti quella fiducia nella religione come strumento di sopportazione dell'infelicit\u00e0 umana. La fiducia in Dio \u00e8 il punto di distacco dal pessimismo propugnato da Giacomo Leopardi.\nSu un terreno cos\u00ec impregnato di pessimismo esistenziale, gioca un ruolo fondamentale la Provvidenza, cio\u00e8 il modo misterioso con cui Dio agisce nella vita umana elargendo la Salvezza ai suoi figli. Appresa alla scuola del moralista seicentesco Bossuet, la Provvidenza giocher\u00e0 un ruolo fondamentale non soltanto all'interno de \"I promessi sposi\", ma anche delle altre opere \"minori\": i vari personaggi manzoniani dovranno subire patimenti e ingiustizie all'interno del mondo, e soltanto l'agire della Provvidenza (chiamata, in questo contesto doloroso, anche con il nome di \"provvida sventura\") permetter\u00e0 loro di divenire vittime e di ottenere quella giustizia attesa vanamente sulla terra e che sar\u00e0 invece elargita in Cielo.\nQuesta visione cos\u00ec pessimista del mondo \u00e8 dovuta, anche, alle venature profondamente gianseniste che i direttori spirituali di Manzoni, Degola prima e Tosi poi, gli hanno impartito nell'affrontare le vicende umane. In realt\u00e0, per\u00f2, Manzoni rimase sempre, dal punto di vista dogmatico, un cattolico, mantenendo soltanto una severa morale di vita vicina agli ambienti giansenisti. Come sottolinea Giuseppe Langella, sulla questione fondamentale della Grazia \u00abManzoni si attiene senza riserve all'insegnamento ufficiale della Chiesa, confida nell'esortazione apostolica del vangelo secondo Matteo: \"petite, et dabitur vobis\"\u2026 Nessuna discriminazione, dunque, nell'offerta misericordiosa della grazia. Manzoni \u00e8 perentorio: l'aiuto divino non \u00e8 negato a nessuno che lo chieda\u2026\u00bb.\nManzoni drammaturgo e romanziere.\nTra morale e realismo.\nIl palcoscenico, secondo Manzoni, non deve veicolare passioni e forti emozioni, nell'esasperazione dell'io del protagonista, ma indurre lo spettatore a meditare sulle scene cui assiste: all'\u00abidentificazione emozionale\u00bb di Racine e del teatro francese bisogna sostituire la \u00abcommozione meditata\u00bb, per dirla con Gino Tellini. La vicenda e la rappresentazione devono trasmettere un messaggio cristiano, senza per questo presentare una realt\u00e0 idilliaca: al contrario, Manzoni va in cerca di personaggi, che, come Francesco Bussone (il conte di Carmagnola), si oppongano al male che domina la societ\u00e0 umana, anche a prezzo della loro vita. L'importante \u00e8 che il drammaturgo cerchi la verit\u00e0 e si mantenga fedele alla realt\u00e0 storica (il \"vero storico\"), lasciando al poeta il compito di indagare ci\u00f2 che il cuore umano del protagonista pu\u00f2 aver provato in un determinato contingente.\nSi profila, pertanto, quella forte vena realistica che dominer\u00e0 anche l'economia del romanzo, dal \"Fermo e Lucia\" fino alla \"Quarantana\" de \"I promessi sposi\", dove il realismo emerge proprio dall'ultimo capitolo: non c'\u00e8 un lieto fine, ma una ripresa della vita quotidiana spezzata per\u00f2 dalle disavventure dei protagonisti. L'allontanamento da Lecco di Renzo e Lucia e la ripresa delle attivit\u00e0 giornaliere sono il frutto della scelta, da parte dell'autore, di far continuare, nelle situazioni della vita quotidiana, le vite dei due protagonisti all'interno della quotidianit\u00e0 storica.\nLa \"Questione della lingua\" in Manzoni.\nManzoni, sulla spinta del romanticismo e della sua necessit\u00e0 di instaurare un dialogo con un vasto pubblico eterogeneo, si prefisse lo scopo di trovare una lingua in cui ci fosse un lessico pregno di termini legati all'uso quotidiano e agli ambiti specifici del sapere, e priva di una grande disparit\u00e0 tra la lingua parlata e quella scritta. Questo percorso, iniziato gi\u00e0 all'indomani della pubblicazione del \"Fermo e Lucia\", vide Manzoni passare, tra il 1822 e il 1827, dal \"compromesso\" della \"buona lingua\" letteraria all'avvicinamento col toscano, e si concluse dopo anni di studi linguistici (facilitati anche dalla presenza della governante fiorentina Emilia Luti) nel 1840 con la revisione linguistica de \"I promessi sposi\" sul modello del fiorentino colto, che presentava ancor pi\u00f9 del toscano questa dimensione unitaria tra la dimensione orale e quella letteraria. Infatti, tra l'edizione del 1827 e quella del 1840 vengono eliminati tutti quei lemmi toscani municipali e distanti dall'uso del fiorentino corrente. Tale scelta linguistica, bench\u00e9 approvata dal ministro Emilio Broglio nella relazione del 1868, non fu accettata da tutti i contemporanei del Manzoni: Carlo Tenca, in un articolo datato 11 gennaio 1851 della rivista \u00abCrepuscolo\u00bb, si oppose alla soluzione manzoniana.\nL\u2019\"uomo\" Manzoni.\nUna vita a prima vista tranquilla.\nCome conseguenza del suo stile di vita estremamente riservato, non \u00e8 facile inquadrare Manzoni come uomo. Egli visse perlopi\u00f9 appartato dalla vita pubblica, mantenendosi estraneo dai principali eventi mondani della citt\u00e0 (se si eccettua la frequentazione del salotto intellettuale tenuto da Clara Maffei) e distante dall'impegno politico attivo dei grandi moti nazionalistici che stavano sconquassando l'Italia nel pieno del fervore risorgimentale, mantenendo per\u00f2 una posizione culturalmente e moralmente favorevole alla causa dell'Unit\u00e0 (si vedano l\"'Adelchi\" e \"Marzo 1821\"), che lo spinger\u00e0 ad accettare la nomina a senatore a vita durante la vecchiaia. La ragione di questo atteggiamento, oltre che al carattere del Manzoni, \u00e8 forse da ricercare nei suoi continui disturbi nevrotici (che curava con lunghissime passeggiate e uno stile di vita estremamente regolare) come agorafobia, attacchi di panico, ipocondria, svenimenti, fobie varie (timore della folla, dei tuoni e delle pozzanghere). \nAmante del quieto vivere, condusse apparentemente una vita silenziosa tra Brusuglio (ove lo scrittore si dilettava di botanica e giardinaggio, intessendo con Fauriel un ricco epistolario al riguardo) e via del Morone, dedito ai suoi studi, alla cura della famiglia (anche se, per i complessi di cui era afflitto, era sempre oggetto di cure da parte dei suoi cari) e alla coltivazione delle amicizie pi\u00f9 strette. Nella conversazione usava l'italiano con i visitatori provenienti da altre regioni italiane, ma soprattutto adoperava il dialetto milanese nella vita quotidiana. \nInetto nell'amministrazione dei suoi beni, dimostrava al contrario una grande attenzione nei confronti del mondo che lo circondava, non mancando di giudicare, placidamente e con ironia, gli eventi politici e sociali di cui veniva a conoscenza, o di adottare autoironia verso i suoi mali. Le persone a lui pi\u00f9 vicine ne sottolineavano la cortesia, la memoria vivacissima, l'ingegno e una capacit\u00e0 discorsiva elegante, bench\u00e9 minato dalla balbuzie di cui lo scrittore era afflitto.\nLa descrizione fisica.\nIl figliastro Stefano Stampa, infine, offre un ritratto fisiognomico assai dettagliato del patrigno, delineandone anche i movimenti e quel \"sorriso\" indice del suo carattere ironico:\nDiscendenza.\nManzoni, da Enrichetta Blondel, ebbe i seguenti figli:\nDella numerosa prole, ben 8 dei 10 figli premorirono al padre. L'unica discendenza diretta fu quella del figlio scapestrato Enrico, che fu un noto scialacquatore del patrimonio familiare. Questi tra gli altri ebbe un figlio di nome Alessandro (1846-1910), il quale a sua volta ebbe tale Adelchi. Da quest'ultimo nacque un altro Alessandro.\nOpere.\nIn ordine di prima pubblicazione."}
{"id": "2719457", "revid": "880848", "url": "https://it.wikipedia.org/wiki?curid=2719457", "title": "Pubarca", "text": "Il pubarca \u00e8 una fase dello sviluppo sessuale caratterizzata dalla comparsa di peli e dei caratteri sessuali secondari. Nel sesso maschile precede la spermatogenesi, nel sesso femminile il menarca.\nQuando il pubarca appare prematuramente si parla di pubarca prematuro.\nNel sesso femminile.\nSi verifica in media a 8-12 anni di et\u00e0 ed \u00e8 preceduta dall'adrenarca, oltre che seguita dal telarca e dal menarca. \u00c8 di solito correlata ad altre modificazioni dei genitali, come lo sviluppo delle ghiandole mammarie. Tuttavia, queste altre mutazioni possono avvenire senza la concomitanza del pubarca e viceversa.\nNel sesso maschile.\nI primi segni di sviluppo puberale maschile, in media a 10-14 anni, si osservano nei genitali maschili esterni mentre lo sviluppo dei peli pubici si verifica circa 6 mesi dopo l'ingrossamento testicolare. La crescita e la maturazione del pene \u00e8 generalmente contemporanea allo sviluppo dei peli pubici, poich\u00e9 in entrambi i casi lo sviluppo \u00e8 dipendente dagli androgeni.\nPatologia.\nL'eventuale riscontro di abnormi ritardi o anticipi del pubarca, specie se unite ad altri disturbi congeniti, comporta il frequente ed assolutamente corretto svolgimento di esami, che alcune volte possono diagnosticare malattie da curare in anticipo, come le disfunzioni tiroidee."}
{"id": "2719459", "revid": "253269", "url": "https://it.wikipedia.org/wiki?curid=2719459", "title": "Joanna Going", "text": "Biografia.\nGoing nacque a Washington D.C., la pi\u00f9 grande di sei figli. La madre, Lorraine M. (nata Calise) lavora al dipartimento di polizia e il padre, John Burke Going, \u00e8 un avvocato. L'attrice \u00e8 cresciuta a Newport e si \u00e8 diplomata alla Rogers High School nel 1981. Ha frequentato l'Emerson College per due anni, prima di studiare alla American Academy of Dramatic Arts. \u00c8 stata sposata dal 2004 al 2012 con l'attore Dylan Walsh da cui ha avuto una figlia, Stella."}
{"id": "2719460", "revid": "1546219", "url": "https://it.wikipedia.org/wiki?curid=2719460", "title": "Seattle SuperSonics 2007-2008", "text": "La stagione 2007-08 dei Seattle SuperSonics fu la 41\u00aa nella NBA per la franchigia.\nI Seattle SuperSonics arrivarono quinti nella \"Northwest Division\" della \"Western Conference\" con un record di 20-62, non qualificandosi per i play-off."}
{"id": "2719463", "revid": "287204", "url": "https://it.wikipedia.org/wiki?curid=2719463", "title": "Karin Thurig", "text": ""}
{"id": "2719464", "revid": "1543377", "url": "https://it.wikipedia.org/wiki?curid=2719464", "title": "Paraguar\u00ed", "text": "Paraguar\u00ed \u00e8 una citt\u00e0 del Paraguay, capoluogo del dipartimento di Paraguar\u00ed.\nGeografia.\nLa citt\u00e0 \u00e8 situata a 66 km a sud-est dalla capitale nazionale, Asunci\u00f3n.\nStoria.\nLa citt\u00e0 fu fondata nel 1775 da Agust\u00edn Fernando de Pinedo sui territori precedentemente interessati alle riduzioni gesuite, soppresse nel 1767.\nIl 19 gennaio 1811 con la battaglia di Paraguar\u00ed, vinta dall'esercito paraguaiano contro le truppe argentine di Manuel Belgrano sanc\u00ec in pratica l'indipendenza del paese.\nSociet\u00e0.\nPopolazione.\nAl censimento del 2002 Paraguar\u00ed contava una popolazione urbana di 8.307 abitanti (22.154 nel distretto), secondo i dati della \"Direcci\u00f3n General de Estad\u00edstica, Encuestas y Censos\".\nEconomia.\nL'attivit\u00e0 principale del territorio di Paraguar\u00ed \u00e8 l'allevamento, mentre le industrie sono pressoch\u00e9 assenti\nTurismo.\nNel paese la citt\u00e0 \u00e8 famosa come \u201ccapitale del torin\u201d, una corrida di tori di tradizione paraguayana. Nelle vicinanze \u00e8 presente la eco-riserva Mbatov\u00ed, un parco naturale privato dove \u00e8 possibile effettuare visite guidate.\nInfrastrutture e trasporti.\nParaguar\u00ed \u00e8 attraversata dalla strada nazionale 1 che unisce Asunci\u00f3n con il sud del Paraguay e con l'Argentina."}
{"id": "2719467", "revid": "729019", "url": "https://it.wikipedia.org/wiki?curid=2719467", "title": "Forte Richelieu", "text": "Il Forte Richelieu (415 s.l.m.) \u00e8 un forte posto sulla collina dei Camaldoli, spartiacque tra la valle di Quezzi e quella del torrente Sturla; con il Forte Monteratti a nord, il Forte Quezzi a ponente e i forti di Santa Tecla, San Martino e San Giuliano a sud-ovest, formava un efficace settore difensivo a protezione del nord-est della citt\u00e0 di Genova.\nStoria.\nGenova, che a met\u00e0 del XVIII secolo era minacciata dagli austro-piemontesi belligeranti con Francia e Spagna e interessati agli sbocchi liguri sul mare, ader\u00ec al Trattato di Aranjuez con Francia, Spagna e Regno di Napoli.\nIl sito dove sorge il forte, un tempo chiamato \"Menegu\", fu preso in considerazione dalla Giunta della Guerra nel 1747 e affidato all'ingegnere dell'esercito di Spagna Jacque de Sicre.\nIl 16 novembre dello stesso anno i lavori iniziarono, e per decreto il ridotto fu intitolato al Maresciallo Armand du Plessis de Richelieu e assunse il nome di \"Forte Richelieu\".\nIl sito, che rivel\u00f2 la sua importanza strategica durante l'assedio austriaco del 1747, fu quindi dotato di una fortificazione bastionata a pianta rettangolare in cui collocare delle artiglierie.\nI disegni originali prevedevano una muratura a \"coda di rondine\" sul retro, e due imponenti bastioni sul fronte d'ingresso.\nL'opera nonostante le successive modifiche mantiene ancora oggi queste caratteristiche.\nNel 1799 dei lavori videro l'aumento in altezza del recinto bastionato, fino a 6 metri circa, e la costruzione all'interno di due piccoli fabbricati con tetto in legno, uno collocato al centro della Piazza d'armi utilizzato come alloggio della guarnigione; e l'altro collocato nel bastione di ponente, utilizzato come polveriera.\nNel 1809, in pieno dominio francese, il complesso sub\u00ec l'ampliamento del perimetro in larghezza, con la ricostruzione delle cortine laterali, il rialzo di tutta la cinta bastionata e l'ampliamento del bastione di ponente con la ricostruzione della cortina di collegamento con l'altro bastione.\nSe il Forte Monteratti fosse stato occupato dall'esercito nemico, il Forte Richelieu avrebbe rappresentato un forte baluardo per impedirgli la discesa nella citt\u00e0.\nPer questo motivo il nuovo dominatore dopo la caduta dell'Impero Napoleonico, cio\u00e8 il Regno di Sardegna, decise un nuovo ampliamento e perfezionamento del Forte tra il 1815 e il 1827.\nLavori che videro il posizionamento di tetti a falde sui bastioni d'ingresso, e la costruzione di una caserma a due piani all'interno del Forte, contemporaneamente alla demolizione dei fabbricati di fine Settecento, e sul portone d'ingresso fu affissa la targa in marmo con il nome del forte (targhe simili sono presenti anche al Forte Monteratti ed al Forte Santa Tecla), e lo stemma del Governo Sabaudo (distrutto da un atto vandalico nel 1987).\nA met\u00e0 Ottocento il forte fu armato con sette cannoni da 16 centimetri, un cannone \"campale\" da 8, cinque obici lunghi ed otto cannoncini, e poteva ospitare circa ottanta soldati.\nNel 1849 durante i fervori dei moti rivoluzionari, il forte era occupato da 16 militi della Guardia Nazionale che presidiarono da soli la fortezza;\nStoria recente.\nNegli ultimi anni dell'Ottocento l'opera fu rinforzata con due batterie, denominate Batteria nord Richelieu e Batteria sud Richelieu.\nLa prima si trova sul crinale alle spalle del Forte, armata con cannoni da 14 GRC (Ret) rivolti in direzione Monte Fasce, originariamente con struttura in mattoni, poi modificate con cemento armato durante la seconda guerra mondiale.\nAnche la batteria sud puntava verso il Monte Fasce, e fu anch'essa riadattata durante la guerra a postazione di contraerea con quattro cannoni, e vi fu realizzata una palazzina di comando ancora presente.\nOggi queste batterie sono molto deteriorate e lasciate al degrado ma ancora molto affascinanti, in attesa di una qualche opera di recupero del comune, che dovrebbe interessare il recupero del grande patrimonio fortificato della citt\u00e0, che oggi \u00e8 quasi totalmente lasciato all'azione del tempo e dei vandali.\nNei primi del Novecento l'opera fu presidiata da un distaccamento di fanteria, e durante la Grande Guerra utilizzata, analogamente ai forti vicini, come carcere per i prigionieri di guerra austriaci.\nDal 1959 l'accesso \u00e8 precluso al pubblico in quanto fu installato al suo interno un ripetitore RAI tutt'oggi ancora presente ed operativo.\nStruttura.\nL'ingresso inizialmente accessibile da un ponte levatoio, porta ad un cortile centrale, (oggi in parte occupato dal prefabbricato del ripetitore), in cui si affaccia la caserma a due piani.\nIl primo piano adibito a magazzino e il secondo a camerate per i soldati.\nAi lati del cortile, tramite camminamenti coperti, ci si dirige all'interno dei due bastioni, anticamente adibiti a magazzini.\nSul lato che guarda al Forte Monteratti, \u00e8 presente un terrapieno anticamente predisposto per una batteria che puntava proprio verso il Forte citato, raggiungibile da due scalinate che partono dal retro della caserma.\nOggi il Forte \u00e8 abbastanza ben conservato, anche a causa della non libera accessibilit\u00e0 interna, che risente solo dell'azione del tempo e non di atti vandalici; l'esterno \u00e8 ancora solido, e l'interno molto ben conservato, presenta ancora intonaci originali e scritte risalenti alle vicende che coinvolsero il Forte nella sua storia.\nCome arrivare.\nA piedi \u00e8 raggiungibile dalla strada militare che discende dal Forte Monteratti, oppure da quella che costeggia la valle e che parte da via Leamara a Quezzi.\nIn alternativa, pu\u00f2 essere raggiunto da un sentiero che parte da via Nicol\u00f2 Copernico dal quartiere San Martino e sale lungo il crinale che collega il Forte al quartiere, percorribile anche in mountain bike.\nCon l'automobile, o con il mezzo pubblico (linea 67 AMT, con partenza da Piazza Martinez), si raggiunge localit\u00e0 Camaldoli, davanti all'Istituto Don Orione, dove si trova il capolinea dell'autobus 67. Da qui, si deve percorrere uno stradino delimitato da una sbarra in salita e quindi un sentiero sulla destra; tempo di percorrenza una quindicina di minuti."}
{"id": "2719469", "revid": "212348", "url": "https://it.wikipedia.org/wiki?curid=2719469", "title": "Oklahoma City Thunder 2008-2009", "text": "La stagione 2008-09 degli Oklahoma City Thunder fu la 42\u00aa nella NBA per la franchigia e la prima a Oklahoma City.\nGli Oklahoma City Thunder arrivarono quinti nella \"Northwest Division\" della \"Western Conference\" con un record di 23-59, non qualificandosi per i play-off."}
{"id": "2719474", "revid": "767487", "url": "https://it.wikipedia.org/wiki?curid=2719474", "title": "American Life (film)", "text": "American Life (\"Away We Go\") \u00e8 un film del 2010 diretto da Sam Mendes, scritto dalla nota coppia di autori Dave Eggers-Vendela Vida, alla loro prima esperienza cinematografica.\nTrama.\n\u00c8 la storia di due trentenni, interpretati da John Krasinski e Maya Rudolph, i quali, di fronte al prossimo arrivo, non programmato, del loro primo figlio, intraprendono un viaggio attraverso gli Stati Uniti, e non solo, alla ricerca del posto ideale dove mettere le radici e crescere la loro famiglia.\nColonna sonora.\nLa colonna sonora del film \u00e8 curata dal cantautore britannico Alexi Murdoch e costituita in gran parte da sue canzoni.\nDistribuzione.\nPresentato all'Edinburgh International Film Festival, il film \u00e8 stato distribuito nelle sale cinematografiche statunitensi dalla Focus Features a partire dal 5 giugno 2009, nel primo weekend in forma limitata a 4 sale. A fronte di un budget intorno ai venti milioni di dollari, ne ha incassati in patria meno di dieci. \u00c8 uscito in DVD il 29 settembre 2009.\nCritica.\nIl film ha ottenuto una valutazione del 67% su \"Rotten Tomatoes\" (111 recensioni positive su 166) e di 58/100 su \"Metacritic\" (basato su 33 recensioni).\nTra le critiche positive vi sono quelle di Roger Ebert (\"Chicago Sun-Times\"), David Denby (\"The New Yorker\") e Peter Travers (\"Rolling Stone\"). Tra le negative vi sono quelle di Richard Corliss (\"Time\"), A. O. Scott (\"The New York Times\"), Dennis Harvey (\"Variety\") e Ann Hornaday (\"The Washington Post\")."}
{"id": "2719476", "revid": "120943156", "url": "https://it.wikipedia.org/wiki?curid=2719476", "title": "Doppio pendolo", "text": "In fisica classica, in particolare in meccanica classica, il doppio pendolo \u00e8 un sistema fisico costituito da due pendoli attaccati uno all'estremit\u00e0 dell'altro e liberi ciascuno di oscillare rispetto al loro punto di vincolo: il suo comportamento dinamico \u00e8 fortemente sensibile a piccole variazioni delle condizioni iniziali e, per alcuni valori dell'energia, il suo moto risultante \u00e8 caotico.\nAnalisi.\nSi possono considerare diverse varianti del doppio pendolo; i due bracci possono avere lunghezze e masse uguali o diverse, possono essere pendoli semplici o composti (detti anche pendoli complessi) e il moto pu\u00f2 avvenire in tre dimensioni o limitato al solo piano verticale. Nella seguente analisi, i bracci sono considerati due pendoli composti identici di lunghezza formula_1 e le masse formula_2, e il moto \u00e8 limitato ad un piano.\nIn un pendolo composto, la massa \u00e8 distribuita su tutta la lunghezza. Se la massa \u00e8 distribuita uniformemente, allora il centro di massa di ogni braccio si trova alla sua met\u00e0, ed il momento di inerzia rispetto a tale punto \u00e8 formula_3. Il momento di inerzia di una sbarra che ruota intorno ad uno dei suoi estremi \u00e8 dato da formula_4.\n\u00c8 utile usare l'angolo tra ciascuno dei bracci e l'asse verticale come coordinata generalizzata per definire lo spazio delle configurazioni; questi angoli sono indicati con \u03b81 e \u03b82. La posizione del centro di massa di ogni braccio pu\u00f2 essere scritta in funzione di queste due coordinate; se si prende come origine di un sistema di riferimento cartesiano il punto di sospensione del primo pendolo, allora le coordinate del centro di massa di questo pendolo sono\nmentre per il secondo pendolo si ha\nCon queste informazioni si pu\u00f2 scrivere la lagrangiana del sistema.\nLagrangiana.\nLa lagrangiana \u00e8\nIl primo termine \u00e8 l'energia cinetica di traslazione del centro di massa dei due bracci e il secondo \u00e8 l'energia cinetica rotazionale intorno al centro di massa di ciascun braccio. Il terzo termine \u00e8 l'energia potenziale gravitazionale assumendo una accelerazione costante formula_10. La notazione formula_11 indica la derivata rispetto al tempo (notazione di Newton).\nSostituendo le coordinate definite sopra e riordinando le equazioni si trova\nL'unica quantit\u00e0 conservata in questo sistema \u00e8 l'energia, e non ci sono momenti generalizzati conservati. I due momenti possono essere scritti come\ne\nInvertendo queste espressioni si trova\ne\nLe altre equazioni del moto sono\ne\nQueste ultime quattro equazioni sono formule esplicite per l'evoluzione temporale del sistema dato il suo stato attuale. Non \u00e8 possibile integrare queste equazioni analiticamente e ottenere formule per \u03b81 e \u03b82 in funzione del tempo. Si pu\u00f2 tuttavia usare un'integrazione numerica, ad esempio con i metodi di Runge-Kutta.\nMoto caotico.\nIl doppio pendolo si muove con moto caotico, cio\u00e8 la sua evoluzione \u00e8 molto sensibile alle condizioni iniziali. L'immagine a destra mostra il tempo trascorso prima che il pendolo si capovolga, in funzione delle condizioni iniziali; il valore iniziale di \u03b81 (direzione orizzontale nel grafico) va da \u22123 a 3, e \u03b82 (direzione verticale nel grafico) va da \u22123 a 3. Il colore indica se uno dei due pendoli si capovolge entro formula_19 (in verde), entro formula_20 (rosso), formula_21 (viola) o formula_22 (blu). Le condizioni iniziali che non portano al capovolgimento entro formula_23 sono in bianco.\nIl bordo della regione bianca \u00e8 definito in parte dalla conservazione dell'energia secondo la curva\nAll'interno della regione definita da questa curva, cio\u00e8 se\n\u00e8 energeticamente impossibile il capovolgimento per ciascun pendolo. Fuori da questa regione il pendolo pu\u00f2 capovolgersi, ma \u00e8 complicato determinare quando.\nLa mancanza di una frequenza di risonanza rende utile il doppio pendolo nel progetto di edifici antisismici. L'idea \u00e8 di vedere l'intero edificio come un pendolo invertito, e di aggiungere una massa secondaria per completare il doppio pendolo. La massa secondaria \u00e8 solitamente un grosso peso sospeso all'interno dell'edificio. Il grattacielo taiwanese Taipei 101, \u00e8 dotato alla sua sommit\u00e0 di un mass damper di 660 tonnellate."}
{"id": "2719477", "revid": "1161734", "url": "https://it.wikipedia.org/wiki?curid=2719477", "title": "Distretto di Potsdam", "text": "Il distretto di Potsdam () era uno dei 14 distretti in cui era divisa la Repubblica Democratica Tedesca, esistito dal 1952 al 1990.\nCapoluogo era la citt\u00e0 di Potsdam.\nStoria.\nIl distretto di Potsdam fu istituito il 25 luglio 1952 nell'ambito della nuova suddivisione amministrativa della Repubblica Democratica Tedesca (i nuovi distretti sostituivano le precedenti Regioni).\nIl distretto fu ricavato dalla parte occidentale dello Stato del Brandeburgo.\nSuddivisione amministrativa.\nIl distretto di Potsdam comprendeva 2 citt\u00e0 extracircondariali (\"Stadtkreis\") e 15 circondari (\"Kreis\"):"}
{"id": "2719480", "revid": "767487", "url": "https://it.wikipedia.org/wiki?curid=2719480", "title": "Vicino al Colosseo... c'\u00e8 Monti", "text": "Vicino al Colosseo... c'\u00e8 Monti \u00e8 un cortometraggio documentaristico del 2008 diretto da Mario Monicelli.\nIl film \u00e8 un omaggio del regista al rione di Roma in cui abitava, Monti.\n\u00c8 stato presentato fuori concorso alla 65\u00aa Mostra internazionale d'arte cinematografica di Venezia."}
{"id": "2719482", "revid": "124578190", "url": "https://it.wikipedia.org/wiki?curid=2719482", "title": "Pepatelli", "text": "I pepatelli (in dialetto teramano \"pappatill\") sono cos\u00ec chiamati per la presenza di pepe nell'impasto. \nAppartengono alla tradizione dei dolci natalizi tipici della citt\u00e0 e della provincia di Teramo, ma sono diffusi anche in altre localit\u00e0 del meridione. \nGli ingredienti per la loro preparazione sono: il miele, le mandorle, la buccia grattugiata delle arance, la farina (farina integrale oppure tritello), pepe. Alcune ricette prevedono anche la presenza del cacao.\nPreparazione.\nScaldare il miele a fuoco lento ed unirvi le mandorle intere, la scorza di arancia grattugiata ed il pepe. Dopo aver amalgamato questi ingredienti, versarli su un piano di lavoro dove \u00e8 gi\u00e0 predisposta la farina a fontana.\nImpastare il tutto e formare dei filoncini non molto grandi, indicativamente: dieci centimetri in lunghezza e due centimetri in altezza. \nCuocere al forno, regolando una temperatura moderatamente calda, fino a doratura.&lt;br&gt;\nDopo aver sfornato i filoncini tagliarli, ancora caldi, a fette sottili ed attendere che si raffreddino prima di riporli oppure ripassarli per pochissimi minuti nel forno caldo, ma spento. "}
{"id": "2719486", "revid": "133557", "url": "https://it.wikipedia.org/wiki?curid=2719486", "title": "Cecilia (Simon &amp; Garfunkel)", "text": "Cecilia \u00e8 un singolo del duo statunitense Simon &amp; Garfunkel, scritto da Paul Simon. \u00c8 stato il terzo singolo pubblicato estratto dall'album \"Bridge over Troubled Water\".\nQuando fu pubblicato come singolo, raggiunse la prima posizione in Olanda, la seconda in Canada, Germania e Spagna, la terza in Svizzera, il 4# posto nella classifica statunitense, la sesta in Australia ed Austria; nel Regno Unito non riusc\u00ec nemmeno ad inserirsi nella classifica del paese."}
{"id": "2719488", "revid": "729019", "url": "https://it.wikipedia.org/wiki?curid=2719488", "title": "Forte Belvedere (Genova)", "text": "Forte Belvedere (215 s.l.m.) \u00e8 un'opera fortificata, della quale oggi rimangono ancora diverse testimonianze, che faceva parte delle fortificazioni difensive distaccate di Genova, situata sulla collina omonima, sulle alture di Sampierdarena.\nStoria.\nLa posizione di Belvedere, gi\u00e0 munita nel XIV secolo durante le lotte fra guelfi e ghibellini, ebbe importanza difensiva nell'aprile 1507 al calare dell'esercito di Luigi XII di Francia che pose la val Polcevera a ferro e fuoco.\nImportanza strategica, questo sito, la dimostr\u00f2 anche nell'assedio del 1747, dove la sistemazione di due ridotte con pezzi d'artiglieria, e un trinceramento di collegamento con il convento dei padri agostiniani (che successivamente diventer\u00e0 il sito del Forte Crocetta), bastarono a resistere all'urto dell'attacco austriaco.\nAttacco che l'ingegner Jacques de Sicre contrast\u00f2 con uno sbarramento d'artiglieria fuoco contro fuoco con quello della batteria di Coronata, piazzata sul versante opposto della val Polcevera, tenuta dagli austro-piemontesi.\nPer tutto il Settecento non si ritenne necessario rinforzare le difese di Belvedere, preferendo affidare la maggior parte del ruolo difensivo al Forte Tenaglia, pi\u00f9 elevato e integrato con la cinta muraria.\nMa la posizione fortificata del Belvedere dimostr\u00f2 la sua utilit\u00e0 il 22 aprile 1800, quando due battaglioni francesi mossero per attaccare la colonna austriaca del Reggimento \"Nadascki\", le cui avanguardie si erano spinte fino a raggiungere il ponte levatoio della Lanterna.\nSul posto esisteva una casa, gi\u00e0 presente nella seconda met\u00e0 del XVIII secolo ed appartenente al vecchio proprietario del terreno, la quale fu utilizzata e trasformata dai piemontesi nella Torre o Casa-Forte che sovrastava l'opera. La costruzione di questa Torre \u00e8 stata erroneamente attribuita ai francesi.\nNel 1815 dopo la caduta dell'impero napoleonico e l'annessione della Liguria al Regno Sabaudo, iniziarono i lavori per la sua realizzazione. I lavori terminarono, secondo le indicazioni di una spia francese, intorno al 1825. In realt\u00e0, a quella data erano ancora in corso i lavori di riattamento della casa-forte, alla quale mancavano buona parte delle volte dei locali, la copertura della terrazza superiore ed alcune tramezze dei vani. L'opera \u00e8 stata completata intorno al 1827. l complesso era a pianta pentagonale, attorniato da un fossato con un baluardo proteso verso il quartiere di Certosa e con un altro rivolto verso Sampierdarena.\nNel 1857 si progett\u00f2 di realizzare una nuova fortificazione, predominante sul vecchio forte, che avrebbe dovuto diventare quindi un'opera secondaria dipendente dal nuovo \"Forte che si dovr\u00e0 erigere sul piano superiore del colle [...] quantunque vivamente richiamata dalle esigenze della difesa della piazza\".\nLa costruzione delle nuove strutture militari avrebbe comportato la demolizione di numerose case e del santuario di N.S. di Belvedere, scontrandosi con la decisa opposizione della popolazione, per cui il progetto fu abbandonato.\nNella seconda met\u00e0 dell'Ottocento, il Forte perse valore strategico, in concomitanza con la perdita di rilevanza delle stesse \"Mura Nuove\": l'ipotetico nemico ora era la Francia, molto temibile via mare, e le moderne artiglierie avevano reso obsoleti i sistemi difensivi cittadini.\nOra gli obiettivi da difendere erano le coste e di conseguenza la maggior parte degli sforzi fu diretto al miglioramento delle batterie costiere e dei forti capaci di un tiro potente e preciso verso mare.\nIl Forte Belvedere, come molti altri forti genovesi, divenne un'opera inutile, per di pi\u00f9 facile bersaglio per le artiglierie a causa del suo profilo emergente dalle mura.\nStoria recente.\nNel 1889 il forte fu pesantemente modificato, demolendo la torre, e realizzando un piazzale e dieci casematte interrate, anche il nome cambi\u00f2 in \"Forte e Batteria Inferiore di Belvedere\", l'unico resto del forte originario era il baluardo \"Lunetta\".\nOra il forte era adibito alla difesa del porto e armato con due cannoni da 16 GR (Ret), quattro obici da 15 GRC Ret, e due mitragliatrici, poi nel nuovo piazzale sei obici da 28 GRC Ret.\nContestualmente, davanti al santuario, fu realizzata una piccola fortificazione denominata \"Batteria Belvedere Superiore\", armata con 4 obici da 24 GRC Ret.\nNel 1914, in seguito alla dichiarazione di Genova \"citt\u00e0 aperta\", le strutture militari furono dismesse e i pezzi d'artiglieria inviati al fronte.\nDurante il ventennio fascista i locali della Batteria Belvedere Superiore furono utilizzati come \"camere di punizione\", come testimoniano le scritte e i disegni dei prigionieri.\nDurante la seconda guerra mondiale il forte fu armato nuovamente con quattro cannoni contraerei 76/45 Mod. 1911, poi nel 1943 il complesso fu occupato dai tedeschi che lo tennero fino alla conclusione del conflitto.\nNegli anni settanta, davanti alle riservette fu realizzato il campo sportivo \"M. Morgavi\" , oggi della fortificazione ottocentesca rimane poco: i locali delle riservette, alcuni camminamenti, i segni dei binari per il trasporto dei proietti, alcune feritoie e il terrapieno della \"Lunetta\" e la \"Freccia\" sono ormai le uniche e pericolanti testimonianze del forte.\nStruttura.\nNonostante le varie modifiche durante gli anni e le dominazioni, la struttura principale di epoca Sabauda, era costituita da una grossa pianta pentagonale cinta da un terrapieno denominato \"Lunetta\", con due baluardi che si distaccavano verso la val Polcevera e verso Certosa.\nCentralmente il Forte era dominato da una costruzione trapezoidale (costruita nei primi dell'Ottocento poi inglobata all'interno), a due piani per gli alloggi per 40 soldati (120 \"paglia a terra\").\nCome arrivare.\nDa nord seguendo il sentiero che scende dal crinale che parte da Forte Sperone, prima si incontra Forte Tenaglia poi il Forte Crocetta quindi il Forte Belvedere quando ormai si \u00e8 entrati nell'abitato di Sampierdarena.\nIn auto, da via Cantore, si sale sulla destra lungo corso Martinetti, quindi a sinistra in corso Belvedere, e poi salita Millelire, che conduce davanti al cancello d'ingresso del Forte."}
{"id": "2719490", "revid": "827882", "url": "https://it.wikipedia.org/wiki?curid=2719490", "title": "Trinidad Silva", "text": "Biografia.\nInterpretava sempre piccoli ruoli in molti film degli anni ottanta. \u00c8 ricordato per aver interpretato Jesus Martinez nella serie \"Hill Street Blues\" (\"Hill Street giorno e notte\").\nSilva era nato a Mission. Mor\u00ec in un incidente stradale a causa di uno scontro con un guidatore ubriaco mentre doveva recitare nel film UHF - I vidioti. Il film venne dedicato alla sua memoria. Silva \u00e8 sepolto nel cimitero di Mission Hills a Los Angeles.\nDoppiatori italiani.\nPino Ammendola in \" Hill Street giorno e notte\"\nSaverio Moriones in \"Colors - Colori di guerra\""}
{"id": "2719505", "revid": "1573940", "url": "https://it.wikipedia.org/wiki?curid=2719505", "title": "Shahrest\u0101n di Meybod", "text": "Lo shahrest\u0101n di Meybod (farsi \u0634\u0647\u0631\u0633\u062a\u0627\u0646 \u0645\u06cc\u0628\u062f) \u00e8 uno degli 11 \"shahrest\u0101n\" della provincia di Yazd, il capoluogo \u00e8 Meybod."}
{"id": "2719512", "revid": "339392", "url": "https://it.wikipedia.org/wiki?curid=2719512", "title": "Guida Suprema", "text": ""}
{"id": "2719513", "revid": "1573940", "url": "https://it.wikipedia.org/wiki?curid=2719513", "title": "Shahrest\u0101n di Saduq", "text": "Lo shahrest\u0101n di Saduq (farsi \u0634\u0647\u0631\u0633\u062a\u0627\u0646 \u0635\u062f\u0648\u0642) \u00e8 uno degli 11 \"shahrest\u0101n\" della provincia di Yazd, il capoluogo \u00e8 Ashkuzar. Lo shahrest\u0101n \u00e8 suddiviso in 2 circoscrizioni (\"bakhsh\"):"}
{"id": "2719514", "revid": "339392", "url": "https://it.wikipedia.org/wiki?curid=2719514", "title": "Gran Marja", "text": ""}
{"id": "2719515", "revid": "339392", "url": "https://it.wikipedia.org/wiki?curid=2719515", "title": "Marja", "text": ""}
{"id": "2719517", "revid": "339392", "url": "https://it.wikipedia.org/wiki?curid=2719517", "title": "Guida suprema", "text": ""}
{"id": "2719521", "revid": "146644", "url": "https://it.wikipedia.org/wiki?curid=2719521", "title": "Peso paraguayano", "text": ""}
{"id": "2719522", "revid": "92920", "url": "https://it.wikipedia.org/wiki?curid=2719522", "title": "Teatro alle Vigne", "text": "Il teatro alle Vigne \u00e8 il principale teatro della citt\u00e0 di Lodi. Originariamente si trattava di una chiesa, canonica dell'ordine degli Umiliati, ma nel 1570 pass\u00f2 ai padri barnabiti che lo convertirono in istituto superiore di teologia, morale e filosofia. Dopo numerosi cambiamenti di destinazione d'uso ed una radicale ristrutturazione, nel 1985 divenne sede del teatro; il suo primo direttore artistico fu Carlo Rivolta.\nIl teatro consta di due sale: la \"Sala Grande\" (400 posti) e la \"Sala Carlo Rivolta\" (100 posti).\nStoria.\nIn origine si trattava di una chiesa appartenente all'ordine religioso degli Umiliati (\"chiesa di San Giovanni e Ognissanti alle Vigne\"). Nel 1604, in seguito alla soppressione dell'ordine da parte di Papa Pio V, la struttura venne donata ai Barnabiti, i quali, su progetto dell'architetto Giovanni Ambrogio Mazenta, nel 1618 fecero apportare alcune modifiche secondo le esigenze di solennit\u00e0 della Controriforma: lo spazio interno fu trasformato in una grande aula e il presbiterio venne reso ben visibile da tutti. La chiesa fu quindi consacrata nel 1627, anche se i lavori continuarono fino al 1693, per poi riprendere nuovamente in periodo austriaco (1731-1734) quando furono rifatte le volte, il pavimento e la sagrestia. Negli anni successivi la chiesa divenne sempre pi\u00f9 ricca e sfarzosa grazie all'installazione delle campane (1752) ed una serie di arredi e tappezzerie; tuttavia nel 1810, sul finire dell'epoca napoleonica, l'ordine fu sciolto e la chiesa, spogliata di tutti gli ornamenti, divenne prima deposito di granaglie, ed in seguito (1874) palestra. Le operazioni di recupero iniziarono nel 1976, ma l'attivit\u00e0 teatrale ebbe inizio solo nel 1985."}
{"id": "2719524", "revid": "339392", "url": "https://it.wikipedia.org/wiki?curid=2719524", "title": "Grandi Ayatollah", "text": ""}
{"id": "2719525", "revid": "22229", "url": "https://it.wikipedia.org/wiki?curid=2719525", "title": "Marja-e Taqlid", "text": ""}
{"id": "2719533", "revid": "486946", "url": "https://it.wikipedia.org/wiki?curid=2719533", "title": "Presidente iraniano", "text": ""}
{"id": "2719539", "revid": "339392", "url": "https://it.wikipedia.org/wiki?curid=2719539", "title": "Mojahedin-e Khalq", "text": ""}
{"id": "2719540", "revid": "339392", "url": "https://it.wikipedia.org/wiki?curid=2719540", "title": "Mujaheddin-e Khalq", "text": ""}
{"id": "2719543", "revid": "287204", "url": "https://it.wikipedia.org/wiki?curid=2719543", "title": "Slovenske Vzdusne Zbrane", "text": ""}
{"id": "2719544", "revid": "1305772", "url": "https://it.wikipedia.org/wiki?curid=2719544", "title": "Song to Woody", "text": "Song to Woody \u00e8 una canzone del cantautore statunitense Bob Dylan, registrata sul suo primo omonimo album.\nPresentato da Dylan come il primo pezzo da lui scritto, \"Song to Woody\" \u00e8 dedicata alla figura di Woody Guthrie, di grande ispirazione per Dylan negli anni precedenti alla registrazione del primo album. Nel pezzo sono inoltre citati Cisco Houston e Leadbelly, altri artisti che hanno influenzato Dylan, nonch\u00e9 amici di Guthrie stesso.\nLa melodia \u00e8 presa direttamente da \"1913 Massacre\", pezzo scritto e registrato dallo stesso Guthrie nel 1941.\nUna cover della canzone \u00e8 stata realizzata dai Silverstein ed inserita come bonus track digitale nella compilation \"Chimes of Freedom - The Songs of Bob Dylan\", in cui numerosi artisti della scena internazionale reinterpretano canzoni di Bob Dylan in occasione dei suoi 50 anni di carriera."}
{"id": "2719545", "revid": "443105", "url": "https://it.wikipedia.org/wiki?curid=2719545", "title": "San Juan Bautista de las Misiones", "text": ""}
{"id": "2719546", "revid": "1573940", "url": "https://it.wikipedia.org/wiki?curid=2719546", "title": "Shahrest\u0101n di Tabas", "text": "Lo shahrest\u0101n di Tabas (farsi \u0634\u0647\u0631\u0633\u062a\u0627\u0646 \u0637\u0628\u0633) \u00e8 uno degli 11 \"shahrest\u0101n\" del Khorasan Meridionale.\nInizialmente era parte della provincia del Khorasan, \u00e8 stato spostato nella provincia di Yazd nel 2001 e ha infine cambiato nuovamente provincia nell'inverno 2013.\nIl capoluogo \u00e8 Tabas ed \u00e8 suddiviso in 3 circoscrizioni (\"bakhsh\"): "}
{"id": "2719553", "revid": "406204", "url": "https://it.wikipedia.org/wiki?curid=2719553", "title": "Tribulus terrestris", "text": "Il tribolo (Tribulus terrestris ) \u00e8 una pianta appartenente alla famiglia Zygophyllaceae. Di portamento basso o strisciante, produce semi acuminati e pungenti. Viene usata nella fitoterapia per la cura di alcune patologie legate alla sfera sessuale. Inoltre divent\u00f2 discretamente nota poich\u00e9 nel Novecento venne usata per migliorare le prestazioni sportive di alcuni atleti.\nDescrizione.\nPresente in Europa, Africa e Asia, predilige luoghi aridi e sassosi. Si pu\u00f2 trovare lungo i marciapiedi della citt\u00e0.\nStrisciante o poco alta, produce piccoli fiori gialli che diventano frutti spinosi. La fioritura avviene in tarda estate.\nUso fitoterapico.\nIl tribolo contiene protodioscina, una saponina steroidea che costituisce circa il 45% dell'estratto ottenuto dalle parti aeree della pianta. La sostanza \u00e8 in grado di incrementare la produzione endogena di testosterone, diidrotestosterone, ormone luteinizzante (LH), deidroepiandrosterone (DHEA) e deidroepiandrosterone solfato (DHEA-S).\nGli esami farmacologici eseguiti sul tribolo non hanno rilevato controindicazioni particolari tanto che in Italia, la vendita di \"T. terrestris\" non \u00e8 soggetta ad alcun tipo di restrizione.\nDannosit\u00e0.\nLa forma delle sue spine, simili ad un tetraedro, ricorda il tribolo usato anche dagli antichi romani. Le spine si conficcano nei piedi nudi, nelle zampe degli animali, negli pneumatici delle biciclette e di altri mezzi di trasporto leggeri. Le spine non sono velenose, ma sono considerate un grave inconveniente nelle zone abitate dall'uomo. \"T. terrestris\" \u00e8 spesso ritenuto una pianta infestante.\nIn alcune citt\u00e0, nel periodo di fruttificazione, tra luglio e ottobre, il numero di bucature di biciclette fa notizia sui giornali , tanto da spingere alcune amministrazioni ad offrire compensi ai cittadini che si impegnano nella estirpazione.\nIl taglio con il rasaerba tradizionale rimuove soltanto le parti aeree pi\u00f9 alte, mentre l'utilizzo del tagliaerba a filo promuove la diffusione delle spine, e quindi l'espansione della zona infestata. Le azioni pi\u00f9 efficaci si ottengono con l'estirpazione dalla radice, o con l'utilizzo di diserbanti chimici.\nAltre informazioni.\nNella provincia di Ferrara viene comunemente chiamata \"cagatreppola\"; a Monticelli (FE) viene organizzata una Sagra in suo onore.\nIn dialetto mantovano \u00e8 detto \"trig\u00f2lin\", forse per la vaga somiglianza con il \"trig\u00f2l\" (trapa natans), molto comune nei laghi di Mantova."}
{"id": "2719554", "revid": "767487", "url": "https://it.wikipedia.org/wiki?curid=2719554", "title": "The Mr. T Experience", "text": "I The Mr. T Experience (qualche volta abbreviato MTX) sono un gruppo punk rock americano formatosi nel 1985 a Berkeley, California e attualmente sotto contratto con Lookout! Records. Hanno pubblicato 10 album studio insieme a numerosi EP, singoli, e tour internazionali. Il loro genere musicale \u00e8 classificato come pop punk, a volte scherzoso, comico, satirico, altre volte trattante problemi di amore e relazioni sociali. Il loro nome deriva da Mr. T, attore e celebrit\u00e0 televisiva.\nL'unico membro fisso della band \u00e8 il cantante/chitarrista \"Dr. Frank\" Portman, dal momento che la band ha cambiato molto spesso formazione.\nSono contemporanei di molto gruppi emersi dallo stesso ambiente, come Green Day, Operation Ivy, Rancid, Jawbreaker, The Donnas, Tilt, e NOFX.\nCanzoni usate nei film.\nAlcune canzoni della band sono state utilizzate nel 1996 nel film \"Ultimo appello\" interpretato da Ben Affleck. Il film \u00e8 ambientato a Santa Cruz, in California ed ha come colonna sonora molte canzoni di band punk rock della California del sud. Le canzoni usate di Mr. T Experience sono \"I Just Wanna Do It With You\" e \"Even Hitler Had a Girlfriend\"."}
{"id": "2719559", "revid": "1573940", "url": "https://it.wikipedia.org/wiki?curid=2719559", "title": "Shahrest\u0101n di Taft", "text": "Lo shahrest\u0101n di Taft (farsi \u0634\u0647\u0631\u0633\u062a\u0627\u0646 \u062a\u0641\u062a) \u00e8 uno degli 11 \"shahrest\u0101n\" della provincia di Yazd, il capoluogo \u00e8 Taft. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2719560", "revid": "767487", "url": "https://it.wikipedia.org/wiki?curid=2719560", "title": "Pliometanastes", "text": "Il pliometanaste (gen. Pliometanastes) \u00e8 un bradipo estinto, appartenente ai megalonichidi (Megalonychidae). Visse nel Miocene superiore (circa 8 milioni di anni fa) e i suoi resti sono stati ritrovati in Nordamerica (Florida, California e Texas).\nSignificato dei fossili.\nQuesto animale \u00e8 uno dei pi\u00f9 antichi rappresentanti dei megalonichidi, un gruppo di bradipi al quale appartiene l'attuale bradipo didattilo (gen. \"Choloepus\"). Si presume che i megalonichidi si siano originati in Sudamerica, per poi migrare in Nordamerica. I due continenti, all'epoca, erano separati; \u00e8 possibile che Pliometanastes si sia spostavo verso nord tramite il cosiddetto island hopping, cio\u00e8 passando da un'isola all'altra tramite il nuoto. Questa forma di migrazione, ritenuta improbabile per animali come i bradipi, ha ricevuto maggiore plausibilit\u00e0 grazie al recente ritrovamento di bradipi evidentemente marini (\"Thalassocnus\"). Altri megalonichidi sono stati ritrovati in strati miocenici nelle Antille (\"Imagocnus\"); probabilmente migrarono nello stesso modo di \"Pliometanastes\" o dei suoi antenati immediati. \"Pliometanastes\" \u00e8 noto attraverso due specie (P. protistus e P. galushai), ed \u00e8 l'antenato di \"Megalonyx\", un bradipo terricolo rinvenuto frequentemente nel Pliocene e nel Pleistocene nordamericano."}
{"id": "2719563", "revid": "59976", "url": "https://it.wikipedia.org/wiki?curid=2719563", "title": "Caricabatterie universale per cellulari", "text": ""}
{"id": "2719565", "revid": "22356", "url": "https://it.wikipedia.org/wiki?curid=2719565", "title": "Megalonichidi", "text": ""}
{"id": "2719567", "revid": "125069151", "url": "https://it.wikipedia.org/wiki?curid=2719567", "title": "Shahrest\u0101n di Yazd", "text": "Lo shahrest\u0101n di Yazd (in farsi \u0634\u0647\u0631\u0633\u062a\u0627\u0646 \u06cc\u0632\u062f) \u00e8 uno degli 11 \"shahrest\u0101n\" della provincia di Yazd.\nIl capoluogo \u00e8 Yazd, altri centri importanti sono: Hamidiya, Shahediyeh e Zarch. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2719574", "revid": "51032", "url": "https://it.wikipedia.org/wiki?curid=2719574", "title": "Tenebrionidi", "text": ""}
{"id": "2719578", "revid": "1573940", "url": "https://it.wikipedia.org/wiki?curid=2719578", "title": "Tribolium castaneum", "text": "Tribolium castaneum \u00e8 un coleottero della famiglia Tenebrionidae.\nDiffuso in tutto il mondo \u00e8 stato oggetto di studi come specie estremamente dannosa nei confronti di derrate alimentari umane (cereali, pasta, legumi, frutta secca etc.).\nHa una vita relativamente lunga arrivando fino a tre anni."}
{"id": "2719580", "revid": "293377", "url": "https://it.wikipedia.org/wiki?curid=2719580", "title": "Pidna", "text": "Pidna () \u00e8 un ex comune della Grecia nella periferia della Macedonia Centrale di 4.012 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Pydna-Kolindros.\nStoria.\nFondata da una colonia di calcidesi dell'Eubea nell'VIII secolo a.C., fu a lungo contesa fra ateniesi e macedoni; fu centro importante per la diffusione dell'Ellenismo nel regno macedone. Conquistata da Alessandro I Filelleno, assediata dagli ateniesi nel 432 a.C., recuperata da Archelao dopo una rivolta nel 411 a.C., fu da questi ricostruita nell'entroterra, a 8 chilometri dal mare, affinch\u00e9 fosse pi\u00f9 sicura e meglio controllabile da parte della Macedonia; ci\u00f2 non imped\u00ec tuttavia che la citt\u00e0 venisse rioccupata da Atene: essa pass\u00f2 definitivamente alla Macedonia nel 358-356, quando la fazione filomacedone la consegn\u00f2 col tradimento a Filippo II.\nDella citt\u00e0 antica non restano tracce.\nDurante l'avanzata romana fu teatro di due battaglie decisive, quelle del 168 a.C. e del 148 a.C."}
{"id": "2719584", "revid": "767487", "url": "https://it.wikipedia.org/wiki?curid=2719584", "title": "Enfield (Connecticut)", "text": "Enfield \u00e8 un comune di 45.441 abitanti degli Stati Uniti d'America, situato nella Contea di Hartford nello Stato del Connecticut."}
{"id": "2719586", "revid": "767487", "url": "https://it.wikipedia.org/wiki?curid=2719586", "title": "Kitty Kat", "text": "Carriera.\nKatharina L\u00f6wel nasce a Berlino, ma cresce ad Augusta a causa del trasferimento dei suoi genitori. A ventuno anni decide di tornare a Berlino dove incontra Paul NZA, un produttore tedesco. Successivamente a questo incontro, nel 2006, inizia a lavorare con la Aggro Berlin, che per\u00f2 mantiene segreta la collaborazione, non pubblicando alcuna foto o video. La prima apparizione pubblica risale all'uscita dell'album \"Aggro Anti Ansage Nr. 8\", dal quale qualche tempo dopo, venne estratto il suo primo singolo \"Meine Zeit\" (\"Il mio momento\").\nNella primavera del 2009, in un'intervista a Bravo, \"Kitty Kat\" ha preannunciato l'uscita del suo primo album da solista, pubblicato nell'agosto dello stesso anno."}
{"id": "2719589", "revid": "410660", "url": "https://it.wikipedia.org/wiki?curid=2719589", "title": "Una storia di Natale", "text": ""}
{"id": "2719591", "revid": "1953061", "url": "https://it.wikipedia.org/wiki?curid=2719591", "title": "Newington (Connecticut)", "text": "Newington \u00e8 un comune di 29.676 abitanti degli Stati Uniti d'America, situato nella Contea di Hartford nello Stato del Connecticut."}
{"id": "2719593", "revid": "729019", "url": "https://it.wikipedia.org/wiki?curid=2719593", "title": "Tres qui fundaverunt ius civile", "text": "Con il termine tres qui fundaverunt \"ius civile\" si indicano tre giuristi, emersi nel 150 a.C.: Manio Manilio Nepote, Giunio Bruto e Publio Muzio Scevola. Sono noti per aver applicato al diritto romano i concetti astratti, per aver creato un sistema di \"ius controversum\" e per aver elaborato definizioni giuridiche."}
{"id": "2719598", "revid": "767487", "url": "https://it.wikipedia.org/wiki?curid=2719598", "title": "Pietro Bonetti", "text": "Carriera.\nDopo una parentesi al nel 1942 torna nella sua citt\u00e0 natale per disputare il campionato di Serie B 1942-1943, concluso con la promozione delle \"rondinelle\" in massima serie.\nNel 1945, alla ripresa dell'attivit\u00e0 dopo l'interruzione bellica, passa alla Sampierdarenese con cui disputa l'anomalo Campionato Alta Italia 1945-1946, concluso dai liguri all'ultimo posto. Dopo la fusione con l'Andrea Doria del 1\u00ba agosto 1946 si ritrova nella rosa della neonata .\nPer tre anni difende la porta della formazione genovese vivendo un lungo dualismo con l'altro estremo difensore della rosa, Satiro Lusetti, proveniente dall'Andrea Doria. Bonetti \u00e8 infatti titolare (24 presenze) nella stagione 1946-1947 per poi essere relegato fra le riserve nell'annata successiva (5 sole presenze in campionato), e riconquistare il posto fra i pali per le due stagioni successive.\nNell'estate 1950, insieme al compagno di squadra Giuseppe Baldini, \u00e8 protagonista di un trasferimento ai rivali cittadini del , dove, partito inizialmente come rincalzo di Enrico Gualazzi, riesce da met\u00e0 stagione ad imporsi come titolare (16 presenze complessive) senza tuttavia riuscire ad evitare ai rossoblu l'ultimo posto finale. Resta al Genoa anche per la stagione successiva, dove per\u00f2, chiuso dall'ex nazionale Angelo Franzosi, non riesce mai a scendere in campo. Chiude quindi la carriera ad alto livello con una stagione da \"secondo\" di Leonardo Costagliola alla Fiorentina, anche in questo caso senza disputare neppure un incontro di campionato.\nIn carriera ha disputato complessivamente 102 presenze nella Serie A a girone unico.\nVita privata.\nCome raccontato dallo stesso Bonetti nel febbraio 2010 in un'intervista a Vittorio Sirianni, dell'emittente televisiva Primocanale, il portiere allora in forze alla Sampdoria ebbe fra la fine degli anni quaranta e l'inizio degli anni cinquanta una relazione sentimentale con l'attrice Lucia Bos\u00e8, che gli era stata presentata da Gina Lollobrigida, al tempo a sua volta fidanzata con un altro giocatore della Sampdoria.\nLa relazione tra il portiere e Bos\u00e9 dur\u00f2 un paio d'anni durante i quali Bonetti fu introdotto negli ambienti cinematografici di Cinecitt\u00e0, dove gir\u00f2 anche un paio di film (\u00e8 accreditato nella parte di s\u00e9 stesso in \"Briscola\", film del 1951 di Aldo Rossi, con Carlo Campanini ed Elio Crovetto). Il frequentare l'ambiente cinematografico romano nacque alla carriera sportiva di Bonetti che, tuttavia, riusc\u00ec a disputare ancora, prima del ritiro, due campionati con la maglia del .\nBonetti lasci\u00f2 il calcio a trentuno anni. Appassionato di ciclismo fu amico intimo di Fausto Coppi.\nAbbandonato lo sport, si dedic\u00f2 all'aviazione fondando una propria societ\u00e0, la Bonetti Aircraft Supports, passata poi in gestione ai figli Carlo e Nora.\n\u00c8 scomparso nel 2012 all'et\u00e0 di 89 anni nella sua citt\u00e0 di adozione, Arenzano."}
{"id": "2719602", "revid": "287204", "url": "https://it.wikipedia.org/wiki?curid=2719602", "title": "Windsor (Connecticut)", "text": "Windsor \u00e8 un comune degli Stati Uniti d'America, situato nella Contea di Hartford nello Stato del Connecticut.\nGeografia fisica.\nNel territorio di Windsor il fiume Farmington si getta nel Connecticut.\nLocalit\u00e0.\nDel comune fanno parte le localit\u00e0 minori di:"}
{"id": "2719606", "revid": "287204", "url": "https://it.wikipedia.org/wiki?curid=2719606", "title": "Wethersfield (Connecticut)", "text": "Wethersfield \u00e8 un comune di 26.220 abitanti degli Stati Uniti d'America, situato nella Contea di Hartford nello Stato del Connecticut."}
{"id": "2719607", "revid": "72396", "url": "https://it.wikipedia.org/wiki?curid=2719607", "title": "Thomas Chandler Haliburton", "text": "Dopo aver studiato legge presso l'Universit\u00e0 del King's College, nella sua citt\u00e0 natale di Windsor, soggiorn\u00f2 per qualche tempo in Inghilterra, dove incontr\u00f2 Louisa Neville, che fu sua moglie dal 1816 al 1840, anno in cui mor\u00ec.\nHaliburton esercit\u00f2 inizialmente la professione di avvocato e poi quella di giudice. Dal 1826 al 1829 fu eletto rappresentante della Contea di Annapolis nell'Assemblea della Nuova Scozia.\nFu anche un noto uomo d'affari.\nScrisse numerosi libri di argomento storico-politico tra cui \"Una descrizione generale della Nuova Scozia\", pubblicato nel 1823, \"Un resoconto storico e statistico della Nuova Scozia\", pubblicato nel 1829 e \"Gli inglesi in America\" pubblicato nel 1851.\nDivenne famoso in tutto l'Impero Britannico per un libro di avventure intitolato \"Il fabbricante di orologi\", pubblicato nel 1836 ad Halifax ed incentrato sul personaggio di Sam Slick.\nDopo essersi trasferito in Inghilterra, spos\u00f2 nel 1856 la vedova Sarah Harriet Owen Williams e nel 1859 fu eletto in Parlamento, nelle file della minoranza conservatrice.\nMor\u00ec ad Isleworth, nella Contea del Middlesex, in Inghilterra, il 27 agosto 1865.\nNel 1884, venne fondato a suo nome, presso l'Universit\u00e0 King's College di Windsor nella quale aveva studiato, l'Haliburton Club, una della societ\u00e0 letterarie pi\u00f9 antiche del Nord America.\nSuo figlio Arthur (1832-1907) venne nominato Barone."}
{"id": "2719608", "revid": "15756", "url": "https://it.wikipedia.org/wiki?curid=2719608", "title": "China Open 2007 - Singolare maschile", "text": "Il singolare del China Open 2007 \u00e8 stato un torneo di tennis facente parte dell'ATP Tour.\nMarcos Baghdatis era il detentore del titolo, ma ha perso nei quarti di finale contro Ivan Ljubi\u010di\u0107.\nFernando Gonz\u00e1lez ha battuto in finale 6\u20131, 3\u20136, 6\u20131, Tommy Robredo."}
{"id": "2719609", "revid": "339392", "url": "https://it.wikipedia.org/wiki?curid=2719609", "title": "Plebiscito &quot;Pi\u0142ka No\u017cna&quot; magazine", "text": ""}
{"id": "2719611", "revid": "767487", "url": "https://it.wikipedia.org/wiki?curid=2719611", "title": "South Windsor", "text": "South Windsor \u00e8 un comune di 25.985 abitanti degli Stati Uniti d'America, situato nella Contea di Hartford nello Stato del Connecticut."}
{"id": "2719613", "revid": "767487", "url": "https://it.wikipedia.org/wiki?curid=2719613", "title": "Eric Donaldson", "text": "Inizia la sua carriera nel 1964 registrando alcune canzoni per Studio One, che rimarranno per\u00f2 inedite.\nSuccessivamente, Donaldson costituisce il trio vocale The West Indians insieme a Leslie Burke e Hector Brooks. Il gruppo, collegato al produttore J.J. Johnson, ottiene un certo successo nel 1968 con \"Right on Time\", prima di registrare, un anno dopo, per Lee Perry; poco dopo cambiano il loro nome in Killowatts.\nDopo lo scioglimento del gruppo, Donaldson intraprende una carriera da solista che lo porta a vincere il \"Jamaican Festival Song Competition\" nel 1971; vincer\u00e0 per altre quattro volte il festival: nel 1977, 1978, 1984 e 1993.\nLa canzone con cui vince nel 1971, \"Cherry Oh Baby\", lo lancia alla ribalta, anche se la canzone era stata composta e registrata sin dal 1964.\nDella canzone \"Cherry Oh Baby\" ne fecero una cover i Rolling Stones (sull'album \"Black and Blue\" del 1976) e gli UB40 (sull'album \"Labour of Love\" del 1983).\nIl \"riddim\" \u00e8 estremamente popolare: ne sono state registrate oltre trenta versioni, tra cui una nuova versione di Donaldson stesso.\nDonaldson attualmente vive a Kent Village, in Giamaica, dove gestisce il bar \"Cherry Oh Baby Go-Go\"."}
{"id": "2719618", "revid": "74801", "url": "https://it.wikipedia.org/wiki?curid=2719618", "title": "Farmington (Connecticut)", "text": "Farmington \u00e8 un comune di abitanti degli Stati Uniti d'America, situato nella Contea di Hartford nello Stato del Connecticut."}
{"id": "2719622", "revid": "287204", "url": "https://it.wikipedia.org/wiki?curid=2719622", "title": "Simsbury", "text": "Simsbury \u00e8 un comune di 23.656 abitanti degli Stati Uniti d'America, situato nella Contea di Hartford nello Stato del Connecticut."}
{"id": "2719624", "revid": "287204", "url": "https://it.wikipedia.org/wiki?curid=2719624", "title": "Ennione", "text": "Biografia.\nFu l'artefice di eleganti vasi in vetro stampato riproducenti le decorazioni in rilievo dei pregiati recipienti alessandrini di metallo cesellato o inciso. Lavor\u00f2 vasellame diafano con rilievi ottenuti saldando il vetro in forme di terracotta: una tecnica innovativa che permetteva una resa ottimale del colore, soprattutto nel vetro azzurro e color ambra. Si conservano meno di 100 pezzi originali del maestro sparsi in vari musei del mondo. Le coppe riportano generalmente iscrizioni greche. Il suo vasellame, di pregevole fattura, \u00e8 stato trovato in varie localit\u00e0 in Italia, soprattutto nei Musei Civici di Pavia, Museo Archeologico Nazionale di Adria, a Cipro e in Crimea. Una delle sue opere pi\u00f9 importanti \u00e8 un'anforetta ora conservata al Metropolitan Museum di New York.Si conservano anche alcuni falsi d\u2019epoca, segna evidente che Ennione fu un maestro molto noto e apprezzato, riconoscibili per essere incolore e di scadente esecuzione."}
{"id": "2719625", "revid": "287204", "url": "https://it.wikipedia.org/wiki?curid=2719625", "title": "Bloomfield (Connecticut)", "text": "Bloomfield \u00e8 un comune di 20.581 abitanti degli Stati Uniti d'America, situato nella Contea di Hartford nello Stato del Connecticut."}
{"id": "2719628", "revid": "439868", "url": "https://it.wikipedia.org/wiki?curid=2719628", "title": "Branford", "text": "Branford \u00e8 un comune di abitanti degli Stati Uniti d'America, situato nella Contea di New Haven nello Stato del Connecticut."}
{"id": "2719630", "revid": "477816", "url": "https://it.wikipedia.org/wiki?curid=2719630", "title": "Cheshire (Connecticut)", "text": "Cheshire \u00e8 un comune di 29.097 abitanti degli Stati Uniti d'America, situato nella Contea di New Haven nello Stato del Connecticut."}
{"id": "2719633", "revid": "830939", "url": "https://it.wikipedia.org/wiki?curid=2719633", "title": "Enoanda", "text": ""}
{"id": "2719634", "revid": "2110845", "url": "https://it.wikipedia.org/wiki?curid=2719634", "title": "Salvador Pi\u00e9-Ninot", "text": "Biografia.\nHa compiuto gli studi teologici presso la Pontificia Universit\u00e0 Gregoriana dove ha conseguito il dottorato nel 1971 difendendo la tesi La Palabra de Dios en los Libros Sapienciales.\n\u00c8 tra i pi\u00f9 noti ecclesiologi in campo internazionale. \u00c8 professore ordinario di Teologia fondamentale e di Ecclesiologia nella Facolt\u00e0 di teologia della Catalogna a Barcellona e invitato nella Pontificia Universit\u00e0 Gregoriana a Roma.\nHa partecipato come esperto alla preparazione del Sinodo sul laicato del 1987, al IV Simposio luterano-cattolico del 1988 e alla XII Assemblea Generale Ordinaria del Sinodo dei Vescovi dal 5 ottobre al 26 ottobre 2008, sul tema \"La Parola di Dio nella vita e nella missione della Chiesa\".\nCollabora a diverse riviste teologiche."}
{"id": "2719636", "revid": "287204", "url": "https://it.wikipedia.org/wiki?curid=2719636", "title": "East Haven (Connecticut)", "text": "East Haven \u00e8 un comune di 28.755 abitanti degli Stati Uniti d'America, situato nella Contea di New Haven nello Stato del Connecticut."}
{"id": "2719639", "revid": "1810027", "url": "https://it.wikipedia.org/wiki?curid=2719639", "title": "Palazzo Sant'Arpino", "text": "Il Palazzo Caravita Sanchez de Leon o Palazzo Sant'Arpino \u00e8 un palazzo storico di Napoli, ubicato in via Chiaia, di fronte al Palazzo Medici di Ottaviano.\nStoria.\nL'edificio sorse nel XVIII secolo, quando il Tribunale della Fortificazione stabil\u00ec di costruire alcuni bassi ricavati nel muraglione della Porta di Chiaia. L'idea fu ostacolata dai padri Teatini che risiedevano nella basilica di Santa Maria degli Angeli a Pizzofalcone e vantavano i diritti sul terreno da edificare. Dopo diverse discussioni, fu stipulato un accordo, che si concluse il 10 gennaio 1784 con un atto per l'abbattimento del muraglione; ci\u00f2 comport\u00f2 l'allargamento della strada e il diritto per i Teatini di utilizzare lo spazio ricavato con il pagamento di un censo.\nI religiosi, nella parte confinante della propriet\u00e0, costruirono un fabbricato tra il 1786 e il 1789, e lo diedero in fitto. Fu in seguito acquistato dai Caravita Sanchez de Leon, duchi di Sant'Arpino. Dopo il 1860 nella struttura fu aperta la prima sede del Circolo Liberale Nazionale, in opposizione ai Circoli borbonici. Per lungo tempo fu sede della Compagnia del Gas, il cui presidente della Societ\u00e0 fu il principe Giuseppe Caravita, che cedette alcuni ambienti del palazzo.\nDescrizione.\nIl palazzo presenta una facciata settecentesca a quattro piani con una sopraelevazione presumibilmente ottocentesca; le finestre sono decorate con timpani circolari: tranne quelle dell'ultimo piano che terminano in fasce modanate. Il portale \u00e8 molto semplice, composto da un arco a tutto sesto modanato e racchiuso da fasce bugnate. Al piano nobile \u00e8 presente un balcone sorretto da tre mensole, quella centrale, possiede lo stemma dei Caravita e dei Sanchez.\nI sotterranei del palazzo sono collegati, attraverso un cunicolo, fino alle fondamenta della basilica di San Francesco di Paola in Piazza Plebiscito. Nell'atrio c'\u00e8 un sarcofago ritrovato nell'opificio del Gas all'Arenaccia nel luglio 1887."}
{"id": "2719640", "revid": "287204", "url": "https://it.wikipedia.org/wiki?curid=2719640", "title": "North Haven (Connecticut)", "text": "North Haven \u00e8 un comune di 23.908 abitanti degli Stati Uniti d'America, situato nella Contea di New Haven nello Stato del Connecticut."}
{"id": "2719643", "revid": "767487", "url": "https://it.wikipedia.org/wiki?curid=2719643", "title": "Vernon (Connecticut)", "text": "Vernon \u00e8 un comune di 29.491 abitanti degli Stati Uniti d'America, situato nella Contea di Tolland nello Stato del Connecticut."}
{"id": "2719644", "revid": "92723", "url": "https://it.wikipedia.org/wiki?curid=2719644", "title": "Romualdo I di Benevento", "text": "Biografia.\nNato dall'unione di Grimoaldo con Ita (Itta), apparteneva alla stirpe dei Gausi. Romualdo si trov\u00f2 in giovane et\u00e0 a reggere il ducato in luogo del padre divenuto Re a Pavia.\nNel 663 Romualdo dovette sostenere l'assalto dell'imperatore bizantino Costante II che, sbarcato a Taranto, invase il ducato, assediando inutilmente Acerenza e distruggendo diversi centri della Puglia tra cui Lucera\nAllorch\u00e9 l'imperatore pose l'assedio a Benevento, Romualdo invi\u00f2 il nobile Sesualdo a chiedere soccorso al padre a Pavia. Il ducato si trovava infatti in forte difficolt\u00e0 anche in considerazione del fatto che molti armati sia da Benevento che da Capua avevano seguito Grimoaldo nella sua avventura pavese e molti si erano stabiliti in quelle terre. L'esercito allestito da Grimoaldo per soccorrere il figlio e il ducato discese la penisola con lentezza e molte defezioni; forti erano infatti i contrasti fra il re di dinastia friulana e l'aristocrazia fedele alla dinastia bavarese.\nQuando Grimoaldo entr\u00f2 nel ducato, l'imperatore Costante cess\u00f2 le ostilit\u00e0 e si allontan\u00f2 da Benevento dopo aver preso in ostaggio Gisa, sorella di Romualdo, la quale mor\u00ec poi in Sicilia; tuttavia, sulla strada per Napoli l'imperatore fu affrontato dal conte di Capua, Mitola, che lo sconfisse sul fiume Calore. Successivamente lo stesso Romualdo, sostenuto dal padre, sconfisse l'esercito bizantino guidato da Saburro a Forino.\nDopo queste vittorie i Longobardi ebbero campo aperto verso la Puglia centro-meridionale che verr\u00e0 sottratta ai Bizantini e inglobata nel ducato. In tale occasione il khan dei Bulgari Alzek si stanzi\u00f2 con la sua gente nel territorio sannita petro centrato sulle citt\u00e0 di Sepino, Bojano e Isernia ricevendo il titolo di gastaldo.\nRomualdo prese in moglie Teodorada, figlia di Lupo, duca del Friuli e reggente del regno durante la spedizione di Grimoaldo per Benevento. Da lei avr\u00e0 tre figli: Grimoaldo, che gli succeder\u00e0, Gisulfo e Arichis.\nNel 671, alla morte del padre, Romualdo, divenne a tutti gli effetti duca di Benevento fino alla morte che sopraggiunse nel 687.\nAlla morte di Grimoaldo, Romualdo liber\u00f2 la moglie e il figlio di Pertarito che si rimpossess\u00f2 del regno ai danni del piccolo Garibaldo, fratellastro del duca di Benevento.\nIl lungo periodo di governo del ducato beneventano di Romualdo fu caratterizzato da grandi trasformazioni. Durante l'assedio bizantino il duca fu convinto da san Barbato, futuro vescovo della citt\u00e0, ad abbandonare riti e usanze pagane. Allora venne sradicato l'albero sacro, dove i nobili longobardi svolgevano rituali pagani, e Romualdo dovette rinunciare all'adorazione della vipera d\u2019oro custodita nel palazzo ducale."}
{"id": "2719645", "revid": "767487", "url": "https://it.wikipedia.org/wiki?curid=2719645", "title": "Mansfield (Connecticut)", "text": "Mansfield \u00e8 un comune di 24.558 abitanti degli Stati Uniti d'America, situato nella Contea di Tolland nello Stato del Connecticut."}
{"id": "2719646", "revid": "1305772", "url": "https://it.wikipedia.org/wiki?curid=2719646", "title": "Giro del Lussemburgo", "text": "Il Giro del Lussemburgo () \u00e8 una corsa a tappe maschile di ciclismo su strada che si disputa annualmente nel mese di giugno nel Granducato di Lussemburgo. Creato nel 1935, si corre generalmente nell'arco di cinque giorni. Nel 2005 fu inserita nel calendario dell'UCI Europe Tour, nella classe 2.HC, mentre dal 2020 \u00e8 parte del circuito UCI ProSeries. Per esigenze di sponsor \u00e8 attualmente noto come \"\u0160koda Tour de Luxembourg\".\nStoria.\nSin dai primi anni il Giro del Lussemburgo \u00e8 dominato da corridori lussemburghesi che vincono ben 19 volte nelle prime 25 edizioni, tra gli altri Mathias Clemens, Frank Neuens, Charly Gaul e Jean Diederich sono stati i maggiori protagonisti nei primi anni. Fino agli anni sessanta il podio della classifica finale era maggiormente dominato da ciclisti lussemburghesi, belgi e francesi. Risale al 1964 la prima vittoria olandese con Arie den Hartog; l'anno successivo trionfa Vincent Denson conseguendo la prima vittoria britannica; pochi anni dopo Davide Boifava trova la prima vittoria per l'Italia nel 1969. Pi\u00f9 tardiva la vittoria di corridori nordici: nel 1981 la prima vittoria sovietica grazie a Jurij Barinov, nel 1987 trionfa il danese S\u00f8ren Lilholt, e successivamente Richard Trinkler \u00e8 il primo svizzero ad aggiudicarsi la gara.\nNel 1998 il plurivincitore del Tour de France, Lance Armstrong porta la prima vittoria americana, \u00e8 la prima statunitense a cui si aggiunger\u00e0 quella di Christian Vande Velde pochi anni dopo. Il XXI secolo \u00e8 portatore di vittorie storiche, come quella svedese di Marcus Ljungqvist e quella ungherese di Bodrogi. L'ultima vittoria di un lussemburghese risale al 2009 quando vinse lo scalatore Fr\u00e4nk Schleck.\nAlbo d'oro.\n\"Aggiornato all'edizione 2021.\""}
{"id": "2719651", "revid": "767487", "url": "https://it.wikipedia.org/wiki?curid=2719651", "title": "Andrew Goddard", "text": "\u00c8 il chitarrista principale dei Karnivool, una band Progressive rock australiana, proveniente da Perth, formata anche da Ian Kenny (voce), Mark Hosking (chitarra secondaria), John Stockman (basso) e Steve Judd (batteria).\nAndrew Goddard utilizza dal vivo chitarre Paul Reed Smith Custom 24 ed SE, testate Peavey 5150 e svariati pedali tra i quali il Boss GT-3, Boss Acoustic simulator, Boss Super Octave, Electro-Harmonix Memory Man Deluxe e Zvex Fuxx Factory (introdotto dal vivo dopo la registrazione di Sound Awake).\nIn studio ha utilizzato anche testate Marshall JCM 800, '73 Super Lead plexi, Bad Cat e chitarre Gibson Les Paul o Fender Telecaster.\nNel 2007 ha vinto i West Australian Music Industry Awards come miglior chitarrista.\nUtilizza solitamente accordature abbassate o ibride tra cui la Half Drop B (BF#BGBE) usata soprattutto durante le registrazioni ed il tour di Themata."}
{"id": "2719657", "revid": "767487", "url": "https://it.wikipedia.org/wiki?curid=2719657", "title": "Windham (Connecticut)", "text": "Windham \u00e8 un comune di 23.503 abitanti degli Stati Uniti d'America, situato nella Contea di Windham nello Stato del Connecticut."}
{"id": "2719661", "revid": "599013", "url": "https://it.wikipedia.org/wiki?curid=2719661", "title": "Jos\u00e9 Maria Jimenez", "text": ""}
{"id": "2719662", "revid": "1573940", "url": "https://it.wikipedia.org/wiki?curid=2719662", "title": "Watertown (Connecticut)", "text": "Watertown \u00e8 un comune (\"town\") degli Stati Uniti d'America della contea di Litchfield nello Stato del Connecticut. La popolazione era di 22,514 persone al censimento del 2010. \u00c8 un sobborgo di Waterbury. Confina con le citt\u00e0 di Woodbury, Middlebury, Litchfield, Plymouth, Bethlehem, e Thomaston.\nGeografia fisica.\nSecondo lo United States Census Bureau, ha un'area totale di .\nStoria.\nPi\u00f9 di 310 anni fa, nell'area dove oggi si trova la citt\u00e0 di Watertown, abitava una trib\u00f9 locale chiamata Paugasuck. Ma nel 1684, Thomas Judd e 35 altri proprietari acquistarono il terreno dagli indiani e fondarono la citt\u00e0.\nSociet\u00e0.\nEvoluzione demografica.\nSecondo il censimento del 2000, c'erano 21,661 persone.\nEtnie e minoranze straniere.\nSecondo il censimento del 2000, la composizione etnica della citt\u00e0 era formata dal 96,46% di bianchi, lo 0,75% di afroamericani, lo 0,12% di nativi americani, l'1,27% di asiatici, lo 0,05% di oceanici, lo 0,48% di altre razze, e lo 0,87% di due o pi\u00f9 etnie. Ispanici o latinos di qualunque razza erano l'1,87% della popolazione."}
{"id": "2719665", "revid": "1543377", "url": "https://it.wikipedia.org/wiki?curid=2719665", "title": "Westport (Connecticut)", "text": "Westport \u00e8 una \"town\" degli Stati Uniti d'America, situata nella contea di Fairfield dello Stato del Connecticut."}
{"id": "2719666", "revid": "729019", "url": "https://it.wikipedia.org/wiki?curid=2719666", "title": "Milites (esercito romano)", "text": "I milites erano i fanti non specialisti che componevano la maggior parte dell'esercito romano. Oltre a combattere avevano mansioni quali la guardia, costruzione e mantenimento degli accampamenti.\nSolo dopo parecchi anni i milites potevano accede alla formazione per diventare , cio\u00e8 soldati specialisti con una retribuzione pi\u00f9 alta."}
{"id": "2719667", "revid": "62004", "url": "https://it.wikipedia.org/wiki?curid=2719667", "title": "Vuelta a la Rioja", "text": ""}
{"id": "2719668", "revid": "767487", "url": "https://it.wikipedia.org/wiki?curid=2719668", "title": "Marco Borrini", "text": "Carriera.\nCresciuto nel Galliate, esordisce in Serie A nel Novara, il 15 gennaio 1939 in occasione del pareggio esterno contro il , per poi disputare altre 11 partite del campionato 1938-1939, mettendo a segno 4 reti.\nA lui si interessa il Torino, che lo acquista nell'estate 1939, ma non riesce ad imporsi come titolare in granata (9 presenze) e a fine stagione viene ceduto alla Lucchese Libertas, in Serie B.\nNel 1941 cambia casacca per la quarta volta in quattro stagioni passando al Liguria dove disputa 2 campionati di Serie A da titolare, il secondo concluso con la retrocessione dei liguri. Nel 1945, dopo l'interruzione bellica, si ritrova nella ricostituita Sampierdarenese, con cui disputa l'anomalo Campionato Alta Italia 1945-1946, quindi, dopo la fusione con l'Andrea Doria del 1\u00ba agosto 1946 fa parte della rosa della neonata .\nIn blucerchiato disputa il campionato 1946-1947 da titolare (30 presenze), mentre nella stagione successiva perde il posto da titolare a vantaggio del nuovo acquisto Oscar Vicich, scendendo in campo in 11 occasioni."}
{"id": "2719672", "revid": "1318658", "url": "https://it.wikipedia.org/wiki?curid=2719672", "title": "Newtown (Connecticut)", "text": "Newtown \u00e8 una citt\u00e0 di 27.560 abitanti degli Stati Uniti d'America, fondata nel 1705 e situata nella Contea di Fairfield nello Stato del Connecticut. Nella citt\u00e0 si trova anche il villaggio di Sandy Hook.\nStoria.\nMassacro alla Sandy Hook Elementary School.\nIl 14 dicembre 2012 nella Sandy Hook School un killer, poi suicida, Adam Lanza di anni 20, ex studente della scuola, ha ucciso 27 persone di cui 20 alunni (12 bambine e 8 bambini, tutti tra i 6 ed i 7 anni) e 7 adulti tutti dipendenti della scuola Sandy Hook, tra cui la madre, Nancy Lanza, insegnante della scuola materna (rinvenuta morta in casa ed uccisa prima della strage), la preside, la psicologa della scuola, due insegnanti della scuola elementare ed un ex alunno, compagno di classe di Lanza nel periodo in cui frequentava la Sandy Hook.\nIdrografia.\nAll'interno del territorio del comune \u00e8 presente il lago Zoar."}
{"id": "2719675", "revid": "74801", "url": "https://it.wikipedia.org/wiki?curid=2719675", "title": "Ridgefield (Connecticut)", "text": "Ridgefield \u00e8 un comune di abitanti degli Stati Uniti d'America, situato nella contea di Fairfield nello Stato del Connecticut."}
{"id": "2719677", "revid": "1543377", "url": "https://it.wikipedia.org/wiki?curid=2719677", "title": "Darien (Connecticut)", "text": "Darien \u00e8 un \"census-designated place\" degli Stati Uniti d'America, situato nella contea di Fairfield dello Stato del Connecticut."}
{"id": "2719683", "revid": "287204", "url": "https://it.wikipedia.org/wiki?curid=2719683", "title": "New Canaan (Connecticut)", "text": "New Canaan \u00e8 un comune di 19.984 abitanti degli Stati Uniti d'America, situato nella Contea di Fairfield nello Stato del Connecticut.\nA New Canaan sorge la \"Glass House\", una casa monofamiliare progettata dall'architetto Philip Johnson; l'edificio fa parte dei \"National Historic Landmark\" degli Stati Uniti d'America.\nInfrastrutture e trasporti.\nLa citt\u00e0 \u00e8 servita dalla linea New Haven del servizio ferroviario suburbano Metro-North Railroad."}
{"id": "2719692", "revid": "1543377", "url": "https://it.wikipedia.org/wiki?curid=2719692", "title": "Armenoamericani", "text": "Un armenoamericano \u00e8 un cittadino statunitense di origini armene. Secondo il censimento demografico statunitense del 2000, viene indicato che 385.488 persone residenti negli Stati Uniti abbiano discendenze armene, il censimento canadese del 2001 ha determinato che erano 40.505 le persone di origini armene. Un censimento americano del 1990 indicava che 149.694 persone parlavano la lingua armena in casa. L'ambasciata armena in Canada ha stimato 1 milione di Armeni negli Usa e 100.000 in Canada, stime simili sono state fatte anche dalla Chiesa Armena d'America. Secondo tutte le stime pi\u00f9 di met\u00e0 degli armeni statunitensi vive in California. Altri rapporti indicano stime variabili dai 1.270.000 ai 1.500.000. Secondo i risultati delle ricerche dell'American Survey Community del 2007, sarebbero 446.032 gli americani con discendenze armene.\nStoria.\nLa prima testimonianza dell'arrivo di armeni risale al 1618, quando nella neonata colonia di Jamestown (Virginia) giunse \"Martin l'armeno\", primo pioniere armeno in assoluto ad arrivare negli Stati Uniti. Tra il XVII e il XVIII secolo ci furono alcuni scarsi arrivi di armeni nelle colonie, ma la poca consistenza numerica di essi non port\u00f2 alla formazione di colonie o ghetti per la loro comunit\u00e0. Gli armeni furono comunque i primi abitanti transcaucasici a giungere nelle Americhe.\nDistribuzione sul territorio.\nLa California \u00e8 la regione che ospita la pi\u00f9 grande comunit\u00e0 armenoamericana degli Stati Uniti. Il primo armeno arrivato nello stato fu Mardiros Yanikian, noto anche come Normart (che in armeno significa \"uomo nuovo\"), il quale si stabil\u00ec a Fresno nel 1874. L'immigrato fu riconosciuto come \"Normart\" perch\u00e9 - si suppone, appena giunto a Ellis Island avrebbe detto in armeno al commissario dell'immigrazione \u00abN\u00e9 em mart\u00bb (it. \"io sono un uomo nuovo\"), diventando cos\u00ec Frank Normart.\nI primi armeni giunti qui nel 1881 furono perlopi\u00f9 appartenenti alla famiglia Serobian. Secondo i rapporti delle \"Hagop Nishigian\", nel 1897 gli armeni di Fresno erano 329. Intorno agli anni '20 iniziarono a emigrare dalle zone rurali come Fresno a metropoli come Los Angeles. Entro dieci anni, LA ospitava la pi\u00f9 grande comunit\u00e0 armena della California.\nLa citt\u00e0 di Glendale concentra la comunit\u00e0 pi\u00f9 vasta, con il 26,2% dei residenti che al censimento dell'US Census del 2000 si sono dichiarati armenoamericani.\nIn base ai dati di riferimento estrapolati dal censimento della popolazione del 2000 del US Census, le citt\u00e0 californiane ospitanti le pi\u00f9 grandi comunit\u00e0 armene sono in ordine:\nLa parte orientale del distretto Hollywood di Los Angeles \u00e8 stata denominata Little Armenia il 6 ottobre 2000.\nCommemorazioni del genocidio armeno.\nIl 24 aprile di ogni anno ricorrono nelle citt\u00e0 statunitensi, che presentano al loro interno una comunit\u00e0 armena, delle commemorazioni in ricordo del genocidio armeno. Le manifestazioni di pi\u00f9 grande spessore si verificano nella zona di Los Angeles.\nSecondo l'Armenian National Institute negli Stati Uniti sono presenti 28 monumenti commemorativi in ricordo del genocidio armeno.\nEsiste una band Alternative metal chiamata System of a Down di origini armeno-americane che ha realizzato molti pezzi trattanti il genocidio armeno e, in generale, le guerre."}
{"id": "2719695", "revid": "1543377", "url": "https://it.wikipedia.org/wiki?curid=2719695", "title": "Coppa del mondo di ciclismo su strada 1989", "text": "La Coppa del mondo di ciclismo su strada 1989 fu la prima edizione della competizione internazionale della Unione Ciclistica Internazionale. Composta da dodici eventi, si tenne tra il 18 marzo ed il 14 ottobre 1989. Venne vinta dall'irlandese della PDM-Concorde Sean Kelly."}
{"id": "2719697", "revid": "889014", "url": "https://it.wikipedia.org/wiki?curid=2719697", "title": "Sinistra e Libert\u00e0", "text": ""}
{"id": "2719701", "revid": "228587", "url": "https://it.wikipedia.org/wiki?curid=2719701", "title": "Tell Me You Love Me - Il sesso. La vita", "text": "Tell Me You Love Me - Il sesso. La vita (\"Tell Me You Love Me\") \u00e8 una serie televisiva drammatica statunitense che debutt\u00f2 sull'emittente via cavo HBO e su The Movie Network il 9 settembre 2007.\nLa serie \u00e8 stata ideata da Cynthia Mort e pensata per trattare la sfera sessuale. L'episodio pilota \u00e8 stato prodotto e diretto da Patricia Rozema e girato a Winnipeg, nel Manitoba. La serie era stata inizialmente rinnovata da HBO per una seconda stagione nell'ottobre 2007, ma alla fine \u00e8 stata cancellata nel luglio 2008, quando Mort ha affermato di non riuscire a \u00abtrovare la giusta direzione\u00bb da dare alla serie.\nTrama.\nLe vicende della serie ruotano attorno a tre coppie in crisi, Jamie e Hugo, Katie e David, e Carolyn e Palek, ognuna con problemi relativi all'intimit\u00e0 delle loro relazioni. Essi cercano l'aiuto della terapeuta dottoressa May Foster, la quale ha a sua volta problemi nel rapporto di coppia con il marito Arthur.\nStruttura.\nOgni episodio inizia senza alcuna introduzione, senza logo e titoli di testa. Gli episodi sono inoltre girati con camere a mano, dando alla serie le fattezze di un documentario. Nessun episodio ha una partitura o una colonna sonora, ad eccezione di una canzone che solitamente inizia nelle ultime due o tre scene e continua durante i titoli di coda. Il logo della serie televisiva viene mostrato solo alla fine dei titoli di coda.\nGuest star.\nTra le guest star comparse nel corso della serie di breve durata vi sono Ryan Wynott nel ruolo di Joshua, Ian Somerhalder nel ruolo di Nick, Sherry Stringfield nei panni di Rita, Ronny Cox interprete di John.\nControversie.\nLa serie \u00e8 diventata rapidamente nota a causa delle sue scene estremamente realistiche di penetrazione sessuale, sesso orale, masturbazione ed eiaculazione. Nonostante le numerose ed insistenti voci in senso contrario, e l'iniziale mancanza di un intervento sulla questione da parte di HBO e del team di produzione, \u00e8 stato infine confermato che le scene di sesso sono in realt\u00e0 simulate da diversi individui strettamente legati alla serie. La regista Patricia Rozema \u00e8 stata tra coloro che hanno affrontato la questione apertamente:\nRiguardo a queste scene controverse, l'attrice Jane Alexander ha affermato quanto segue:\nE Michelle Borth, le cui scene sono forse le pi\u00f9 esplicite, ha detto:\nAccoglienza.\nJames Poniewozik del settimanale \"Time\" ha inserito la serie nella classifica delle migliori dieci serie televisive del 2007 (\"Top 10 New TV Series of 2007\"), posizionandola al terzo posto.\nL'episodio pilota della serie ha attirato un totale di 910.000 spettatori, un numero molto basso rispetto a quello che la rete aveva totalizzato con le serie precedenti, come \"Roma\", \"Deadwood\", e anche lo sfortunato \"John from Cincinnati\". Un mese dopo il suo debutto, HBO ha dichiarato che lo spettacolo aveva attirato un totale di 3,1 milione di spettatori in sette trasmissioni.\nEdizione DVD.\nIl DVD della prima ed unica stagione, intitolato \"Tell Me You Love Me - The Complete First Season\", \u00e8 stato commercializzato in lingua originale a partire dal 12 febbraio 2008."}
{"id": "2719707", "revid": "287204", "url": "https://it.wikipedia.org/wiki?curid=2719707", "title": "Damian Albil", "text": ""}
{"id": "2719710", "revid": "62004", "url": "https://it.wikipedia.org/wiki?curid=2719710", "title": "TVM-Yoko", "text": ""}
{"id": "2719712", "revid": "124808", "url": "https://it.wikipedia.org/wiki?curid=2719712", "title": "Tell Me You Love Me", "text": ""}
{"id": "2719715", "revid": "62004", "url": "https://it.wikipedia.org/wiki?curid=2719715", "title": "Rochester International Classic", "text": ""}
{"id": "2719726", "revid": "827882", "url": "https://it.wikipedia.org/wiki?curid=2719726", "title": "Gesuitesse", "text": "Gesuitesse \u00e8 il nome con cui vengono indicate non ufficialmente le religiose di alcune congregazioni femminili legate in vario modo alla Compagnia di Ges\u00f9.\nStoria.\nSebbene nel 1545, su pressione di papa Paolo III, Ignazio di Loyola avesse accettato la possibilit\u00e0 di dare inizio a un ramo femminile del suo ordine, con la bolla \"Licet debitum\" del 18 ottobre 1549, il pontefice dispens\u00f2 i gesuiti dall'obbligo di assistere le religiose.\nL'unica donna ad aver mai emesso i voti secondo le costituzioni della Compagnia di Ges\u00f9 (segretamente e sotto il falso nome di \"Mateo S\u00e1nchez\") \u00e8 l'infanta Giovanna d'Asburgo, figlia dell'imperatore Carlo V.\nIn origine l'appellativo gesuitesse venne usato per designare le religiose dell'Istituto della Beata Vergine Maria (o Dame Inglesi) di Mary Ward, la cui organizzazione giuridica interna ricalcava quella della Compagnia di Ges\u00f9: quando papa Urbano VIII (bolla \"Pastoralis Romani Pontificis\" del 1631) disciolse la congregazione, il termine assunse un significato dispregiativo.\nNel corso dei secoli XVII e XVIII, per i loro rapporti con i gesuiti circa la direzione spirituale o l'organizzazione, furono chiamate gesuitesse anche le orsoline di Parma, di Piacenza, di Anne de Xainctonge, le Religiose di Sant'Andrea, le Suore della Beata Vergine e le Vergini di Ges\u00f9.\nGaetano Moroni, nel XIX secolo, dedic\u00f2 la voce \"Gesuitesse\" del suo \"Dizionario\" all'Ordine della Compagnia di Maria Nostra Signora di Giovanna di Lestonnac.\nNell'Ottocento il termine pass\u00f2 a indicare particolarmente le Suore di Nostra Signora del Ritiro al Cenacolo (o Dame del Cenacolo) di Teresa Couderc e, soprattutto, la Societ\u00e0 del Sacro Cuore di Ges\u00f9 (o Dame del Sacro Cuore) di Madeleine-Sophie Barat, alle quali nazioni come la Prussia proibirono l'erezione di case nel loro territorio proprio perch\u00e9 \"gesuitesse\".\nNumerose congregazioni femminili hanno adottato legislazione interna e forme organizzative in cui risulta determinante l'influsso delle costituzioni gesuite (anche se le appartenenti non sono mai state definite gesuitesse): le Suore di Maria Ausiliatrice, le Suore di Nostra Signora di Namur, le Ausiliatrici delle Anime del Purgatorio, la Societ\u00e0 di Maria Riparatrice, le Suore Missionarie di Nostra Signora d'Africa, le Povere Ancelle della Madre di Dio, le Suore di San Giuseppe della Pace, la Piccola Compagnia di Maria, le Suore della Carit\u00e0 Cristiana, le Suore di San Giuseppe del Sacro Cuore di Ges\u00f9, le Suore dei Poveri di San Pietro Claver, le Missionarie di Ges\u00f9 Cristo."}
{"id": "2719727", "revid": "81195", "url": "https://it.wikipedia.org/wiki?curid=2719727", "title": "Peptidoglicani", "text": ""}
{"id": "2719728", "revid": "11959", "url": "https://it.wikipedia.org/wiki?curid=2719728", "title": "Springfield Model 1861", "text": ""}
{"id": "2719730", "revid": "81195", "url": "https://it.wikipedia.org/wiki?curid=2719730", "title": "Omopolisaccaridi", "text": ""}
{"id": "2719731", "revid": "149727", "url": "https://it.wikipedia.org/wiki?curid=2719731", "title": "Bezirk Potsdam", "text": ""}
{"id": "2719733", "revid": "115533", "url": "https://it.wikipedia.org/wiki?curid=2719733", "title": "Aeronautica militare dell'Arabia Saudita", "text": ""}
{"id": "2719734", "revid": "117390702", "url": "https://it.wikipedia.org/wiki?curid=2719734", "title": "Coppa del mondo di ciclismo su strada 1990", "text": "La Coppa del mondo di ciclismo su strada 1990 fu la seconda edizione della competizione internazionale della Unione Ciclistica Internazionale. Composta da tredici eventi, si tenne tra il 17 marzo ed il 27 ottobre 1990. Venne vinta dall'italiano della Ch\u00e2teau d'Ax Gianni Bugno.\nRispetto all'edizione precedente venne aggiunta la cronometro conclusiva di Lunel."}
{"id": "2719735", "revid": "115533", "url": "https://it.wikipedia.org/wiki?curid=2719735", "title": "Aeronautica militare dell'Azerbaigian", "text": ""}
{"id": "2719739", "revid": "1833487", "url": "https://it.wikipedia.org/wiki?curid=2719739", "title": "Vasca da bagno", "text": "Una vasca da bagno \u00e8 un recipiente destinato ad essere riempito di acqua per fare un bagno.\nStoria.\nI greci e i romani nell'antichit\u00e0 utilizzavano gi\u00e0 delle vasche da bagno in pietra o in metallo. Il loro peso variava da 25\u00a0kg per quelle in zinco a 130 per quelle in ghisa smaltata.\nLa vasca da bagno in legno fece la sua apparizione nel Medioevo, ma risultava molto rudimentale e poco confortevole. Certe cure termali utilizzavano vasche per cure individuali in immersione. Si trovano questi tipi di vasche soprattutto negli edifici antichi.\nL'uso giornaliero della vasca da bagno attualmente non \u00e8 consigliato a causa del consumo di acqua, e, soprattutto in Occidente, dove lo stile di vita \u00e8 pi\u00f9 frenetico, la vasca ha spesso lasciato il posto alla doccia, che consente di risparmiare tempo e quantit\u00e0 d'acqua utilizzata.\nStili e materiali.\nSi possono raggruppare due tipologie di vasca in base alla posizione assunta dall'utilizzatore: \nLa vasca di legno rimane molto utilizzata in Asia. Le vasche attuali sono costruite in ghisa, acciaio smaltato e in plastica (polimetilmetacrilato) accoppiato a vetroresina, corian. L'utilizzo di nuovi materiali e la diffusione della vasca hanno permesso dalla fine del XX secolo la commercializzazione di forme e dimensioni molto diverse da quelle tradizionali.\nIdraulica.\nNei moderni edifici collegati alla rete idrica e alla rete fognaria, associata alla vasca da bagno possiamo trovare rubinetteria esterna o interna o bordo vasca, e il sistema di tappatura e scarico."}
{"id": "2719746", "revid": "110157", "url": "https://it.wikipedia.org/wiki?curid=2719746", "title": "Chiesa di San Rocco alla Riviera di Chiaia", "text": "La chiesa di San Rocco alla Riviera di Chiaia \u00e8 un luogo di culto cattolico di Napoli, nel quartiere Riviera di Chiaia. \u00c8 una delle due sedi della fondazione \"Piet\u00e0 de'Turchini\", insieme alla chiesa di Santa Caterina da Siena.\nStoria.\nLa struttura di culto fu fondata nel 1530 dalle monache di San Sebastiano, dopo il periodo della peste. In questo luogo le monache ebbero una certa influenza, riuscendo ad acquisire anche il diritto di pesca.\nIn seguito, a causa dell'esazione la chiesa fu affidata ai Domenicani. Nel 1839, invece, il re Ferdinando I delle Due Sicilie affid\u00f2 l'edificio alla congrega del Rosario che la fece rimaneggiare nel 1858.\nLa chiesa \u00e8 di piccole dimensioni ed \u00e8 incastonata in un fabbricato residenziale; molto probabilmente, gi\u00e0 in origine faceva parte di un edificio. L'esterno \u00e8 caratterizzato da un portale a tutto sesto sormontato da un balcone; l'interno, invece, consiste in una sobria aula con volta a botte, due cappelle per lato ed altare maggiore."}
{"id": "2719752", "revid": "123543196", "url": "https://it.wikipedia.org/wiki?curid=2719752", "title": "Nazionale Under-21 di calcio della Romania", "text": "La Nazionale rumena di calcio Under-21, i cui giocatori sono soprannominati i \"tricolorii\" (\"I Tricolori\"), \u00e8 la rappresentativa calcistica Under-21 della Romania ed \u00e8 posta sotto l'egida della Federazione calcistica della Romania."}
{"id": "2719754", "revid": "339392", "url": "https://it.wikipedia.org/wiki?curid=2719754", "title": "Superconfex-Yoko", "text": ""}
{"id": "2719758", "revid": "610351", "url": "https://it.wikipedia.org/wiki?curid=2719758", "title": "Coppa del mondo di ciclismo su strada 1991", "text": "La Coppa del mondo di ciclismo su strada 1991 fu la terza edizione della competizione internazionale della Unione Ciclistica Internazionale. Composta da dodici eventi, si tenne tra il 23 marzo ed il 26 ottobre 1991. Venne vinta dall'italiano della Panasonic Maurizio Fondriest."}
{"id": "2719767", "revid": "599013", "url": "https://it.wikipedia.org/wiki?curid=2719767", "title": "Marcus Webb", "text": ""}
{"id": "2719774", "revid": "767487", "url": "https://it.wikipedia.org/wiki?curid=2719774", "title": "Coppa del mondo di ciclismo su strada 1992", "text": "La Coppa del mondo di ciclismo su strada 1992 fu la quarta edizione della competizione internazionale della Unione Ciclistica Internazionale. Composta da dodici eventi, si tenne tra il 21 marzo ed il 24 ottobre 1992. Venne vinta dal tedesco della Panasonic Olaf Ludwig.\nA differenza dell'edizione precedente, il Grand Prix des Am\u00e9riques cambi\u00f2 nome in \"Grand Prix T\u00e9l\u00e9globe\", venne inserito il Grand Prix des Nations al posto dell'ultima gara a cronometro ed eliminata dal calendario il Grand Prix de la Lib\u00e9ration, cronometro a squadre."}
{"id": "2719775", "revid": "80678076", "url": "https://it.wikipedia.org/wiki?curid=2719775", "title": "Live at the Mohegan Sun", "text": ""}
{"id": "2719776", "revid": "200568", "url": "https://it.wikipedia.org/wiki?curid=2719776", "title": "Ufente (fiume)", "text": "L'Ufente, talvolta chiamato \"Uffente\", \u00e8 un fiume che scorre nella provincia di Latina.\nLa sorgente \u00e8 situata alle pendici del monte Semprevisa (comune di Bassiano), in localit\u00e0 fontanile di Sant'Angelo, a una quota di circa 954\u00a0m sul livello del mare. In territorio di Sezze, acquisisce il nome di torrente Brivolco, e raccoglie altri torrenti dai territori montani di Bassiano e Sezze. \nNell'Agro pontino il suo corso viene incanalato e utilizzato come canale di bonifica della pianura pontina, dove riceve l'importante apporto idrico dell'impianto idrovoro di Mazzocchio (Canale Selcella), e infine si unisce, in localit\u00e0 Ponte Maggiore, col fiume Amaseno e col canale Linea Pio VI, dando vita al fiume Portatore.\nIl corso naturale del fiume \u00e8 stato rimaneggiato varie volte dall'uomo, tanto che non se ne conosce l'originario completo tracciato naturale e si suppone che questo in epoca protostorica potesse non essere ben definito nella parte terminale, a causa della presenza di paludi permanenti. Gli interventi pi\u00f9 importanti, che ne hanno disegnato la fisionomia attuale, risalgono alla bonifica integrale degli anni trenta e ad un successivo intervento di deviazione ai margini di Colle Romano operato nel dopoguerra per ovviare a locali fenomeni di subsidenza dei suoli."}
{"id": "2719786", "revid": "62004", "url": "https://it.wikipedia.org/wiki?curid=2719786", "title": "Kenny Van Hummel", "text": ""}
{"id": "2719787", "revid": "62004", "url": "https://it.wikipedia.org/wiki?curid=2719787", "title": "Kenny Robert van Hummel", "text": ""}
{"id": "2719788", "revid": "62004", "url": "https://it.wikipedia.org/wiki?curid=2719788", "title": "Kenny Robert Van Hummel", "text": ""}
{"id": "2719792", "revid": "125945324", "url": "https://it.wikipedia.org/wiki?curid=2719792", "title": "Daniel Olbrychski", "text": "Biografia.\nOlbrychski nacque a \u0141owicz in Polonia. Fece parte del cast de \"Il tamburo di latta\", vincitore della Palma d'oro al 32\u00ba Festival di Cannes e dell'Oscar per il migliore film straniero, diretto dal regista Volker Schl\u00f6ndorff e tratto dall'omonimo romanzo di G\u00fcnter Grass. Fece un'apparizione anche in uno dei dieci mediometraggi del \"Decalogo\" di Krzysztof Kie\u015blowski ed ebbe una piccola parte ne \"L'insostenibile leggerezza dell'essere\".\nNel 1986 ricevette l'onorificenza della Legion d'onore. L'anno successivo partecip\u00f2 al film \"Mosca addio\". Nel 2007 ricevette il Premio Stanislavskij al Festival cinematografico internazionale di Mosca per l'ottimo risultato e devozione nella recitazione con il Metodo Stanislavskij.\nOltre a recitare, Olbrychski \u00e8 noto per le sue capacit\u00e0 di atleta. Appassionato di cavalli e molto abile ad usare la sciabola, Olbrychski gira personalmente le scene di stunt nei film a cui partecipa.\nHa due figli, Rafa\u0142 Olbrychski, anche lui attore, nato il 26 febbraio 1971 con Monika Dzienisiewicz-Olbrychska, e Viktor avuto con l'attrice tedesca Barbara Sukowa. Ha anche una figlia, Weronika, nata nel 1982, avuta con Zuzanna \u0141apicki-Olbrychska, figlia dell'attore Andrzej \u0141apicki."}
{"id": "2719793", "revid": "339392", "url": "https://it.wikipedia.org/wiki?curid=2719793", "title": "Baltika Kaliningrad", "text": ""}
{"id": "2719799", "revid": "729019", "url": "https://it.wikipedia.org/wiki?curid=2719799", "title": "Accademia di belle arti di Siena", "text": "L'Accademia di belle arti di Siena fu una scuola universitaria privata per la formazione artistica. Fondata come Regio Istituto di Belle Arti in Siena nel 1816 su iniziativa di Giovanni Bianchi, riconosciuta e finanziata dal Granducato di Toscana, nel 1846 pass\u00f2 al comune di Siena e poi alla Provincia di Siena del 1864. Negli anni trenta Cesare Brandi, storico dell'arte senese, ebbe l'incarico di catalogare le opere in essa custodite, che vennero poi trasferiti a palazzo Buonsignori, in seguito sede della Pinacoteca Nazionale.\nL\u2019Accademia di Belle Arti, pi\u00f9 precisamente, il Regio Istituto di Belle Arti nel 1932 mediante un decreto ministeriale assunse il nome di Istituto Provinciale d\u2019Arte di Siena, cui direttore fu l\u2019architetto futurista Virgilio Marchi. Nel 1959 l\u2019Istituto mut\u00f2 nuovamente denominazione in Istituto Statale d\u2019Arte \u201cDuccio di Buoninsegna\u201d, sotto la direzione dell\u2019architetto Primo Giusti. Da allora, alla presidenza e direzione dell'istituto si susseguirono personalit\u00e0 quali Enzo Carli, Otello Chiti e Plinio Tammaro. Infine, con l'entrata in vigore della riforma Gelmini, dal 2010 l'istituto divenne un liceo artistico, succursale dell'Istituto di istruzione superiore \"Enea Silvio Piccolomini\"."}
{"id": "2719806", "revid": "767487", "url": "https://it.wikipedia.org/wiki?curid=2719806", "title": "Coppa del mondo di ciclismo su strada 1993", "text": "La Coppa del mondo di ciclismo su strada 1993 fu la quinta edizione della competizione internazionale della Unione Ciclistica Internazionale. Composta da undici eventi, si tenne tra il 20 marzo ed il 16 ottobre 1993. Venne vinta dall'italiano della Lampre-Polti Maurizio Fondriest.\nA differenza dell'edizione 1992, non venne pi\u00f9 disputato il Grand Prix T\u00e9l\u00e9globe, unica gara corsa fuori dall'Europa"}
{"id": "2719807", "revid": "1305772", "url": "https://it.wikipedia.org/wiki?curid=2719807", "title": "Giovanni Bianchi", "text": "Giovanni Bianchi pu\u00f2 riferirsi ai seguenti personaggi:"}
{"id": "2719808", "revid": "599013", "url": "https://it.wikipedia.org/wiki?curid=2719808", "title": "Tony Dawson", "text": ""}
{"id": "2719809", "revid": "599013", "url": "https://it.wikipedia.org/wiki?curid=2719809", "title": "Franco Caccia", "text": "Carriera.\nCresciuto nelle giovanili dell'Atalanta, senza peraltro riuscire a giungere alla prima squadra, disputa i primi anni della sua carriera fra Serie D e Serie C con Pergolettese e Anconitana.\nNel 1976 passa alla con cui disputa tre campionati di Serie B, quindi alla (sempre fra i cadetti, nella stagione 1979-1980), e nell'estete 1980 scende nuovamente in Serie C1 per vestire la maglia della .\nCon i marchigiani centra l'immediato ritorno in Serie B, per poi ottenere, nella stagione 1981-1982, il record personale di reti, con 7 marcature in 38 incontri disputati. Disputa a San Benedetto del Tronto anche la stagione successiva (31 presenze e 3 reti), quindi si trasferisce al Messina, dove disputa tre campionati di C1. A Messina, grazie alla sua classe e alle azioni che stregano lo Stadio \"Celeste\", viene soprannominato \"Sua Maest\u00e0\". Celebri i suoi dribbling ripetuti sul medesimo giocatore o i calci d'angolo e di punizione battuti con l'esterno destro del piede. L'ultimo campionato di C1 1985 - 1986 si chiude con la vittoria nel girone B e conseguente promozione in B. Caccia tuttavia viene coinvolto nello Scandalo del calcio italiano del 1986, subendo una squalifica di cinque anni che ne causa la fine dell'attivit\u00e0 agonistica.\nIn carriera ha collezionato complessivamente 173 presenze e 17 reti in Serie B."}
{"id": "2719811", "revid": "219110", "url": "https://it.wikipedia.org/wiki?curid=2719811", "title": "Vala (linguaggio di programmazione)", "text": "Vala \u00e8 un linguaggio di programmazione di alto livello, orientato ad oggetti. Il linguaggio \u00e8 utilizzabile nelle distribuzioni GNU/Linux, ma esiste gi\u00e0 un port per Windows. Esiste un dialetto del linguaggio in stile Python chiamato Genie.\nCaratteristiche.\nVala ha una sintassi simile al C#, e include utili funzionalit\u00e0 di linguaggio come le funzioni anonime, i segnali, le propriet\u00e0, la gestione della memoria assistita, la gestione delle eccezioni, inferenza dei tipi, e le dichiarazioni foreach. Offre inoltre un compilatore self-hosting, con funzionalit\u00e0 di garbage collection.\nI vantaggi del linguaggio sono la modernit\u00e0 e la velocit\u00e0, i sorgenti infatti passano per un generatore di codice C utilizzando il sistema GObject, questo codice pu\u00f2 essere rivisto e corretto manualmente, successivamente il codice viene poi compilato tramite GCC in modo tale che gli eseguibili siano supportati in modo nativo.\nCompilazione.\nI sorgenti vala hanno estensione .vala, e il compilatore \u00e8 chiamato valac.\n$ valac ./miofile.vala -o=nomefile\n$ valac ./miofile.vala -c \nPer generare solo i sorgenti C e i rispettivi file header:\n$ valac ./miofile.vala -C\n$ valac ./miofile.vala -C -H miofile.h\nSintassi.\nLa sintassi assomiglia a quella di Java e C#.\nCommenti.\nSono accettati i seguenti commenti:\n//Questo \u00e8 un commento in riga e termina alla fine della stessa\n/* &lt;--Inizio commento\n * Questo \u00e8 un commento su pi\u00f9 righe\n * &lt;-- questi asterischi sono inseriti per convenzione ma non sono necessari\n &lt;--\u00e8 accettato lo stesso\nfine commento --&gt; */ \nLa sintassi dei commenti di documentazione \u00e8\n/** &lt;-- inizio commento\n *\nfine commento --&gt; */\nAll'interno dei commenti di documentazione \u00e8 possibile usare la sintassi XHTML, la sintassi Wiki, quella Gnome e quella Java.\nTipi di dato.\nVala supporta un set di tipi di dato simile agli altri linguaggi.\n Byte: char, uchar;\n Caratteri: unichar;\n Interi: int, uint;\n Interi lunghi: long, ulong;\n Interi corti: short, ushort;\n Altri interi int8, int16, int32, int64 e rispettivamente uint8, uint16, uint32, uint64;\n Numeri in virgola mobile: float, double;\n Booleani: bool;\n Tipi strutturati: struct;\n Enumeration: enum;\nUtilizzo:\n /* Tipi atomici */\n unichar c = 'u';\n float percentile = 0.75f;\n const double MU_BOHR = 927.400915E-26;\n bool the_box_has_crashed = false;\n /* dichiarazione di una struct */\n struct Vector {\n public double x;\n public double y;\n public double z;\n /* dichiarazione di un enum */\n enum WindowType {\n TOPLEVEL,\n POPUP\nEsempi.\nHello world.\nCon classe GObject:\nusing GLib;\npublic class Test.HelloObject : Object {\n public static int main(string[] args) {\n stdout.printf(\"Hello, World\\n\");\n return 0;\nSenza classe GObject:\nstatic int main (string[] args) {\n stdout.printf(\"Hello, World\\n\");\n return 0;\nGtk.\nusing Gtk;\nint main (string[] args) {\n Gtk.init (ref args);\n var window = new Window ();\n window.title = \"First GTK+ Program\";\n window.border_width = 10;\n window.window_position = WindowPosition.CENTER;\n window.set_default_size (350, 70);\n window.destroy.connect (Gtk.main_quit);\n var button = new Button.with_label (\"Click me!\");\n button.clicked.connect (() =&gt; {\n button.label = \"Thank you\";\n window.add (button);\n window.show_all ();\n Gtk.main ();\n return 0;\nAltri esempi GTK a https://live.gnome.org/Vala/GTKSample.\nIDE.\nCi sono diversi IDE con integrato il supporto per la programmazione in Vala:"}
{"id": "2719815", "revid": "118276789", "url": "https://it.wikipedia.org/wiki?curid=2719815", "title": "Potenziale evento-correlato", "text": "Un potenziale evento-correlato (sigla ERP dall'inglese \"event-related potential\") \u00e8 una risposta cerebrale misurabile, che si forma direttamente come risultato di un pensiero oppure di una percezione. In una definizione pi\u00f9 formale, \u00e8 qualsiasi risposta elettrofisiologica a uno stimolo interno oppure esterno. \nGli ERP vengono misurati con l'elettroencefalografia (EEG). Potenziali equivalenti si registrano nella magnetoencefalografia (MEG) dove la controparte degli ERP \u00e8 la campo evento-correlato ERF (event-related field).\nMisura degli ERP.\nGli ERP possono essere misurati in modo affidabile, utilizzando l'elettroencefalografia (EEG), una procedura che misura e registra le differenze di potenziale elettrico istantanee tra due aree del cervello, pi\u00f9 tipicamente attraverso il posizionamento degli elettrodi sullo scalpo (fatto che implica l'attenuazione dei segnali dovuta alla calotta cranica e al liquor CFR). Dal momento che l'EEG riflette la sommatoria di migliaia di processi cerebrali concomitanti, la risposta cerebrale transiente ad un singolo stimolo o evento di interesse non \u00e8 normalmente visibile nella registrazione EEG di una singola prova di stimolo; per potere vedere la risposta cerebrale allo stimolo, lo sperimentatore deve ripetere molteplici stimolazioni (100 o anche molte di pi\u00f9) e realizzare grazie alla stessa macchina una media dei segnali in seguito all'applicazione di uno stesso tempo di stimolo e della stessa finestra temporale di analisi (averaging) che sommando informaticamente tutte le onde risultanti da questa stimolazione, fa che l'attivit\u00e0 cerebrale casuale \"random\" (che pu\u00f2 deformare l'onda cercata verso il basso, verso l'alto oppure stravolgerla totalmente) venga cancellata in seguito all'esecuzione della media di pi\u00f9 risposte, e lascia come risultato un'onda ERP rilevante, che pu\u00f2 essere riprodotta dallo stesso o da diversi laboratori nello stesso paziente, e che pi\u00f9 spesso ha delle caratteristiche di latenza, ampiezza e forma, che possono essere definite come normali oppure lievemente alterate o ritardate.\nMentre i potenziali evocati riflettono l'elaborazione dello stimolo fisico da parte di alcune strutture anatomiche ben conosciute, i potenziali evento-correlati sono causati da processi \"superiori\", che potrebbero coinvolgere la memoria, l'aspettativa, l'attenzione, oppure cambi nello stato mentale, tra le varie possibilit\u00e0.\nDenominazione degli ERP.\nAnche se ci si riferisce ad alcune componenti dell'ERP con acronimi (ad.es., early left anterior negativity - ELAN), molte componenti sono denominate con una lettera che indica la polarit\u00e0 ( P positiva, N negativa), seguita dalla latenza tipica di quel potenziale espressa in millisecondi. Cos\u00ec la componente dell'ERP N400 viene descritta come una deflessione negativa del voltaggio che avviene circa 400 ms dopo il cosiddetto stimolo \"onset\", mentre la componente P600 descrive una deflessione positiva del voltaggio circa 600ms dopo l'onset dello stimolo. Le latenze stabilite per le componenti dell'ERP sono spesso molto variabili; ad esempio, la componente N400 pu\u00f2 mostrare una latenza tra 300ms e 500ms.\nERP utilizzati in clinica.\nI medici e i neurologi spesso si serviranno di uno schermo (di computer o televisivo) che presenta stimoli visivi a scacchiera, per esplorare qualsiasi danno o nelle via visiva neurologica (retina \u2192 chiasma ottico \u2192 corpo genicolato laterale \u2192 corteccia visiva primaria). In individui sani, lo stimolo a scacchi alternanti indurr\u00e0 una forte risposta a livello del corpo genicolato laterale (N75), della corteccia visiva primaria (potenziale P100, rilevabile attorno o sull'area 17 del lobo occipitale), ed in seguito la diffusione (con ulteriore elaborazione del segnale, sotto forma di N145) nelle aree 18 e 19, che circondano l'area primaria.\nERP attualmente oggetto di ricerca.\nPsicologi sperimentali e neuroscienziati hanno scoperto molti stimoli differenti che suscitano ERP affidabili e riproducibili nei partecipanti a queste ricerche. Si pensa che la misura della latenza fornisca una misura della velocit\u00e0 delle comunicazioni nel cervello o dei tempi di elaborazione corticale dell'informazione. Ad esempio, nel paradigma visivo della scacchiera, negli individui sani la prima risposta della corteccia visiva si verifica attorno ai 50-70 msec. Questo indicherebbe il tempo necessario allo stimolo visivo trasdotto per raggiungere la corteccia dopo che la luce entra nell'occhio. Alternativamente, la risposta P300 avviene a circa 300 millisecondi, a prescindere dalla natura dello stimolo presentato: visivo, tattile, auditivo, olfattivo, gustativo, ecc. A causa di questa invarianza generale riguardo al tipo di stimolo, questo ERP viene correntemente interpretato come la spia di una risposta cognitiva superiore a stimoli inaspettati e/o stimoli salienti dal punto di vista cognitivo.\nA causa della consistenza e della riproducibilit\u00e0 della risposta P300 agli stimoli nuovi, pu\u00f2 essere costruita una interfaccia cervello-computer che si affida ad essa. Sistemando molti segnali in una griglia, facendo brillare in maniera casuale (random) le file della griglia come nel paradigma previamente presentato, e osservando le risposte P300 di un soggetto che osserva la griglia, il soggetto pu\u00f2 giungere a comunicare su che stimolo si sta focalizzando, permettendo in questo modo di \"digitare mentalmente\" le parole, anche se molto lentamente.\nAltri ERP sono usati frequentemente nella ricerca, specialmente quella in neurolinguistica, includendo l'ELAN, la N400, e la P600/SPS."}
{"id": "2719816", "revid": "31360", "url": "https://it.wikipedia.org/wiki?curid=2719816", "title": "Event-related potential", "text": ""}
{"id": "2719820", "revid": "77628", "url": "https://it.wikipedia.org/wiki?curid=2719820", "title": "Sistema di specchi rotanti", "text": "I sistemi di specchi rotanti sono utilizzati per la costruzione grafica 3D interattiva e autostereoscopica a pi\u00f9 spettatori contemporaneamente sullo schermo, dal momento che si pu\u00f2 generare una vista diversa per ogni spettatore a seconda dell'angolo di visione che assume lo schermo.\nPoich\u00e9 questi specchi sono mobili e rotanti, possono creare una prospettiva diversa a 360 gradi e quindi essere utilizzati in sistemi che cercano di creare immagini omnidirezionali. Inoltre si adattano ai possibili sistemi multivisione quindi produrranno una corretta interpretazione del campo di luce sebbene il potenziale spettatore si collochi a una distanza maggiore o minore o ad un'altezza maggiore o minore.\nSe combinati con un videoproiettore ad alta velocit\u00e0 e con circuiti con la decodifica corretta, possiamo ottenere prospettive diverse fino a ogni 1,25 gradi.\nUn sistema simile fu commercializzato nel 1981 per la console di gioco Entex Adventure Vision. La console, tuttavia, non mirava alla visualizzazione 3D, ma utilizzava lo specchio rotante per proiettare un'immagine 2D da una fila di LED.\nSistema di specchi rotanti.\nMotivazione.\nI precedenti sistemi volumetrici proiettavano le immagini in un piano di rotazione diffuso, quindi la luce rimaneva dispersa in tutte le direzioni. Sfortunatamente, questi display non potevano ricreare effetti come ad esempio la determinazione della superficie nascosta. \u00c8 nata, quindi, la necessit\u00e0 di creare un sistema in grado di risolvere difetti come questo. Quindi, crea un sistema di specchi giroscopici coperto da un diffusore olografico anisotropico.\nOperazione.\nLo specchio riflette l'area della proiezione di ogni pixel in una ristretta gamma di punti di vista. Con il diffusore olografico in grado di controllare la larghezza e l'altezza di questa regione. Questo diffusore creiamo una relazione tra X e Y la diffusione di circa 1:200.\nOrizzontalmente, la superficie \u00e8 considerevole Speculazione, in quanto per mantenere una separazione in gradi tra i diversi punti di vista. Verticalmente, lo specchio \u00e8 ampiamente diffusa in modo che l'immagine proiettata pu\u00f2 essere visto praticamente da qualsiasi altezza.\nIl profilo orizzontale del lobo speculare \u00e8 di circa interpolazione bilineare adiacenti tra diversi punti di vista. La mozione specchio blur aggiunge alcune linee aggiuntive che migliorano la riproduzione di immagini retinate a scapito della risoluzione angolare.\nMontaggio.\nIl diffusore anisotropico olografica e riflettore sono montati in un pannello di fibra di carbonio e collegato ad un volano in alluminio di 45 gradi. La ruota gira in modo sincronizzato con il rispetto per le immagini visualizzate dal proiettore.\nSincronizzazione in un sistema.\nDal momento che l'output frame rate di un PC scheda grafica non \u00e8 sempre costante e non pu\u00f2 essere modificato al volo, utilizzando il segnale di uscita video del PC come principale (master) per la sincronizzazione del sistema. Il proiettore crea anche ad alta velocit\u00e0 di codifica dei segnali velocit\u00e0 di frame di oggi. Questi segnali sincroni di controllo sono inviate direttamente a un sistema intelligente motore (es. Animatics SM3420D) che assicura che la velocit\u00e0 del motore di movimento dello specchio \u00e8 tenuto sincronizzato con i segnali inviati dal proiettore.\nCome lo specchio ruota 20 volte al secondo, la persistenza della visione crea l'illusione di un oggetto galleggiante nel centro dello specchio.\nProgettazione della grafica sullo schermo.\nIn questa sezione si definisce come fare una scena 3D per mostrare la giusta prospettiva, con la fornitura di scanline o ray tracing. Partiamo dal presupposto che lo specchio rotante si concentra su l'origine e il suo asse di rotazione \u00e8 l'asse verticale, con il video proiettore al punto P sopra lo specchio, come nella figura qui sopra. Si supponga inoltre che il punto di vista che vogliamo ottenere questo ad un'altezza h e una distanza d dall'asse Y. Per la simmetria rotazionale del nostro sistema, siamo in grado di produrre immagini prospettiva corretta per ogni posizione di visualizzazione del cerchio definito da H, V e D, la creazione di immagini di binocoli da H e D sar\u00e0 simile per entrambi gli occhi. In pratica, la serie di punti di vista dalla prospettiva che definisce V non deve essere un cerchio continuo, ma pu\u00f2 passare attraverso una variet\u00e0 di posizioni a distanze diverse e monitorare altezze.\nDoppio sistema di specchi rotanti.\nGrazie a questo semplice sistema in grado di generare le versioni di colore delle nostre immagini. Come mostrato nell'immagine a destra sulla necessit\u00e0 di avere un sistema di due specchi in una tenda. \nSu ogni lato del negozio, un filtro di colore posto tra i film diffusore olografico e il primo specchio di superficie, in questo modo possiamo evitare di introdurre riflessioni speculari. I filtri utilizzati sono ciano filtro da un lato e di un filtro arancione per l'altro, in modo da ottenere la divisione approssimativa delle lunghezze d'onda dello spettro visibile in modo uniforme a breve e lungo termine. Colori RGB vengono convertiti in un sistema di arancia e ciano, e si prevede. Per ottenere il colore, \u00e8 necessario calibrare ogni sistema specchio piano in modo indipendente. Quindi l'immagine \u00e8 in due parti, una per il lato del filtro arancione e uno per il lato del filtro ciano, in tal modo il processo di calibrazione assicura che ogni lato \u00e8 reso a tutti i punti di vista. L'effetto per lo spettatore \u00e8 simile al sistema di Kinemacolor 2 film a colori e la scelta dei filtri permette la riproduzione del colore per l'uso in molte scene. Oltre a realizzare il colore, il doppio sistema di mirror raddoppia il numero di immagini al secondo che viene visualizzato agli spettatori, che consente la velocit\u00e0 di fotogrammi in sequenza \u00e8 molto pi\u00f9 stabile rispetto al sistema in bianco e nero."}
{"id": "2719823", "revid": "1305772", "url": "https://it.wikipedia.org/wiki?curid=2719823", "title": "Forte Belvedere (disambigua)", "text": ""}
{"id": "2719829", "revid": "118002190", "url": "https://it.wikipedia.org/wiki?curid=2719829", "title": "Coppa del mondo di ciclismo su strada 1994", "text": "La Coppa del mondo di ciclismo su strada 1994 fu la sesta edizione della competizione internazionale della Unione Ciclistica Internazionale. Composta da dieci eventi, si tenne tra il 19 marzo e l'8 ottobre 1994. Venne vinta dall'italiano della Mapei-Clas Gianluca Bortolami.\nA differenza dell'edizione 1993, la Wincanton Classic cambi\u00f2 nome in Leeds International Classic e il Grand Prix des Nations non venne pi\u00f9 disputato."}
{"id": "2719831", "revid": "486946", "url": "https://it.wikipedia.org/wiki?curid=2719831", "title": "Lotto-Caloi", "text": ""}
{"id": "2719832", "revid": "339392", "url": "https://it.wikipedia.org/wiki?curid=2719832", "title": "Telekom-Eddy Merckx", "text": ""}
{"id": "2719838", "revid": "1851848", "url": "https://it.wikipedia.org/wiki?curid=2719838", "title": "Sataro Fukiage", "text": " Ha ucciso almeno sette ragazze. Uccise la sua prima vittima nel 1906, e successivamente uccise altre sei ragazze tra il 1923 e il 1924. Fu processato per tre dei sei casi, ma non si conosce il numero esatto delle sue vittime.\nViolent\u00f2 almeno 93 ragazze. Alcune stime dicono che ne abbia violentate pi\u00f9 di 100.\nInfanzia.\nFukiage nacque a Shimogyo-ku, nella prefettura di Kyoto. La sua famiglia lo costrinse a lavorare all'et\u00e0 di nove anni. All'et\u00e0 di 11 anni, ebbe rapporti sessuali con una ragazza di circa 17 anni, a causa della quale perse il lavoro. A 12 anni, fu arrestato per furto. Fukiage impar\u00f2 il kana e la matematica durante i due mesi trascorsi in carcere. Venne nuovamente arrestato per furto subito dopo il suo rilascio e, durante il secondo periodo di carcere studi\u00f2 la letteratura cinese.\nFukiage fece sesso con una donna di 54 anni quando aveva 17 anni. Pi\u00f9 tardi, stupr\u00f2 la figlia undicenne di questa donna e altre ragazze dello stesso quartiere.\nPrimo omicidio.\nIl 24 settembre 1906, Fukiage violent\u00f2 e uccise una ragazza di 11 anni a Kinkaku-ji. La vittima era una conoscente. In prigione, Fukiage studi\u00f2 le opere di Confucio, Mencio, Platone, Aristotele e Nichiren. Fu rilasciato nel 1922 e trov\u00f2 lavoro ma venne subito licenziato a causa del suo passato criminale. Nell'aprile del 1923, fu arrestato per aver molestato una bambina di quattro anni, ma venne rilasciato.\nAltri omicidi.\nTra giugno 1923 e aprile 1924, violent\u00f2 e uccise sei ragazze di et\u00e0 compresa tra 11 e 16 anni. Fu arrestato il 28 luglio 1924. Dopo l'arresto, conferm\u00f2 13 omicidi ma in seguito ritratt\u00f2. Scrisse un libro, . Fu condannato a morte il 17 maggio 1925. La Corte suprema del Giappone conferm\u00f2 la sua condanna a morte il 2 luglio 1926.\nMorte.\nFu giustiziato per impiccagione il 28 settembre 1926. Nel suo libro, chiese ai genitori di prendersi cura dei propri figli."}
{"id": "2719844", "revid": "223320", "url": "https://it.wikipedia.org/wiki?curid=2719844", "title": "Forte Belvedere (Firenze)", "text": ""}
{"id": "2719852", "revid": "547992", "url": "https://it.wikipedia.org/wiki?curid=2719852", "title": "Novello Novelli", "text": "Biografia.\nDopo un'occupazione come geometra, si dedic\u00f2 allo spettacolo in qualit\u00e0 di impresario dei fratelli Mario e Pippo Santonastaso, coi quali gir\u00f2 tutta Italia.\nDebutt\u00f2 come attore cinematografico negli anni ottanta dopo una lunga presenza all'interno del Teatro Metastasio, lavorando, prevalentemente come caratterista, con i corregionali Alessandro Benvenuti, Francesco Nuti, Athina Cenci, Leonardo Pieraccioni, Massimo Ceccherini e Alessandro Paci. \u00c8 stato protagonista in \"Amami\" (1992), nel ruolo del padre di Moana Pozzi.\nEra uno dei soci fondatori della Fondazione dei Maledetti Toscani, oltre che allenatore dell'omonima squadra di calcio.\n\u00c8 morto a Poggibonsi, sua citt\u00e0 natale, il 10 gennaio 2018 all'et\u00e0 di 87 anni."}
{"id": "2719853", "revid": "131358", "url": "https://it.wikipedia.org/wiki?curid=2719853", "title": "An\u017ei Macha\u010dkala", "text": ""}
{"id": "2719864", "revid": "62004", "url": "https://it.wikipedia.org/wiki?curid=2719864", "title": "Coppa del mondo di ciclismo su strada 1995", "text": "La Coppa del mondo di ciclismo su strada 1995 fu la settima edizione della competizione internazionale della Unione Ciclistica Internazionale. Composta da undici eventi, si tenne tra il 18 marzo ed il 21 ottobre 1995. Venne vinta dal belga della Mapei-GB Johan Museeuw.\nA differenza dell'edizione 1994, venne inserito il Gran Premio di Francoforte."}
{"id": "2719867", "revid": "1543377", "url": "https://it.wikipedia.org/wiki?curid=2719867", "title": "Considered harmful", "text": "In informatica e discipline correlate, considered harmful \u00e8 una frase utilizzata popolarmente nei titoli di diatribe e altri saggi critici (ci sono almeno 65 lavori di questo tipo). \u00c8 stata resa popolare dalla lettera di Edsger Dijkstra \"Go To Statement Considered Harmful\", pubblicata nel marzo 1968 e \"Communications of the ACM\" (CACM), nel quale critica l'uso eccessivo di istruzioni GOTO nei linguaggi di programmazione dell'epoca e sostiene invece la programmazione strutturata. Il titolo originale della lettera, cos\u00ec come inviato dal CACM, era \"A Case Against the Goto Statement\" (Un Caso Contro l'Istruzione Goto), ma l'editor del CACM Niklaus Wirth cambi\u00f2 il titolo al nuovo reso immortale \"Go To Statement Considered Harmful\". Frank Rubin pubblic\u00f2 una critica alla lettera di Dijkstra nel marzo 1987 dov'\u00e8 apparsa con il titolo di \" 'GOTO Considered Harmful' Considered Harmful\". Nel Maggio del 1987 il CACM stamp\u00f2 ulteriori risposte, pro e contro, con il titolo \" '\"GOTO Considered Harmful\" Considered Harmful' Considered Harmful?\". La risposta di Dijkstra su questa controversia fu intitolata \"On a somewhat disappointing correspondence\".\nSecondo il linguista Mark Liberman, \"considered harmful\" fu un clich\u00e9 giornalistico, usato nelle prime pagine, ben prima dell'articolo di Dijkstra. Cita il titolo in una lettera pubblicata il 12 agosto, 1949 sul \"The New York Times\": \"Rent Control Controversy / Enacting Now of Hasty Legislation Considered Harmful\".\nVarianti.\nAlcune varianti con rimpiazzi di aggettivi (\"considered silly\", etc.) sono stati notati in gergo hacker.\nMolte varianti che trattano di problemi inerenti ai computer, come \"'Reply-To' Munging Considered Harmful\",\n\"XMLHttpRequest Considered Harmful\", \"Csh Programming Considered Harmful\" e\n\"Geek Culture Considered Harmful to Perl\".\nIl consulente di Web design Eric Meyer si focalizz\u00f2 sulla lettera, a sua volta: \"Considered Harmful Essays Considered Harmful\"."}
{"id": "2719868", "revid": "729019", "url": "https://it.wikipedia.org/wiki?curid=2719868", "title": "Macchi M.5", "text": "Il Macchi M.5 fu un idrocaccia monomotore monoposto italiano costruito dalla Societ\u00e0 Anonima Nieuport-Macchi, poi Aeronautica Macchi, a Varese. Era estremamente manovrabile ed agile e ha uguagliato gli aerei non idrovolanti nei combattimenti.\nStoria del progetto.\nIl primo prototipo di un caccia biplano monoposto era il Tipo M che vol\u00f2 la prima volta nel 1917. Costruito dagli ingegneri Carlo Felice Buzio e Luigi Calzavara aveva uno scafo con chiglia a singolo gradino e una cabina di pilotaggio aperta davanti alle ali ed era simile al precedente Macchi M.3. Fu seguito da un altro prototipo con la coda riveduta contrassegnato dalla sigla Ma e da successivi progetti come il M bis e il Ma bis. Il prototipo che ha dato origine alla produzione fu il M.5 e come gli altri prototipi era azionato da un unico motore Isotta Fraschini V.4B. Le forniture per la Regia Marina furono consegnate nel 1917. Produzioni successive erano pi\u00f9 potenti, sia perch\u00e9 dotate di un motore Isotta Fraschini V.6 sia perch\u00e9 erano stati ridisegnati i galleggianti, furono chiamate M.5 mod. Macchi produsse 200 aerei e altri 44 furono costruiti dalla Societ\u00e0 Aeronautica Italiana.\nImpiego operativo.\nGli M.5 furono utilizzati da cinque squadroni pattugliatori marittimi come combattenti o come scorta per i convogli, e alcune volte furono imbarcati sulla nave appoggio idrovolanti \"Giuseppe Miraglia\". \nLa 251\u00aa Squadriglia inizia a riceverli dal settembre 1917 come anche la 253\u00aa Squadriglia, la 259\u00aa Squadriglia e la 258\u00aa Squadriglia impiegati dal pontile di Valona sulla Europa (nave appoggio idrovolanti).\nLa 255\u00aa Squadriglia inizia a riceverli nel novembre 1917 ed al 1\u00ba gennaio 1918 ne ha 8.\nLa 260\u00aa Squadriglia nasce sugli M.5 nel novembre 1917, la 263\u00aa Squadriglia nasce con 2 esemplari il 10 novembre 1917 e nel marzo 1918 ne ha 6, la 261\u00aa Squadriglia ai primi di dicembre 1917 e la 254\u00aa Squadriglia al 1\u00ba gennaio 1918 ne ha 4.\nLa 262\u00aa Squadriglia nasce alla fine dell'inverno 1918 sugli M.5 e la 256\u00aa Squadriglia inizia a riceverli nei primi mesi del 1918 ed al 1\u00ba settembre ne ha 10.\nLa 264\u00aa Squadriglia al 1\u00ba giugno 1918 ne ha 4, la 13\u00aa Sezione FBA del Porto di Napoli al 1\u00ba giugno 1918 ne ha 2 e la 101\u00aa Squadriglia al 4 novembre 1918 ne ha 5.\nVerso la fine della prima guerra mondiale, questi idrovolanti furono utilizzati sia dalla United States Navy sia dalla United States Marine Corps. \nLa 263\u00aa Squadriglia di Porto Corsini dal 24 luglio 1918 diventa \"U.S. Naval Air Station\".\nL'aspirante Charles Hazzaline Hammann, che ottenne la prima Medal of Honor data a un aviatore della marina statunitense, prest\u00f2 servizio su un M.5..\nLa 307\u00aa Squadriglia \u00e8 attiva dal 30 novembre 1918 con 12 M.5.\nNel 1923, quando la Regia Aeronautica venne istituita, 65 M.5 erano ancora in servizio, anche se furono tutti demoliti negli anni successivi."}
{"id": "2719873", "revid": "399", "url": "https://it.wikipedia.org/wiki?curid=2719873", "title": "Accademia di Belle Arti di Siena", "text": ""}
{"id": "2719883", "revid": "1455284", "url": "https://it.wikipedia.org/wiki?curid=2719883", "title": "Coppa del mondo di ciclismo su strada 1996", "text": "La Coppa del mondo di ciclismo su strada 1996 fu l'ottava edizione della competizione internazionale della Unione Ciclistica Internazionale. Composta da undici eventi, si tenne tra il 23 marzo ed il 27 ottobre 1996. Venne vinta dal belga della Mapei-GB Johan Museeuw.\nA differenza dell'edizione 1995, venne inserita la Japan Cup, mentre il Gran Premio di Francoforte fu escluso."}
{"id": "2719885", "revid": "2187", "url": "https://it.wikipedia.org/wiki?curid=2719885", "title": "Giovanna della Croce", "text": ""}
{"id": "2719888", "revid": "991694", "url": "https://it.wikipedia.org/wiki?curid=2719888", "title": "Accademia di Belle Arti Pietro Vannucci", "text": ""}
{"id": "2719889", "revid": "1421057", "url": "https://it.wikipedia.org/wiki?curid=2719889", "title": "Sesto Ulteriano", "text": "Sesto Ulteriano (\"S\u00e8st Ulter\u00e0n\" in dialetto milanese) \u00e8 una frazione della citt\u00e0 lombarda di San Giuliano Milanese.\nStoria.\nLa localit\u00e0 \u00e8 un borgo agricolo di antica origine sede di una parrocchia dedicata a San Marziano. Nell'ambito della suddivisione in pievi del territorio milanese, apparteneva alla pieve di San Giuliano, e confinava con Chiaravalle a nord, Civesio ad est, Rancate e Videserto a sud, e Locate e Poasco ad ovest. Al censimento del 1751 la localit\u00e0 fece registrare 410 residenti.\nIn et\u00e0 napoleonica, nel 1805, la popolazione era salita a 426 unit\u00e0, che divennero 443 nel 1809. Nel 1811 Sesto Ulteriano fu aggregata a Viboldone, recuperando l'autonomia nel 1816 dopo la costituzione del Regno Lombardo-Veneto. Al censimento del 1853 il Comune di Sesto Ulteriano fece contare 648 abitanti, a quello del 1861 il numero era salito a 746.\nNel 1869 il comune di Sesto Ulteriano venne aggregato definitivamente al comune di Viboldone, il quale nel 1893 assunse la denominazione di San Giuliano Milanese.\nFra Sesto Ulteriano e Civesio \u00e8 sorta una vasta zona industriale e commerciale, favorita dalla presenza dell'uscita \"San Giuliano Milanese\" dell'autostrada del Sole."}
{"id": "2719890", "revid": "149485", "url": "https://it.wikipedia.org/wiki?curid=2719890", "title": "Accademia delle Arti del Disegno", "text": ""}
{"id": "2719893", "revid": "767487", "url": "https://it.wikipedia.org/wiki?curid=2719893", "title": "Pietro Chiappin", "text": "Carriera.\nNato in Argentina ma rientrato in Italia in giovane et\u00e0, disputa le giovanili con lo Schio, per poi passare al , con cui esordisce in Serie A il 4 ottobre 1949 in occasione della pesante sconfitta esterna contro il Bologna (6-1). Dopo 9 presenze in massima serie, con la retrocessione di fine stagione segue i neroverdi anche in Serie B, per poi passare al nel 1951, disputando coi \"canarini\" due stagioni da titolare fra i cadetti.\nNel 1953 torna in massima serie trasferendosi alla , dove per due stagioni forma, schierato sulla sinistra, la linea mediana dei blucerchiati con Alberto Mari e Gaudenzio Bernasconi. Nel periodo a Genova realizza anche la sua unica rete in massima serie, aprendo le marcature nella \"goleada\" sulla Pro Patria (7-0) del 1\u00ba gennaio 1956.\nNell'estate 1956, in uno scambio con Azeglio Vicini, passa al Lanerossi Vicenza, con cui disputa una stagione in massima serie, ma non venendo riconfermato a fine stagione, lascia quindi il calcio ad alto livello.\nIn carriera ha collezionato complessivamente 91 presenze ed una rete in Serie A."}
{"id": "2719896", "revid": "62004", "url": "https://it.wikipedia.org/wiki?curid=2719896", "title": "Coppa del mondo di ciclismo su strada 1997", "text": "La Coppa del mondo di ciclismo su strada 1997 fu la nona edizione della competizione internazionale della Unione Ciclistica Internazionale. Composta da dieci eventi, si tenne tra il 22 marzo ed il 21 ottobre 1997. Venne vinta dall'italiano della MG Maglificio-Technogym Michele Bartoli.\nA differenza dell'edizione 1996, venne esclusa la Japan Cup."}
{"id": "2719898", "revid": "124123", "url": "https://it.wikipedia.org/wiki?curid=2719898", "title": "Damide di Ninive", "text": "Tale Damide documentava in un diario quotidiano dichiarazioni ed atti del suo maestro; fu grazie alla raccolta di 97 codici che si preservarono le notevoli cronache delle esperienze di vita di Apollonio, che furono in seguito utilizzate da Flavio Filostrato per scriverne la celebre biografia che intitol\u00f2 \"La vita di Apollonio di Tiana\"."}
{"id": "2719904", "revid": "28746731", "url": "https://it.wikipedia.org/wiki?curid=2719904", "title": "Air Cal\u00e9donie International", "text": ""}
{"id": "2719905", "revid": "253269", "url": "https://it.wikipedia.org/wiki?curid=2719905", "title": "Nicole Tubiola", "text": "\u00c8 conosciuta principalmente per il suo ruolo di Dani Davis nella serie televisiva \"Wildfire\". Ha anche partecipato al film tv \"Il mio finto fidanzato\" (\"My Fake Fiance\"), trasmesso da ABC Family. \u00c8 sposata con Kieren Hutchison, anch'esso nel cast di \"Wildfire\"."}
{"id": "2719908", "revid": "28746777", "url": "https://it.wikipedia.org/wiki?curid=2719908", "title": "Aircal", "text": ""}
{"id": "2719909", "revid": "1251388", "url": "https://it.wikipedia.org/wiki?curid=2719909", "title": "Find a Grave", "text": "Find a Grave \u00e8 un sito web, divenuto di propriet\u00e0 di Ancestry.com, che offre accesso a un database online di dati e immagini di cimiteri e sepolture, alimentato da fotografie e informazioni scattate dagli utenti e fornite su base volontaria e a titolo gratuito.\nStoria.\nNelle intenzioni del fondatore, Jim Tipton, residente a Salt Lake City, il sito web \u00e8 stato sviluppato nel 1995 per colmare la mancanza di indicazioni in rete relative all'hobby da lui coltivato, visitare le tombe di personaggi celebri. In seguito \u00e8 stato corredato di un forum. Nel maggio 2020 il sito dichiarava di ospitare 180 milioni di schede di dati.\nContenuti e caratteristiche.\nIl sito contiene dati di cimiteri e tombe, in prevalenza degli Stati Uniti d'America, mentre le registrazioni provenienti da altri paesi sono nettamente minoritarie e sporadiche (\u00e8 presente per\u00f2 una sezione dedicata al cimitero monumentale di Staglieno di Genova e ai personaggi celebri l\u00e0 sepolti, tra cui, ad esempio, Giuseppe Mazzini). I cimiteri americani sono suddivisi e organizzati per Stati e contee; la scheda di ciascuna tomba riporta nome e cognome del defunto, date di nascita e morte (se riportate nelle lapidi) ed eventualmente epigrafi, fotografia delle lapidi stesse, coordinate di Google Maps, informazioni biografiche, informazioni sul cimitero e sulla topografia locale (per raggiungere la tomba descritta) e informazioni sul contributore. Contribuiscono ad alimentare la banca dati anche societ\u00e0 genealogiche o istituzioni di altro tipo, come l\"'International Wargraves Photography Project\".\nAgli iscritti \u00e8 permesso pubblicare online commemorazioni di parenti e amici e collegare una scheda a quella di coniugi e parenti allo scopo di incorporare nella base dati anche informazioni sulle relazioni genealogiche. Gli utenti dispongono di privilegi di modifica sulle commemorazioni. \nSi possono inoltre eseguire ricerche di singole tombe in base ai dati anagrafici (nome e cognome, o soltanto quest'ultimo) e si pu\u00f2 proporre un nominativo nell'elenco delle tombe di cui si desidera l'inserimento nella base dati. I membri possono anche fare richiesta di fotografie, che i volontari di \"Find a Grave\" possono esaudire. Tali richieste vengono notificate in automatico a contributori che si sono registrati indicando una posizione vicina a quella determinata tomba."}
{"id": "2719910", "revid": "28746850", "url": "https://it.wikipedia.org/wiki?curid=2719910", "title": "Forlivese", "text": ""}
{"id": "2719913", "revid": "28746914", "url": "https://it.wikipedia.org/wiki?curid=2719913", "title": "Appennino umbro", "text": ""}
{"id": "2719914", "revid": "1543377", "url": "https://it.wikipedia.org/wiki?curid=2719914", "title": "Coppa del mondo di ciclismo su strada 1998", "text": "La Coppa del mondo di ciclismo su strada 1998 fu la decima edizione della competizione internazionale della Unione Ciclistica Internazionale. Composta da dieci eventi, si tenne tra il 21 marzo ed il 17 ottobre 1998. Venne vinta dall'italiano della Asics-CGA Michele Bartoli.\nA differenza dell'edizione 1997, la Rochester International Classic venne sostituita con la HEW Cyclassics."}
{"id": "2719915", "revid": "125626481", "url": "https://it.wikipedia.org/wiki?curid=2719915", "title": "Immigrazione negli Stati Uniti d'America", "text": "L'immigrazione negli Stati Uniti d'America si riferisce a quel fenomeno di portata internazionale che ha portato i residenti in ogni continente a stabilirsi nella nazione fin dai primi anni dell'era pionieristica. L'immigrazione \u00e8 stata la principale fonte di crescita demografica e politica degli Stati Uniti e ha contribuito in gran parte all'arricchimento culturale della storia statunitense.\nGli aspetti sociopolitici ed economici che porta oggi l'immigrazione hanno creato l'apertura di dibattiti nazionali in materia come la diversit\u00e0 etnica e religiosa, crescita dell'occupazione degli stranieri in sfavore degli autoctoni, modelli insediativi, impatto ambientale e sociale, identit\u00e0 nazionale, appartenenza politica, criminalit\u00e0, valori morali e abitudini.\nOggi i flussi immigratori regolarizzati in contrasto allo spaventoso aumento dell'immigrazione clandestina, specie proveniente da paesi latinoamericani, hanno riaperto la questione dell'imposizione di nuove leggi sulla regolamentazione dell'immigrazione. Nel 2006 gli Stati Uniti, con un numero vicino ai 37,5 ml di stranieri residenti legalizzati, erano la prima nazione del mondo per numero di immigrati ospitati. Nel 2013, gli stranieri residenti negli Stati Uniti sono 41,347,945 su una popolazione totale di 316,497,531 individui.\nLa recente immigrazione clandestina proveniente dal Messico ha portato alla rinascita di discussioni in materia, chiedendo il rafforzamento delle leggi anti clandestinit\u00e0 vigenti o l'applicazione di nuove per fronteggiare il flusso illegale oltrelimite. In ottemperanza alle richieste, nel 1994 inizi\u00f2 la costruzione di una barriera da parte degli Stati Uniti per limitare l'immigrazione dal Messico.\nStoria.\nLa storia dell'immigrazione verso gli Stati Uniti pu\u00f2 essere distinta in quattro periodi: epoca coloniale, met\u00e0 del XIX secolo, primo ventennio del Novecento e post 1965. Ogni epoca si \u00e8 contraddistinta dalle altre per i motivi che hanno spinto la gente ad emigrare e per le diverse etnie coinvolte nei movimenti di massa. La met\u00e0 del diciannovesimo secolo fu protagonista dell'immigrazione di massa da paesi dell'Europa centrosettentrionale ed occidentale (Germania, Irlanda), mentre gli inizi del Novecento furono caratterizzati dall'arrivo di europei meridionali e orientali (Italia, paesi dell'Est).Dal 1965 ha riavuto inizio una forte immigrazione dai paesi asiatici (Cina, India) e latinoamericani (Messico, El Salvador, Guatemala e Honduras).\nDal 1836 al 1914, oltre 30 milioni di europei sono emigrati negli Stati Uniti.\nRegolamentazioni.\nL'immigrazione verso gli Stati Uniti non ebbe particolari restrizioni e regolamentazioni di flussi durante l'era pionieristica, anzi in questa fase i primi coloni bianchi operarono la conquista delle terre occidentali in mano ai nativi americani proprio grazie alla sovra immigrazione dalle patrie europee.\nSolo a partire dal 1875 si cominci\u00f2 a disciplinare l'ingresso escludendo certe categorie di persone come: indigenti ed analfabeti, infermi, dementi, prostitute, anarchici e comunisti. Da quell'anno il governo federale studi\u00f2 diverse norme di regolamentazioni dei flussi d'immigrazione, indirizzati per\u00f2 ai gruppi etnici e non pi\u00f9 all'appartenenza sociale. Queste leggi anti immigratorie erano inizialmente indirizzate a contrastare i forti arrivi provenienti dall'Asia: nel 1882 si configurava in questo contesto il \"Chinese Exclusion Act\", che chiudeva di fatto l'apertura all'immigrazione cinese.\nLe politiche d'immigrazione sempre pi\u00f9 restrittive nei riguardi degli asiatici andarono a preferire l'arrivo degli europei, cosa che per\u00f2 port\u00f2 con gli anni all'attuazione di norme restrittive totali o parziali anche per essi.\nEffetti dell'immigrazione contemporanea.\nPolitica.\nL'appartenenza politica degli immigrati differisce a seconda della religione, dell'etnia e della generazione. \u00c8 provato per esempio che gli ispanici evangelici sono molto pi\u00f9 legati ai valori conservatori della propria fede che i non ispanici.\nQuesta tendenza \u00e8 in grosso modo parte della leva culturale che gli ispanici hanno avuto dal cattolicesimo, che infonde nella quasi totalit\u00e0 di essi una forte identit\u00e0 cristiana. Sebbene tra gli immigrati siano presenti diverse correnti politiche, il Partito Democratico \u00e8 il partito storicamente preferito dagli elettori immigrati per le sue politiche d'immigrazione e integrazione.\nSalute.\nLa maggior parte degli immigrati non ha la possibilit\u00e0 di pagare l'assicurazione e quindi non possono usufruire di assistenza medica neanche in casi gravi, inoltre non hanno nessuna garanzia su casa e lavoro e nessuna agevolazione. Esistono delle associazioni che aiutano gli immigrati ma non sono certamente sufficienti per assicurare a tutti l'assistenza sanitaria.\nSociet\u00e0.\nNella societ\u00e0 contemporanea si verificano sempre pi\u00f9 spesso fenomeni di razzismo verso le nuove generazioni e le minoranze etniche e contrasti anche violenti tra le diverse comunit\u00e0. I casi maggiormente riportati di questi conflitti possono essere le rivalit\u00e0 tra neri e coreani (vedi rivolta di Los Angeles) o tra afroamericani e ispanici di colore. Nelle carceri si \u00e8 assistito a una recrudescenza della violenza tra bande di prigione afroamericane e messicane, specie in California vi sono state diverse rivolte e uccisioni su commissione nelle carceri. Dopo la recente emigrazione degli afroamericani verso i quartieri laterali occupati in prevalenza da messicani, sono stati segnalati casi di aggressione da ambedue le parti.\nNegli anni recenti sono aumentati i casi di violenza tra europei americani ed ispanici, africani di nuova immigrazione e afroamericani e tra ispanici nati statunitensi e quelli appena immigrati\nImmigrazione clandestina.\nL'immigrazione clandestina negli Stati Uniti \u00e8 un fenomeno che ha preso piede a partire dagli anni '60 del Novecento, e che riguarda principalmente stati dell'America centrale, dei Caraibi e dell'Asia Sudorientale. La stragrande maggioranza degli immigrati clandestini arrivano dal Messico, El Salvador, Guatemala e Honduras (con destinazioni principali California, Texas, Arizona e New Mexico), da Cuba e da Porto Rico per quanto riguarda paesi Latinoamericani; riguardo ai flussi dall'Asia, bisogna ricordare la Cina, le Filippine ed il Vietnam. Il fenomeno ha raggiunto l'apice alla fine degli anni 90, anche se gi\u00e0 nel 1994 era stata ultimata la costruzione di un muro al confine tra USA e Messico per il contenimento dei clandestini da quest'ultimo. Ad oggi si stima vi siano oltre 11 milioni di clandestini negli Stati Uniti."}
{"id": "2719918", "revid": "216401", "url": "https://it.wikipedia.org/wiki?curid=2719918", "title": "Franck Vandenbroucke", "text": ""}
{"id": "2719920", "revid": "33528", "url": "https://it.wikipedia.org/wiki?curid=2719920", "title": "Cambio (bicicletta)", "text": ""}
{"id": "2719921", "revid": "767487", "url": "https://it.wikipedia.org/wiki?curid=2719921", "title": "Coppa del mondo di ciclismo su strada 1999", "text": "La Coppa del mondo di ciclismo su strada 1999 fu l'undicesima edizione della competizione internazionale della Unione Ciclistica Internazionale. Composta da dieci eventi, si tenne tra il 20 marzo ed il 16 ottobre 1999. Venne vinta dal belga della Lotto-Mobistar Andrei Tchmil."}
{"id": "2719922", "revid": "767487", "url": "https://it.wikipedia.org/wiki?curid=2719922", "title": "Renzo Corni", "text": "Carriera.\nGiocatore.\nCresciuto nelle giovanili del Torino, viene ceduto in prestito alla con cui disputa da titolare (35 presenze e 4 reti) il campionato di Serie B 1966-1967. Rientrato a Torino riesce ad affacciarsi in prima squadra (esordio in Serie A il 24 settembre 1967 in occasione della sconfitta esterna con il L.R. Vicenza), ma senza riuscire ad imporsi come titolare (19 presenze in due stagioni), contribuendo per\u00f2 alla conquista della Coppa Italia 1967-1968.\nNell'estate 1969 si trasferisce quindi alla , dove dopo una stagione a \"mezzo servizio\" (17 presenze e 2 reti) si impone come titolare nella stagione 1970-1971 (29 presenze), mentre nella stagione successiva l'allenatore Heriberto Herrera gli preferisce nel ruolo il giovane Roberto Casone e finisce fra i rincalzi (4 sole presenze).\nNel 1972 scende quindi in Serie C passando al , per poi tornare in Serie B con la per la stagione 1973-1974. Dopo la retrocessione dei calabresi a fine stagione esce dal calcio ad alto livello.\nNel 1975 si accorda con la , squadra nella quale resta per due stagioni, svolgendo anche le mansioni di allenatore nella stagione 1976-77 dopo l'esonero di Rino Santin.\nIn carriera ha collezionato complessivamente 69 presenze e 2 reti in Serie A e 54 presenze e 4 reti in Serie B.\nAllenatore e dirigente.\nHa allenato la Nocerina nella stagione 1976-1977, nella quale ha ricoperto il doppio ruolo di giocatore e tecnico.\nNella stagione 1978-1979 ha iniziato a lavorare come direttore sportivo, ricoprendo tale incarico alla Nocerina; in seguito ha svolto il medesimo ruolo in formazioni quali Rimini, Brescia, Padova, Prato, Reggiana, SPAL, Torino, Livorno e Pisa, dove ha terminato l'attivit\u00e0 nel 2005."}
{"id": "2719923", "revid": "848247", "url": "https://it.wikipedia.org/wiki?curid=2719923", "title": "Finale Marina", "text": "Finale Marina o Finalmarina \u00e8 uno dei tre nuclei urbani formanti il comune ligure di Finale Ligure, in provincia di Savona. Fino al 1927 comune autonomo, fu in seguito accorpato a Finale Pia e Finalborgo per costituire l'odierno comune di Finale Ligure.\nIl borgo \u00e8 situato lungo la fascia del litorale costiero sabbioso tra le foci dei torrenti Pora e Sciusa. Il nucleo, nonostante le trasformazioni ed espansioni edilizie degli ultimi decenni, ha mantenuto gli antichi elementi di interesse urbanistico, monumentali e storici.\nStoria.\nGi\u00e0 sede di insediamenti di epoca imperiale romana e dell'alto medioevo, il principale nucleo storico si svilupp\u00f2 attorno alla chiesa matrice di San Giovanni Battista e ancor di pi\u00f9 espanse dopo il periodo delle incursioni piratesche saracene, nonostante le limitazioni imposte tra il 1250 e il 1252 dagli statuti regolamentari del Marchesato di Finale.\nA partire dalla seconda met\u00e0 del XVI secolo Finale Marina conobbe i periodi di massima espansione, con un importante sviluppo del commercio e dell'economia, divenendone il centro commerciale principale del marchesato dei Del Carretto e ancora con la dominazione degli spagnoli che della Repubblica di Genova.\nNel 1927 il comune di Finalmarina venne fuso con i comuni di Finalborgo e Finalpia, formando il comune di Finale Ligure."}
{"id": "2719924", "revid": "486946", "url": "https://it.wikipedia.org/wiki?curid=2719924", "title": "FC Yerevan", "text": ""}
{"id": "2719928", "revid": "486946", "url": "https://it.wikipedia.org/wiki?curid=2719928", "title": "FK Yerevan", "text": ""}
{"id": "2719930", "revid": "1310927", "url": "https://it.wikipedia.org/wiki?curid=2719930", "title": "Futbolayin Akumb Erevan", "text": "Il Football Club Erevan (armeno: \u00ab\u0535\u0580\u0587\u0561\u0576\u00bb \u0556\u0578\u0582\u057f\u0562\u0578\u056c\u0561\u0575\u056b\u0576 \u0531\u056f\u0578\u0582\u0574\u0562) \u00e8 stata una societ\u00e0 di calcio armena con sede nella capitale Erevan.\nLa squadra venne fondata nel 1995 e visse per soli cinque anni, durante i quali ebbe comunque l'occasione di iscrivere il proprio nome nell'albo d'oro del campionato nazionale, nel 1997. La societ\u00e0 venne sciolta poco prima dell'inizio della stagione 2000, ed i giocatori si sparsero per le altre squadre della capitale Erevan.\nIl 13 luglio 2018, la federazione armena ha annunciato il ritorno al calcio professionistico dell'Erevan, con l'iscrizione della squadra alla seconda serie. Dopo aver ottenuto la promozione al termine della stagione 2018-2019, nel corso della successiva stagione in massima serie annuncia il ritiro dal campionato per problemi finanziari.\nNella sua storia vanta anche una finale di Coppa d'Armenia, nel 1998 contro il Tsement Ararat, persa 3-1, e tre partecipazioni alle coppe europee.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020."}
{"id": "2719934", "revid": "173617", "url": "https://it.wikipedia.org/wiki?curid=2719934", "title": "Dottrina Eisenhower", "text": "La dottrina Eisenhower venne annunciata dal presidente Dwight D. Eisenhower il 5 gennaio 1957 in un \"messaggio speciale\" al Congresso degli Stati Uniti d'America sulla situazione del Medio Oriente. \nContenuti.\nIn base a tale messaggio di Eisenhower, gli Stati Uniti si assumevano l'impegno di garantire l'integrit\u00e0 territoriale e l'indipendenza degli Stati del Medio Oriente che fossero stati soggetti di un'aggressione da parte dell'Unione sovietica o di suoi satelliti e perci\u00f2 rivolgevano una richiesta di aiuto agli Stati Uniti.\nIn seguito all'approvazione del messaggio da parte del Congresso nel marzo 1957, vennero destinati all'incirca 120 milioni di dollari sotto forma di aiuto economico e militare ai paesi dell'area che avessero accettato la dottrina.\nQuesta dottrina fu perseguita, in seguito alla grave crisi di Suez, per evitare aggressioni militari a nazioni neutrali da parte del blocco comunista. \nLa dottrina Eisenhower fece parte di una serie di iniziative intraprese dal governo degli Stati Uniti per arginare l'infiltrazione e l'espansione dell'Unione sovietica (misure che presero il nome di politiche del Containment)."}
{"id": "2719935", "revid": "81195", "url": "https://it.wikipedia.org/wiki?curid=2719935", "title": "Condroitin solfato", "text": ""}
{"id": "2719936", "revid": "62004", "url": "https://it.wikipedia.org/wiki?curid=2719936", "title": "Coppa del mondo di ciclismo su strada 2000", "text": "La Coppa del mondo di ciclismo su strada 2000 fu la dodicesima edizione della competizione internazionale della Unione Ciclistica Internazionale. Composta da dieci eventi, si tenne tra il 18 marzo ed il 21 ottobre 2000. Venne vinta dal tedesco del Team Deutsche Telekom Erik Zabel."}
{"id": "2719939", "revid": "484362", "url": "https://it.wikipedia.org/wiki?curid=2719939", "title": "Lombardia austriaca", "text": ""}
{"id": "2719940", "revid": "484362", "url": "https://it.wikipedia.org/wiki?curid=2719940", "title": "Province della Lombardia austriaca", "text": ""}
{"id": "2719944", "revid": "254059", "url": "https://it.wikipedia.org/wiki?curid=2719944", "title": "Veses", "text": "Il Veses \u00e8 un corso d'acqua a carattere torrentizio della provincia di Belluno.\nNasce alle pendici del monte Pizzocco e ridiscende attraverso la Valscura sino alla Valbelluna, attraversando il centro di Santa Giustina. Poco dopo si getta nel Piave.\nIl suo corso rientra interamente nel comune di Santa Giustina, sebbene per un tratto segua il confine con San Gregorio nelle Alpi."}
{"id": "2719945", "revid": "574302", "url": "https://it.wikipedia.org/wiki?curid=2719945", "title": "Dalene Irvine", "text": "Biografia.\nGira parecchi film in Germania dopo vari e vari provini.\nArriva alla popolarit\u00e0 nel 1992 al 1994 interpretando Annja Thomas, figlia di Michelle Thomas (Nancy Stafford), partecipando a 42 episodi dalla settima alla nona stagione (Matlock).\nContinua dal 1993 al 1999 dove arriva ad avere una massima popolarit\u00e0 in La Tata nella parte di Anna Sheffield; partecipa al film Santa Clause nel 1994 da attrice secondaria nella parte di Mindy Miller. Da non dimenticare nel 1995 la sua parte da premio nobel nel film Sabrina nella parte di Jessica Amy Fairchild.\nNel 1997 partecipa a Ballando con le Stelle edizione inglese nella sezione bambini dove arriva terza.\nSempre nel 1997 al 1999 recita nelle piccole parti di Iskaraya bambina del futuro dove partecipa a 19 episodi.\nNel 1998 recita in due film con parti consistenti in Kings nella parte di Amy Dorian e nel film con cui le e protagonista un Gioco da Ragazze nella parte di Sissy Olmens.\nNel 1999 recita con Holy Smoke dove e tra le protagoniste nella parte di Jana Huffing e sempre nel 1999 al 2004 recita in 93 episodi nella serie Friends nella parte di Karin Nelljns.\nNel 2002 recita In Cadet KellY insieme a Hilary Duff nella parte secondaria di Rissie Jank.\nDal 2005 al 2008 e protagonista del telefilm Instant Star nella parte di Jude Harrison prendendo il posto di Alexz Johnson. Recita in pochi film per mezzo della serie Instant Star e per i troppi impegni.\nRecita nel 2006 in Scary Movie 4 e in La Casa sul Lago del Tempo in parti da protagonista.\nDopo Svariati anni recita in Germania nel 2008 nel film tv Osnker (La Banda) e nel 2009 ritorna in Avatar colossal in cui ha avuto 2 oscar ed e previsto nel 2010 ha in programmazione 2 film di cui solo se ne sa uno Alice in Woderland."}
{"id": "2719946", "revid": "287204", "url": "https://it.wikipedia.org/wiki?curid=2719946", "title": "Wayne Turner", "text": ""}
{"id": "2719948", "revid": "628767", "url": "https://it.wikipedia.org/wiki?curid=2719948", "title": "Distretto di Baitadi", "text": " \nIl distretto di Baitadi \u00e8 un distretto del Nepal, in seguito alla riforma costituzionale del 2015 fa parte della provincia Sudurpashchim Pradesh. \nIl capoluogo \u00e8 Dasharathchand.\nGeograficamente il distretto appartiene alla zona collinare delle Mahabharat Lekh."}
{"id": "2719949", "revid": "62004", "url": "https://it.wikipedia.org/wiki?curid=2719949", "title": "Coppa del mondo di ciclismo su strada 2001", "text": "La Coppa del mondo di ciclismo su strada 2001 fu la tredicesima edizione della competizione internazionale della Unione Ciclistica Internazionale. Composta da dieci eventi, si tenne tra il 24 marzo ed il 20 ottobre 2001. Venne vinta dall'olandese della Rabobank Erik Dekker."}
{"id": "2719951", "revid": "1718925", "url": "https://it.wikipedia.org/wiki?curid=2719951", "title": "Ursula Micaela Morata", "text": "Infanzia.\nNacque in una famiglia socialmente benestante, la pi\u00f9 piccola di tredici fratelli. Suo padre, Marco Aurelio Morata e Iscaya, di origine italiana, era cavaliere del Ducato di Savoia. Sua madre Juana Garibaldo era di Madrid, anche lei di ascendenza italiana. Entrambi morirono nel 1632, a distanza di tre giorni, quando Ursula aveva solo 3 anni, lasciandola cos\u00ec sotto la tutela della sorella maggiore Sebastiana. A quattro anni di et\u00e0, durante un attacco di vaiolo che l'aveva portata quasi alla morte, Ursula ebbe la sua prima esperienza mistica.\nRacconta cos\u00ec:\nCominci\u00f2 cos\u00ec il suo apprendistato spirituale, acquisendo le idee dominanti del suo tempo, per quanto riguarda la preghiera, il digiuno e la mortificazione corporale, vivendo nelle sue pratiche nuove esperienze mistiche. Grazie alla sorella impar\u00f2 a leggere e scrivere, cosa poco usuale nella sua epoca specialmente per le donne.\nGiovinezza.\nNel 1642 si fidanz\u00f2 con un suo parente, ma dopo un anno, termina la relazione. L'idea di farsi suora si insinua in lei, e a convincerla sopraggiunge un sogno profetico che le annunzi\u00f2 la morte di un sacerdote vicino alla sua famiglia. Contro il volere della famiglia entra nel 1648 nel monastero delle cappuccine di Murcia, con il nome di Micaela.\nLa peste colp\u00ec Murcia, e Sor Ursula presta servizio come infermiera. Nel 1651 e nel 1653 il fiume Segura straripa, e la comunit\u00e0 religiosa si vede obbligata ad abbandonare il monastero, rifugiandosi sul Monte delle Eremite. Durante questo periodo, Sor Ursula ha vissuto la crisi pi\u00f9 importante della sua vita, una tappa nelle crisi spirituali di molti mistici. Nel 1652 riceve l'ordine da parte del suo confessore di scrivere la sua biografia.\nEvoluzione spirituale.\nNel 1653, come conclusione alla notte scura, speriment\u00f2 la transverberazione del cuore in modo somigliante a quello di Santa Teresa di Ges\u00f9.\n\u201c\"Mi fu segnalato in spirito un angelo con un dardo di fuoco che lo infilzava nel mio cuore. Fu talmente grande il dolore e il fuoco che sent\u00ec, che mi penetr\u00f2 per tutte le mie ossa e sono caduta per terra senza sensi. Per\u00f2 l'angelo mi prese nelle sue braccia per non farmi male. Sono stata cos\u00ec un'ora godendomi quello che io non posso spiegare, solo che mi abbracciava e mi bruciava nelle fiamme d'amore divino\"\u201d Autobiografia, Cap VI \nSor Ursula, visse tanto e tante diverse esperienze spirituali, vissute anche in altri mistici: visione, miracoli, percezione extrasensoriali, ecc. La religiosa \u00e8 conosciuta soprattutto sia per le sue capacit\u00e0 di bilocazione che per le profezia, abilit\u00e0 che la trasforma in un oracolo, alla quale la gente le si avvicinava in cerca di consigli, fra i quali loro il re, Carlo II di Spagna e il suo fratello bastardo Don Giovanni d'Austria, con cui ebbe corrispondenza epistolare.\nFondazione del Convento di Alicante.\nNel 1669, Alicante, vide l'inizio di un progetto per l'edificazione di un convento delle Clarisas Cappuccinas. Le difficolt\u00e0 furono diverse, e la fondazione non fu realizzata fino al 1672. La prima residenza fu provvisoria, in una casa a cui mancavano le condizioni appropriate per la vita comunitaria. Per questo motivo, si d\u00e0 inizio, con i soldi delle elemosine dei Alicantesi, alla costruzione del convento e della chiesa, di Don Giovanni d'Austria, sotto la protezione di Carlo II. Gli edifici vennero terminati solo nel 1682. Il monastero fu denominato, Trionfi del Santissimo Sacramento, nome ispirato in una delle visioni di Sor Ursula Micaela.\nMorte e cause della beatificazione.\nDopo due anni di penosa malattia, Ursula mor\u00ec il 9 di gennaio del 1703, all'et\u00e0 di 75 anni. La sua fama di santa e il suo prestigio sociale, ha fatto s\u00ec che la sua salma rimanesse esposta in chiesa per 6 giorni. Il corpo \u00e8 rimasto incorrotto, caldo e flessibile, e per questo motivo non fu sepolto. Nel 1742 il vescovo de Orihuela D. Juan El\u00ecas G\u00f2mez de Ter\u00e0n, nel trovare il cadavere ancora intatto, ordina che rimanessi in un'arca senza essere sepolto. Cos\u00ec si \u00e8 conservato fino ad oggi, rimanendo ancora incorrotto e flessibile. Il processo informativo diocesano per la beatificazione fu aperto per il vescovo di Orihuela-Alicante D. Raffael Palmero Ramos l'11 di ottobre del 2006 e chiuso l'11 di giugno del 2009."}
{"id": "2719952", "revid": "1872303", "url": "https://it.wikipedia.org/wiki?curid=2719952", "title": "Piantagione", "text": "Una piantagione \u00e8 un'area agricola (e, per estensione, una impresa agricola) in monocoltura, di grandi dimensioni, con colture di grande valore economico, destinate alla vendita verso mercati lontani. La piantagione \u00e8 spesso associata a certe colture come il cotone, la canna da zucchero, il caff\u00e8, il cacao, la banana, il tabacco, l'albero della gomma, l'ananas, l'aloe vera, il teck ecc.\nStoricamente, gran parte delle piantagioni \u00e8 stata coltivata da schiavi di origine africana e da servitori ingaggiati come mano d'opera. Le piantagioni sono state associate a grandi disparit\u00e0 di ricchezza, alle propriet\u00e0 straniere e all'influenza politica.\nI primi esempi di piantagioni sono stati i latifondi dell'antichit\u00e0, che hanno prodotto grandi quantit\u00e0 di vino e di olio d'oliva. Le piantagioni hanno visto il loro numero aumentare rapidamente per l'aumento del commercio internazionale e lo sviluppo di una economia mondiale, in seguito all'espansione degli Imperi coloniali europei. La mondializzazione \u00e8 uno dei maggiori fattori.\nSi usa il termine piantagione anche per parlare di silvicoltura.\nLa schiavit\u00f9 e le piantagioni.\nI bassi salari e una protezione sociale minima dei lavoratori delle piantagioni sono stati la base della profittabilit\u00e0 delle piantagioni.\nDelle piantagioni che facevano uso massiccio di schiavi producevano canna da zucchero nei Caraibi e in Brasile.\nNumerosissimi schiavi africani sono stati trasportati di forza per lavorare negli Stati del Sud degli Stati Uniti, nei Caraibi, in Brasile e nelle zone dell'Africa occupate dagli europei.\nNegli Stati Uniti la schiavit\u00f9 \u00e8 stata praticata essenzialmente nelle piantagioni del tabacco e poi del cotone. La Virginia \u00e8 famosa per aver avuto, prima della rivoluzione, tra i suoi rappresentanti, un numero importante di possessori di schiavi nelle piantagioni di tabacco.\nNel 1860, una famiglia su quattro era proprietaria di schiavi in Virginia. Le cifre seguenti sono ricavate dal censimento del 1860. \nMeno di un terzo delle famiglie del Sud possedeva degli schiavi all'apogeo della schiavit\u00f9 prima della guerra di secessione americana. Nel Mississippi e nella Carolina del Sud, erano vicini alla met\u00e0.\nNella piantagione tipica vi erano pi\u00f9 di 20 schiavi, il valore come capitale degli schiavi era superiore a quello delle terre sommato a quello degli utensili.\nPiantagioni di zucchero.\nLa coltura della canna da zucchero era molto frequente nei Caraibi nel XVIII secolo, XIX secolo e nel XX secolo e il consumo di zucchero in Europa aument\u00f2 sensibilmente in questo periodo. Le piantagioni si sono concentrate in paesi come le Barbados e Cuba grazie alla fertilit\u00e0 del suolo e a dei bassi costi della mano d'opera, possibile solamente grazie all'arrivo di schiavi africani. Queste piantagioni producevano dall'80 al 90 % dello zucchero consumato in Europa occidentale, senza contare, gli altri prodotti connessi come il rum e la melassa che hanno un forte valore commerciale.\nNel XVII secolo, la canna da zucchero fu introdotta nelle Antille britanniche, soprattutto nella Barbados da dei coloni venuti dal Brasile. La produzione pass\u00f2 dalla coltura del cotone del tabacco a quella della canna da zucchero, a causa dell'abbassamento del prezzo del cotone e del tabacco a causa della concorrenza della produzione nordamericana.\nPer circa un secolo le Barbados sono rimaste le pi\u00f9 ricche colonie europee nella regione dei Caraibi. La prosperit\u00e0 della colonia a livello regionale sono rimaste senza uguali fino al 1740 quando la produzione della canna da zucchero aument\u00f2 in paesi geograficamente pi\u00f9 grandi come Hispaniola e la Giamaica. Durante il XIX secolo, la canna da zucchero era molto presente in Martinica, a Grenada, a Sainte-Croix, in Giamaica, nelle Barbados, nelle Isole sotto vento, a Santo Domingo, a Cuba e in Guyana.\nDopo l'abolizione della schiavit\u00f9 nel XIX secolo la produzione della cannza da zucchero \u00e8 continuata a crescere ma \u00e8 aumentata la produzione di zucchero da barbabietola da zucchero nei climi temperati.\nPiantagione di indigo.\nL'Indigofera tinctoria era una coltura importante durante il periodo coloniale negli Stati Uniti, ad Haiti, nel Guatemala e in India. Il prodotto permetteva di colorare in un particolare blu i tessuti. All'inizio del XX secolo, l'indaco sar\u00e0 sintetizzato nella BASF che porter\u00e0 al declino delle colture dell'indigofera."}
{"id": "2719953", "revid": "339392", "url": "https://it.wikipedia.org/wiki?curid=2719953", "title": "Kwantum Hallen-Yoko", "text": ""}
{"id": "2719959", "revid": "43204", "url": "https://it.wikipedia.org/wiki?curid=2719959", "title": "FK Sloga Jugomagnat", "text": ""}
{"id": "2719960", "revid": "339392", "url": "https://it.wikipedia.org/wiki?curid=2719960", "title": "Buckler-Colnago-Decca", "text": ""}
{"id": "2719961", "revid": "767487", "url": "https://it.wikipedia.org/wiki?curid=2719961", "title": "Coppa del mondo di ciclismo su strada 2002", "text": "La Coppa del mondo di ciclismo su strada 2002 fu la quattordicesima edizione della competizione internazionale della Unione Ciclistica Internazionale. Composta da dieci eventi, si tenne tra il 23 marzo ed il 19 ottobre 2002. Venne vinta dall'italiano della Mapei-Quick Step Paolo Bettini."}
{"id": "2719962", "revid": "339392", "url": "https://it.wikipedia.org/wiki?curid=2719962", "title": "Wordperfect-Colnago-Decca", "text": ""}
{"id": "2719963", "revid": "339392", "url": "https://it.wikipedia.org/wiki?curid=2719963", "title": "Novell Software-Decca", "text": ""}
{"id": "2719964", "revid": "135491", "url": "https://it.wikipedia.org/wiki?curid=2719964", "title": "Le grandi manovre", "text": ""}
{"id": "2719965", "revid": "38120", "url": "https://it.wikipedia.org/wiki?curid=2719965", "title": "Don Vittorione", "text": ""}
{"id": "2719967", "revid": "54253", "url": "https://it.wikipedia.org/wiki?curid=2719967", "title": "Hosein Ali Montazeri", "text": ""}
{"id": "2719969", "revid": "57872", "url": "https://it.wikipedia.org/wiki?curid=2719969", "title": "Finalmarina", "text": ""}
{"id": "2719970", "revid": "339392", "url": "https://it.wikipedia.org/wiki?curid=2719970", "title": "Aeronautica militare del Gabon", "text": ""}
{"id": "2719971", "revid": "43204", "url": "https://it.wikipedia.org/wiki?curid=2719971", "title": "Sloga Jugomagnat", "text": ""}
{"id": "2719972", "revid": "767487", "url": "https://it.wikipedia.org/wiki?curid=2719972", "title": "Coppa del mondo di ciclismo su strada 2003", "text": "La Coppa del mondo di ciclismo su strada 2003 fu la quindicesima edizione della competizione internazionale della Unione Ciclistica Internazionale. Composta da dieci eventi, si tenne tra il 22 marzo ed il 18 ottobre 2003. Venne vinta dall'italiano della Quick Step-Davitamon Paolo Bettini."}
{"id": "2719981", "revid": "115533", "url": "https://it.wikipedia.org/wiki?curid=2719981", "title": "Aeronautica militare della Giamaica", "text": ""}
{"id": "2719982", "revid": "115533", "url": "https://it.wikipedia.org/wiki?curid=2719982", "title": "Aeronautica militare giamaicana", "text": ""}
{"id": "2719983", "revid": "768068", "url": "https://it.wikipedia.org/wiki?curid=2719983", "title": "Romanze senza parole (Mendelssohn)", "text": "Le Romanze senza parole (titolo originale tedesco: Lieder ohne Worte) sono 48 brevi brani per pianoforte composti da Felix Mendelssohn tra il 1829 ed il 1845.\nFurono pubblicate in otto raccolte di sei brani ciascuna.\nComposizione e ricezione.\nGli otto volumi di Lied furono scritti in vari momenti della vita del compositore e pubblicati separatamente. I brani richiedono una tecnica accessibile: ci\u00f2 ha contribuito a rendere questi pezzi popolari in un periodo in cui l'utilizzo del pianoforte era molto diffuso nelle classi borghesi. I pezzi sono spesso in tempo ternario. \nIl primo volume fu pubblicato dalle edizioni Novello a Londra nel 1832. Inizialmente si chiamava M\"elodie Originali per il Pianoforte\". I pezzi ivi contenuti sono di genere romantico e hanno una breve durata. L'elemento innovativo \u00e8 il fatto che questi pezzi fossero senza parole. Probabilmente delle simili composizioni di Fanny, la sorella del compositore, diedero ispirazione a Mendelssohn.\nMendelssohn scrisse altre romanze senza parole che non incluse in questi volumi. Esse sono state pubblicate recentemente.\nNel 2008 il pianista italiano Roberto Prosseda ha registrato per la Decca un totale di 56 Lieder. Alcuni di essi non erano mai stati registrati prima.\nAltri compositori, su ispirazione di Mendelssohn, scrissero pezzi simili. Tra di essi si ricordano Charles Valentin Alkan, Anton Rubinstein, Ignaz Moscheles, Edvard Grieg e Mykola Lysenko. Nel 1924, poco prima di morire, Ferruccio Busoni, che aveva una grande stima del compositore, s'interess\u00f2 ai Lieder e progett\u00f2 di suonarli in una serie di concerti a Londra.\nPrimo volume, Op. 19b.\nFu composto tra il 1829 e il 1830. Molti dei titoli citati furono dati dal compositore. Alcuni di quelli presenti nelle altre edizioni probabilmente non sono suoi. I primi tre pezzi furono usati da Liszt per scrivere il \"Grande Pezzo da Cconcerto sulle romanze senza parole di Mendelssohn\" (\"Grosses Konzertst\u00fcck \u00fcber Mendelssohns Lieder ohne Worte\") per due pianoforti nel 1834, che esegu\u00ec con una sua allieva nell'aprile 1835.\nSecondo volume, Op. 30.\nFu composto tra il 1833 e il 1834 e dedicato ad Elisa von Woringen.\nTerzo volume, Op. 38.\nFu scritto tra il 1836 e il 1837 e dedicato a Rosa von Woringen.\nIl \"Duetto\" fu composto nel giugno 1836 a Francoforte, poco tempo dopo aver incontrato la sua futura moglie.\nQuarto volume, Op. 53.\nFu composto tra il 1839 e il 1841 e dedicato a Sophia Horsley.\nQuinto volume, Op. 62.\nFu scritto tra il 1842 e il 1844 e dedicato a Clara Schumann. Molti di questi pezzi e qualche altro Lied furono arrangiati dal compositore per due pianoforti. Il lavoro fu presentato alla Regina Vittoria.\nCambrewell Green \u00e8 il nome di un luogo londinese in cui Mendelssohn compose il pezzo mentre si trovava con i Benneckes, i parenti di sua moglie.\nSesto volume, Op. 67.\nFu composto tra il 1843 e il 1845, e dedicato a Sophie Rosen.\nSettimo volume, Op. 85.\nFu composto tra il 1844 e il 1845 e pubblicato postumo.\nOttavo volume, Op. 102.\nFu composto tra il 1842 e il 1845 e pubblicato postumo."}
{"id": "2719984", "revid": "115533", "url": "https://it.wikipedia.org/wiki?curid=2719984", "title": "Jamaica Air Force", "text": ""}
{"id": "2719986", "revid": "43204", "url": "https://it.wikipedia.org/wiki?curid=2719986", "title": "Newtown FC", "text": ""}
{"id": "2719987", "revid": "15756", "url": "https://it.wikipedia.org/wiki?curid=2719987", "title": "Braulidae", "text": "I Braulidi, nome scientifico Braulidae (1846), sono una piccola ed enigmatica famiglia di insetti dell'ordine dei Ditteri (Brachycera: Cyclorrhapha: Acalyptratae), rappresentata da sette specie commensali delle api, spesso impropriamente citate come parassite.\nLa specie pi\u00f9 rappresentativa, \"Braula coeca\" \u00e8 virtualmente cosmopolita, le altre hanno invece areali circoscritti o sono confuse facilmente con \"Braula coeca\". Il nome della famiglia fa in genere riferimento alla \"B. coeca\", al punto che alcune fonti considerano erroneamente la famiglia come monotipica.\nNomenclatura scientifica e comune.\nL'etimologia del nome scientifico, derivato dal greco \u03b2\u03c1\u03b1\u1fe6\u03bb\u03b1 (\"pidocchio\"), fa riferimento alla singolare etologia degli adulti, che, vivendo stabilmente sul corpo delle api, ricordano per attinenza il comune pidocchio dell'uomo.\nL'attribuzione della descrizione in ottemperanza al Codice Internazionale di Nomenclatura Zoologica \u00e8 controversa. Il nome Braulidae fu usato da Pascoe (1877) per la prima volta, ma altri Autori elevarono la specie \"Braula coeca\" ad un rango superiore, con differenti nomi, gi\u00e0 in date precedenti. Secondo Rohdendorf (1977) e James McAlpine (1989) l'attribuzione spetterebbe a Gerstaecker (1863) che, usando il nome Braulina, sarebbe stato il primo a considerare il rango di famiglia. In ottemperanza al principio di priorit\u00e0 applicato alla sinonimia, sancito nell'articolo 23 del Codice Internazionale di Nomenclatura Zoologica, la paternit\u00e0 spetterebbe tuttavia a Egger (1853), che us\u00f2 il nome Braulida; la priorit\u00e0 era stata acquisita nel 1846 dal nome Entomomibiti , derivato da \"Entomibia\", sinonimo minore di \"Braula\".\nL'associazione all'immagine del pidocchio \u00e8 ampiamente ricorrente anche nella terminologia comune in varie lingue. In italiano, la specie pi\u00f9 rappresentativa, \"Braula coeca\", \u00e8 nota con il nome comune di \"pidocchio delle api\", termine in realt\u00e0 applicato per estensione a qualsiasi membro della famiglia, praticamente indistinguibile per etologia e morfologia. Il riferimento al pidocchio e al suo ospite ricorre, ad esempio, nei nomi comuni in inglese (\"bee lice\"), in tedesco (\"bienenl\u00e4use\"), in francese (\"pou des abeilles\"), in spagnolo (\"piojo de la abeja\"), in portoghese (\"piolho das abelhas\").\nDescrizione.\nAdulti.\nGli adulti dei Braulidi presentano specificit\u00e0 morfologiche tali da renderli atipici nell'ambito dell'intero ordine dei Ditteri. L'elemento morfologico pi\u00f9 rilevante \u00e8 la completa assenza delle ali (atterismo), che seppure non esclusiva di questa famiglia, si accompagna ad una marcata differenziazione morfologica che interessa anche altre regioni del corpo, come il capo, i tarsi e l'addome. Caratteri invece correlati all'atterismo sono l'assenza degli ocelli e la semplificazione strutturale del torace. Il corpo \u00e8 di piccole dimensioni, leggermente depresso in senso dorso-ventrale, lungo 1-3 mm. Le \"Braula\" non sono pi\u00f9 lunghe di 1,7\u00a0mm, mentre le \"Megabraula\" arrivano ai 3\u00a0mm di lunghezza. La sagoma \u00e8 tozza e larga, con profilo ovale alla vista dall'alto; il tegumento, di colore variabile dal rossastro al bruno, \u00e8 marcatamente sclerificato e ricoperto da un fitto rivestimento di setole. Ad un'osservazione sommaria, un occhio inesperto pu\u00f2 facilmente confonderle con le pi\u00f9 temibili \"Varroa\".\nIl capo \u00e8 ampio, leggermente pi\u00f9 largo del torace, con un'ampia faccia che occupa gran parte del capo alla vista frontale. La sutura frontale \u00e8 molto marcata. \u00c8 privo di ocelli e occhi composti; questi ultimi sostituiti da macchie oculari situate dietro e un poco sopra l'inserzione delle antenne. Le antenne sono di tipo aristato, con inserzioni nettamente distanti tra loro, quasi ai lati del capo, e in fase di riposo sono alloggiate in un'infossatura. Lo scapo \u00e8 molto piccolo, il pedicello \u00e8 ben sviluppato, di forma subglobosa, e reca una setola dorsale, il primo flagellomero \u00e8 anch'esso subgloboso o reniforme, leggermente pi\u00f9 grande del pedicello. L'arista \u00e8 uniarticolata, breve ma robusta nel genere \"Braula\", ridotta ad un piccolo fiocco in \"Megabraula\". Il clipeo \u00e8 ampio, l'apparato boccale \u00e8 breve e largo, con palpi mascellari ben sviluppati.\nIl torace \u00e8 notevolmente differenziato, rispetto alla morfologia tipica dei Brachiceri, come conseguenza dell'atterismo secondario di questa famiglia. Ha uno sviluppo ridotto in lunghezza e non presenta la complessa differenziazione degli scleriti mesotoracici tipica dei ditteri alati e posteriormente \u00e8 connesso armonicamente all'addome senza un'apparente differenziazione morfologica fra le due regioni. Lo scutello \u00e8 assente e sul dorso sono presenti sei paia di robuste setole, pi\u00f9 evidenti delle altre, non interpretabili secondo la nomenclatura convenzionale applicata alla chetotassi dei Ditteri. Le pleure sono glabre. Del tutto assenti sia le ali sia i bilancieri.\nLe zampe sono robuste, relativamente lunghe rispetto al corpo, con femori ingrossati. Le coxe delle zampe medie e posteriori sono nettamente distanziate da quelle del lato opposto. Tutti gli articoli delle zampe sono rivestiti da una diffusa copertura di setole, ma nei femori \u00e8 pi\u00f9 evidente un ciuffo di setole pi\u00f9 lunghe e robuste sul lato dorsale dell'estremit\u00e0 distale. I tarsi sono profondamente modificati, composti da cinque segmenti brevi, larghi e appiattiti. Le unghie sono trasformate in due ampi e robusti pettini composti da 22-32 denti in \"Braula\" e 33-41 in \"Megabraula\", ricurvi ventralmente all'indietro. I pulvilli sono peduncolati e manca l'appendice mediana (arolio o empodio).\nL'addome \u00e8 composto da cinque uriti apparenti, per la fusione dei primi due tergiti; \u00e8 largo e convesso e presenta una diffusa copertura di setole fra cui emerge una serie di setole pi\u00f9 robuste ai lati. La conformazione e lo sviluppo degli scleriti addominali \u00e8 un'altra peculiarit\u00e0 di questa famiglia.\nGli uriti terminali del maschio sono simmetrici e hanno gli scleriti ridotti e solo leggermente sclerificati. Le femmine hanno gli uriti terminali, dal settimo all'ottavo, membranosi o poco sclerificati e si ritraggono telescopicamente all'interno del sesto.\nStadi giovanili.\nL'uovo \u00e8 di dimensioni grandi rispetto a quelle delle femmine ed ha una forma ovale, di 0,6-0,8\u00a0mm di lunghezza e circa 0,3\u00a0mm di diametro.\nLa larva \u00e8 apoda e cilindrica, leggermente pi\u00f9 sottile nella parte anteriore, ottusa e arrotondata all'estremit\u00e0 posteriore, provvista di un solo paio di spiracoli (sistema metapneustico) in tutti gli stadi larvali. La larva di terza et\u00e0 di \"Braula coeca\" \u00e8 lunga poco pi\u00f9 di 2\u00a0mm. Il tegumento mostra un'evidente metameria e presenta serie di brevi papille sensoriali, allineate trasversalmente, sui segmenti toracici e sul primo segmento addominale e sull'ultimo.\nIl pupario ha una dimensione media dell'ordine di 1,5\u00a0mm, \u00e8 depresso in senso dorso-ventrale e alla vista dorsale presenta un profilo piriforme, con la parte cefalo-toracica, corrispondente ai primi tre segmenti, pi\u00f9 stretta. La parete del pupario \u00e8 solo debolmente sclerificata.\nBiologia.\nLa relazione trofica con gli insetti di maggiore importanza economica ha suscitato un largo interesse fra gli entomologi, perci\u00f2 esiste una ricca documentazione sulla biologia e l'etologia di questi singolari ditteri, prodotta in quasi un secolo di osservazioni. I Braulidi sono talvolta impropriamente citati come parassiti delle api ma in realt\u00e0 si tratta di una relazione trofica di commensalismo. H\u00f6vemeyer (2000) riporta il comportamento trofico dei Braulidi fra i casi di cleptoparassitismo. Gli adulti si insediano sul corpo delle operaie o, preferibilmente, della regina, stazionando in genere fra il torace e l'addome e spostandosi solo per carpire il cibo dall'apparato boccale dell'ospite. Per nutrirsi si portano infatti sul capo dell'ospite, insediandosi alla base delle mandibole o del \"labium\", e introducono il loro labbro inferiore nella cavit\u00e0 orale dell'ape, assorbendo l'alimento dell'ospite, frammisto alla sua saliva, per mezzo dei \"labella\".\nIl ciclo biologico si svolge con una sola generazione l'anno, con svernamento allo stadio di adulto e riproduzione in primavera. Le ovodeposizioni hanno inizio in tarda primavera e si protraggono fino all'estate inoltrata. Le femmine depongono le uova nelle celle da miele del favo: \"Braula coeca\" depone sulla superficie interna degli opercoli, \"Braula schmitzi\" sulla superficie esterna. Le larve scavano inizialmente una galleria filiforme nella cera che interessa una sola cella, ma nel corso dello sviluppo la mina si espande fino ad interessare pi\u00f9 celle. Il nutrimento \u00e8 costituito da miele, granuli di polline e detriti organici inglobati nella cera, ma non \u00e8 stata accertata l'incidenza ponderale dei singoli componenti sulla dieta complessiva.\nAl termine dello sviluppo, la larva matura pratica un'erosione circolare nella parete della mina, allo scopo di preparare la via d'uscita per l'adulto, ma lascia un sottile opercolo, poi si impupa restando all'interno della galleria. Al termine della ninfosi, l'adulto sfarfalla esercitando una pressione sull'opercolo della mina e abbandona la cella.\nSubito dopo lo sfarfallamento, l'adulto cerca un ospite fra le operaie o la stessa regina e vi si insedia. La conformazione delle unghie, a pettine, \u00e8 un fondamentale adattamento morfofunzionale indispensabile per attaccarsi stabilmente alla peluria dell'ospite e, nello stesso tempo, spostarsi velocemente sul suo corpo o passare da un ospite all'altro. In genere, un'operaia non porta pi\u00f9 di 2-3 ditteri, mentre sulla regina possono insediarsi di norma una decina di adulti o, eccezionalmente, anche fino a pi\u00f9 di 30 adulti. L'infestazione della regina ricorre pi\u00f9 intensa in tarda estate e inizio autunno. La preferenza mostrata dai braulidi nei confronti della regina \u00e8 di natura alimentare: i ditteri si alimentano anche a spese dei feromoni emessi dalla regina e mostrano una preferenza per i componenti nutritivi della dieta specifica dei reali.\nLa propagazione delle infestazioni da una colonia all'altra si svolgerebbe per mezzo di vari meccanismi: la sciamatura, la predazione di colonie forti sulle colonie deboli, il trasferimento di telaini infestati da un'arnia ad un'altra.\nSistematica.\nL'estrema specificit\u00e0 dei Braulidae ha storicamente reso difficile e alquanto controverso l'inquadramento sistematico di questi ditteri nell'ambito dell'ordine. Nell'Ottocento era nota solo la specie \"Braula coeca\", descritta da Nitzsch agli inizi del secolo.\nIl primo tentativo di inquadramento tassonomico nei \"taxa\" di rango superiore risale allo stesso Nitzsch, che colloc\u00f2 il genere \"Braula\" nella sezione Pupipara. Quella dei Pupipara era la terza sezione, oltre ad Acalyptratae e Calyptratae, in cui si suddividevano gli Schizophora e comprendeva famiglie che attualmente trovano collocazione nei Calyptratae e negli Acalyptratae. Carattere comune a tutti i Pupipara \u00e8 la viviparit\u00e0. In realt\u00e0, gi\u00e0 nell'Ottocento, Leuckart (1858), basandosi su deduzioni relative ad un esame comparato dell'apparato riproduttore femminile, e successivamente M\u00fcggenburg (1892) sostenevano l'oviparit\u00e0 di \"Braula coeca\". Malgrado questi contributi, la presunta oviparit\u00e0 di \"B. coeca\" non fu pienamente accertata e questi ditteri furono trattati fra i Pupipara, da diversi Autori, per oltre un secolo.\nL'oviparit\u00e0 di \"B. coeca\" fu effettivamente accertata da Skaife (1822), ma per decenni, oltre alla gi\u00e0 citata inclusione fra i Pupipara, vi furono svariati inquadramenti tassonomici pi\u00f9 o meno condivisi: il genere \"Braula\" fu infatti messo in relazione, secondo l'autore, con varie famiglie, appartenenti sia agli Aschiza sia agli Schizophora Acalyptratae.\nL'introduzione della tassonomia su base filogenetica non risolse le incertezze riferite a questi ditteri e la famiglia ha trovato svariate collocazioni, in funzione dell'interpretazione delle sue relazioni filogenetiche o degli schemi generali adottati in ambito di tassonomia degli Schizophora: Hennig (1958) colloc\u00f2 inizialmente i Braulidae nella superfamiglia Milichioidea, Colless &amp; David McAlpine (1970), riunendo i Milichioidea e i Drosophiloidea \"sensu Hennig\", classificarono i Braulidae nella superfamiglia Drosophiloidea, Griffiths (1972) li tratt\u00f2 come \"incertae sedis\", ma considerava plausibile l'inserimento fra i Lonchaeoidea o i Lauxanioidea o in una superfamiglia propria, ancora Hennig (1973) rivedeva la sua precedente classificazione mettendoli fra gli Acalyptratae \"incertae sedis\", Rohdendorf nelle sue pubblicazioni dal 1961 al 1977 elevava i Braulidae al rango di infraordine, con il nome Braulomorpha.\nL'impianto tassonomico di James McAlpine nel terzo volume del Manual of Nearctic Diptera (1989), largamente adottato dagli anni novanta in poi, colloca infine i Braulidae nella superfamiglia Carnoidea. Malgrado sussistano ancora forti incertezze sulle effettive relazioni filogenetiche tra i Braulidae e gli altri Schizofori, al momento la posizione tassonomica di McAlpine resta la pi\u00f9 accreditata, anche se \"incertae sedis\".\nOltre alla posizione sistematica, la famiglia Braulidae \u00e8 stata oggetto di incertezze e controversie anche in merito alla sua suddivisione. Gli insetti del genere \"Braula\" mostrano in effetti una sostanziale uniformit\u00e0 morfologica che ne rende difficile la discriminazione a livello di specie. \u00c8 largamente condivisa l'ipotesi che il genere abbia un'origine paleartica e che si sia inevitabilmente diffuso in tutto il mondo con l'espansione dell'apicoltura come attivit\u00e0 economica. Le altre specie segnalate in letteratura hanno areali pi\u00f9 o meno circoscritti, alcune di esse sono state sinonimizzate o ridotte a sottospecie di \"B. coeca\", oppure, come nel caso di alcune \"Braula\" classificate negli anni trenta da \u00d6r\u00f6si P\u00e1l, non offrono una sufficiente attendibilit\u00e0 a causa della perdita degli esemplari usati come olotipi. Secondo alcuni Autori, in effetti, la famiglia si sarebbe dovuta identificare probabilmente con la sola specie \"Braula coeca\" e ancora oggi sussiste la necessit\u00e0 di una revisione della tassonomia del genere. A prescindere dall'effettivo numero di specie appartenenti al genere \"Braula\", nel 1986 sono stati classificati due nuovi braulidi che sotto l'aspetto morfologico ed etologico si differenziano pi\u00f9 o meno marcatamente da quelli finora conosciuti e vengono perci\u00f2 inserite in un genere distinto. Allo stato attuale sono riconosciute come valide sette specie, di cui cinque attribuite al genere \"Braula\" e due al genere \"Megabraula\":\nFilogenesi.\nIl notevole grado di incertezza relativo alla posizione tassonomica dei Braulidae \u00e8 una conseguenza della difficolt\u00e0 di definire una relazione filogenetica fondata su solide basi. In proposito l'unico tentativo degno di nota \u00e8 quello di James McAlpine (1989) che individu\u00f2 una quindicina di caratteri plesiomorfici, alcuni apomorfici per giustificare l'inclusione fra i Carnoidea. Secondo McAlpine, i Braulidae formerebbero con gli Australimyzidae un clade collegato alla famiglia dei Carnidae, ma questa ipotesi non ha riscosso un largo consenso, soprattutto alla luce della recente revisione della filogenesi dei Carnoidea, operata da Buck nel 2006. Le attuali conoscenze, se da un lato non escludono l'appartenenza dei Braulidae al clade dei Carnoidea, da un altro non permettono di definire una collocazione certa, perci\u00f2 si tende a considerare la famiglia come \"incertae sedis\".\nDistribuzione.\nCome detto in precedenza, si ritiene che la famiglia dei Braulidae sia di origine paleartica e che sia diventata virtualmente cosmopolita contestualmente alla diffusione dell'apicoltura nelle varie regioni della Terra: l'esportazione di famiglie di api da un continente all'altro avrebbe pertanto consentito l'introduzione accidentale del dittero in aree in cui era assente.\nTre sono le specie ad ampia distribuzione: a \"Braula coeca\", segnalata in tutte le regioni zoogeografiche della Terra, si affiancano, secondo le regioni, \"Braula schmitzi\" e \"Braula orientalis\". La prima \u00e8 segnalata come specie diffusa nell'ecozona neotropicale e in varie regioni del Paleartico occidentale, la seconda nel Paleartico orientale e in alcune regioni del Paleartico occidentale, fra cui il Medio Oriente, il Nordafrica e alcune aree dell'Europa, non bene accertate a causa delle informazioni contrastanti fra le diverse fonti.\nLe altre specie del genere \"Braula\" hanno diffusione pi\u00f9 limitata ma in proposito va specificato che si tratta di olotipi per i quali andrebbe meglio definita la collocazione sistematica: \"B. kohli\" e \"B. pretoriensis\" sono infatti specie afrotropicali segnalate rispettivamente in Congo, la prima, e in Sudafrica, Tanzania e Congo. La presenza del genere \"Megabraula\" \u00e8 invece limitata all'ecozona orientale, in quanto ritrovate solo in Nepal.\nIn Italia sono presenti solo \"B. coeca\" e \"B. schmitzi\", quest'ultima limitatamente al nord. Nessuna delle due specie sarebbe segnalata in Sardegna.\nImportanza economica.\nLe opinioni sulla rilevanza della dannosit\u00e0 dei Braulidi sono contrastanti, ma in generale prevale l'opinione che questi ditteri rappresentino un'avversit\u00e0 minore delle api e di modesta rilevanza economica, specie se i Braulidi vengono messi a confronto con altri antagonisti o commensali pi\u00f9 dannosi.\nL'attivit\u00e0 del braulide adulto, infatti, non crea un danno diretto all'ospite, non essendoci un rapporto di parassitismo vero e proprio: la sottrazione di alimenti dalla sua bocca non comporta uno stato di denutrizione per l'ape e l'incidenza della sottrazione di miele, dalla produzione complessiva della famiglia, \u00e8 irrilevante. Solo la presenza sulla regina, in caso di elevato numero di individui, pu\u00f2 provocare uno stato di denutrizione cronico che, in casi estremi, ha effetti letali. D'altra parte \u00e8 stato osservato che la presenza di braulidi irrita l'ospite e lo disturba nella sua ordinaria attivit\u00e0. Questo fenomeno \u00e8 preoccupante solo se l'ospite \u00e8 la regina, in quanto un eccessivo numero di braulidi ne pu\u00f2 provocare una sottoalimentazione e comprometterne la fecondit\u00e0. La presenza di braulidi nell'alveare diventa perci\u00f2 problematica solo in caso di elevati livelli di popolazione, in quanto si ripercuotono sul potenziale riproduttivo della famiglia e pi\u00f9 o meno direttamente, sulla produttivit\u00e0. \u00c8 stata messa in evidenza anche una correlazione inversa tra potenziale riproduttivo della colonia e livello di infestazione da braulidi, in quanto le infestazioni di braulidi tendono ad essere pi\u00f9 massicce nelle colonie deboli; secondo Ferrar (1987) questa correlazione va per\u00f2 interpretata come una conseguenza della debolezza della famiglia pi\u00f9 che una vera e propria causa.\nLa dannosit\u00e0 delle larve va vista solo in prospettiva. I danni diretti causati dalle larve sono marginali anche in caso di elevate infestazioni, in quanto la loro attivit\u00e0 trofica si esercita quasi esclusivamente sulla cera e la sottrazione di miele ha un'incidenza irrilevante. Massicce infestazioni si possono per\u00f2 considerare preoccupanti soprattutto in estate inoltrata, in quanto aumenta la probabilit\u00e0 che gli adulti si possano insediare in numero elevato sulla regina.\nMetodi di difesa.\nLa lotta mirata a combattere le infestazioni di braulidi, in generale, non \u00e8 necessaria per i seguenti motivi:\nLa lotta mirata si pu\u00f2 eseguire con trattamenti di fumigazione a base di estratto di tabacco, tuttavia si ricorre a questi interventi solo in caso di gravi infestazioni che possono pregiudicare la sopravvivenza stessa della famiglia a causa di un eccessivo indebolimento. Pi\u00f9 efficace si rivela invece la prevenzione, da attuarsi rimuovendo, in piena estate, i telaini infestati al fine di eliminare le larve con la fusione della cera: un abbattimento della popolazione di larve in estate riduce il livello della popolazione di adulti svernanti limitando perci\u00f2 il potenziale riproduttivo del braulide nella primavera successiva."}
{"id": "2719988", "revid": "125324427", "url": "https://it.wikipedia.org/wiki?curid=2719988", "title": "Snowflake (Arizona)", "text": "Snowflake \u00e8 un villaggio nella contea di Navajo in Arizona, nel sudovest degli Stati Uniti d'America. Venne fondato nel 1878 da William Jordan Flake e da Erastus Snow, pionieri mormoni e colonizzatori. Secondo stime del Census Bureau del 2006, il villaggio avrebbe 4.958 abitanti.\nSnowflake si trova a 40\u00a0km a sud della Interstate 40 (in precedenza dalla U.S. Route 66), che si raggiunge grazie alla Highway 77. La ferrovia Apache Railway fornisce servizi di trasporto merci.\nIl paese e l'area circostante hanno avuto una crescita sostenuta. Esiste un campo di golf con 18 buche al quale \u00e8 stato aggiunto un ulteriore campo con 9 buche. L'edificio principale \u00e8 lo Snowflake Arizona Temple, costruito dalla Chiesa mormone nel 2002. Ad est del villaggio, sin dagli anni ottanta, una consistente comunit\u00e0 di persone soffre della sindrome di sensibilit\u00e0 chimica multipla.\nSnowflake ha un clima con quattro stagioni ben definite con un'estate calda (a volte torrida), un autunno mite, l'inverno da mite a freddo ed una primavera ventosa. Le temperature pi\u00f9 alte si situano attorno ai 32\u00a0\u00b0C in luglio-agosto e da \u22121\u00a0\u00b0C a 13\u00a0\u00b0C in dicembre-gennaio.\nGeografia fisica.\nSecondo lo United States Census Bureau, il villaggio ha un'area totale di 79,9 km\u00b2, di questi 79,8\u00a0km\u00b2 sono costituiti da terreni e circa 0,1\u00a0km\u00b2 sono corpi acquosi (0,16%).\nSociet\u00e0.\nEvoluzione demografica.\nSecondo il censimento del 2000, vi erano 4.460 persone, 1.312 case, e 1.070 famiglie residenti nel villaggio. La densit\u00e0 di popolazione era di 55,9 persone per chilometro quadrato. Pi\u00f9 dell'85% della popolazione si definisce etnicamente bianca.\nIl reddito medio per famiglia era di 42.500$. Gli uomini avevano un reddito di 30.517$ contro i 21.164$ delle donne. Il reddito pro capite del villaggio era di 13.391$. Circa il 10,4% delle famiglie e il 15,0% della popolazione si trovavano sotto la soglia di povert\u00e0, includendo il 18,7% di quelli sotto l'et\u00e0 di 18 anni e il 14,1% di quelli con pi\u00f9 di 65 anni.\nSnowflake nella cultura di massa.\nIl villaggio \u00e8 noto per il caso di Travis Walton, un falegname che nel 1975 venne ritrovato in stato di shock dopo essere sparito per cinque giorni e che raccont\u00f2 di essere stato rapito dagli alieni. L'evento fu fonte di ispirazione per il film di fantascienza del 1993 \"Bagliori nel buio\" (\"Fire in the Sky\"). Accenni al villaggio di Snowflake sono presenti anche nel film giallo del 2001 \"Brigham City\" e nel film di guerra del 2004 \"Saints and Soldiers\".\nIstruzione.\nSnowflake fa parte dello Snowflake Unified School District. Le scuole che servono l'area sono la Highland Primary School, la Snowflake Intermediate School, e la Snowflake High School."}
{"id": "2719989", "revid": "767487", "url": "https://it.wikipedia.org/wiki?curid=2719989", "title": "Coppa del mondo di ciclismo su strada 2004", "text": "La Coppa del mondo di ciclismo su strada 2004 fu la sedicesima ed ultima edizione della competizione internazionale della Unione Ciclistica Internazionale. Composta da dieci eventi, si tenne tra il 20 marzo ed il 16 ottobre 2004. Venne vinta dall'italiano della Quick Step-Davitamon Paolo Bettini."}
{"id": "2719990", "revid": "767487", "url": "https://it.wikipedia.org/wiki?curid=2719990", "title": "Thiago Feltri", "text": " "}
{"id": "2719994", "revid": "31360", "url": "https://it.wikipedia.org/wiki?curid=2719994", "title": "Navajo County", "text": ""}
{"id": "2719995", "revid": "287204", "url": "https://it.wikipedia.org/wiki?curid=2719995", "title": "Fudbalski Klub Sloga Jugomagnat", "text": "FK Sloga Jugomagnat (in lingua macedone \u0424\u041a \u0421\u043b\u043e\u0433\u0430 \u0408\u0443\u0433\u043e\u043c\u0430\u0433\u043d\u0430\u0442, nome completo Fudbalski Klub Sloga Jugomagnat) era una societ\u00e0 calcistica macedone con sede nella capitale Skopje. Fondato nel 1927, al momento della sua radiazione il club militava nella massima serie del campionato macedone. Vanta 3 titoli nazionali e 3 vittorie nella Coppa di Macedonia. Nell'anno corrente 2009-2010 la squadra \u00e8 stata radiata in seconda divisione perch\u00e9 non si \u00e8 presentata per pi\u00f9 di 2 partite consecutive e insieme all FK Makedonija Gjor\u010de Petrov, boicottando il campionato in segno di protesta contro la rielezione di Haralampie Had\u017ei-Risteski a presidente della Federazione calcistica della Repubblica di Macedonia.\nNel 2012 il club si fuse con l'FK Albarsa dando vita all'KF Shkupi."}
{"id": "2719997", "revid": "2187", "url": "https://it.wikipedia.org/wiki?curid=2719997", "title": "Giovanni Giuseppe della Croce", "text": ""}
{"id": "2719999", "revid": "48344", "url": "https://it.wikipedia.org/wiki?curid=2719999", "title": "Infrapiedi", "text": ""}
{"id": "2720001", "revid": "484362", "url": "https://it.wikipedia.org/wiki?curid=2720001", "title": "Sancia di Maiorca", "text": ""}
{"id": "2720003", "revid": "106908", "url": "https://it.wikipedia.org/wiki?curid=2720003", "title": "Andr\u00e9 Bourvil", "text": ""}
{"id": "2720005", "revid": "1843882", "url": "https://it.wikipedia.org/wiki?curid=2720005", "title": "Circondario di Fermo", "text": "Il circondario di Fermo era uno dei circondari in cui era suddivisa la provincia di Ascoli Piceno. Confinava a ovest e a nord con la provincia di Macerata (circondario di Macerata), a est con il Mar Adriatico e a sud con il circondario di Ascoli Piceno.\nStoria.\nIl circondario di Fermo fu istituito dal decreto Minghetti del 22 dicembre 1860, a parziale compensazione della soppressione della provincia di Fermo nel quadro della riorganizzazione territoriale delle Marche. La scelta del governo piemontese fu lungamente contestata dalla cittadinanza del capoluogo.\nIl circondario di Fermo venne soppresso nel 1926 e il territorio assegnato al circondario di Ascoli Piceno.\nGeografia fisica.\nTerritorio.\nIl territorio del circondario corrispondeva esattamente a quello della preesistente provincia pontificia (delegazione di Fermo). Nonostante la ricostituzione, nel 2004, della soppressa provincia di Fermo, i due ambiti territoriali non sono perfettamente coincidenti. Erede della storica suddivisione amministrativa \u00e8 invece il circondario del tribunale di Fermo, che esercita la propria giurisdizione entro i medesimi confini.\nSuddivisione amministrativa.\nIl circondario di Fermo si divideva in 7 mandamenti e 47 comuni complessivi (1860), ridotti a 43 entro il 1877."}
{"id": "2720010", "revid": "339392", "url": "https://it.wikipedia.org/wiki?curid=2720010", "title": "Cubo medusa", "text": ""}
{"id": "2720011", "revid": "287204", "url": "https://it.wikipedia.org/wiki?curid=2720011", "title": "Fracchia (Spino d'Adda)", "text": "Fracchia \u00e8 una localit\u00e0 del comune lombardo di Spino d'Adda.\nStoria.\nLa localit\u00e0 \u00e8 un borgo agricolo di antica origine, da sempre legato al Contado di Lodi.\nIn et\u00e0 napoleonica (1809-16) Fracchia fu frazione di Spino, recuperando l'autonomia con la costituzione del Regno Lombardo-Veneto.\nAll'Unit\u00e0 d'Italia (1861) il comune contava 216 abitanti. Nel 1868 Fracchia fu aggregata definitivamente a Spino d'Adda."}
{"id": "2720015", "revid": "2039260", "url": "https://it.wikipedia.org/wiki?curid=2720015", "title": "Fine settimana", "text": "Il fine settimana o fine-settimana, calco morfologico dell'inglese \"weekend\", \u00e8 una locuzione che indica il periodo conclusivo della settimana, costituito dai giorni di sabato e domenica; di consueto tale fase settimanale \u00e8 dedicata al riposo e allo svago.\nLa locuzione \u00e8 usata come sostantivo maschile invariabile, nonostante i lemmi \u00abfine\u00bb e \u00absettimana\u00bb siano femminili. Anche se pi\u00f9 raramente, a volte l'espressione \u00e8 usata come sostantivo femminile.\nIn riferimento al termine week-end \u2039u\u032f\u00ecik \u00e8nd\u203a locuz. ingl. [comp. di week \u00absettimana\u00bb e end \u00abfine\u00bb] (pl. week-ends \u2039... \u00e8nd\u222b\u203a), usata in ital. come s. m. \u2013 Fine settimana, come periodo di riposo dal lavoro e di svago o vacanza (pu\u00f2 comprendere il sabato pomeriggio e la domenica, o l\u2019intero sabato e la domenica): trascorrere il w.-e. al mare, in campagna; l\u2019esodo del week-end."}
{"id": "2720016", "revid": "28749089", "url": "https://it.wikipedia.org/wiki?curid=2720016", "title": "Valle del Topino", "text": ""}
{"id": "2720019", "revid": "339392", "url": "https://it.wikipedia.org/wiki?curid=2720019", "title": "Dunaferr FC", "text": ""}
{"id": "2720020", "revid": "51032", "url": "https://it.wikipedia.org/wiki?curid=2720020", "title": "Sig. Rossi", "text": ""}
{"id": "2720023", "revid": "33528", "url": "https://it.wikipedia.org/wiki?curid=2720023", "title": "Piantagioni", "text": ""}
{"id": "2720026", "revid": "115584878", "url": "https://it.wikipedia.org/wiki?curid=2720026", "title": "Duna\u00fajv\u00e1ros Futball Club", "text": "Il Duna\u00fajv\u00e1ros Futball Club era una societ\u00e0 calcistica di Duna\u00fajv\u00e1ros, in Ungheria.\nFondata nel 1952 con il nome di \"Szt\u00e1linv\u00e1rosi Vasm\u00fb \u00c9p\u00edt\u00f5k\" (Szt\u00e1linv\u00e1ros era il vecchio nome della citt\u00e0, ai tempi dell'influenza sovietica), al momento del suo scioglimento militante nella seconda divisione nazionale, la \"Nemzeti Bajnoks\u00e1g II\", ha vinto 1 titolo nazionale con il nome di \"Dunaferr Sport Egyes\u00fclet\", dal nome della societ\u00e0 detenente all'epoca la propriet\u00e0 della squadra.\nDopo lo scioglimento l'unica squadra calcistica a rimanere nella citt\u00e0 \u00e8 il Duna\u00fajv\u00e1ros PASE fondato nel 1998 e attualmente dopo alcuni anni passati nella massima serie magiara, milita in NBII.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020."}
{"id": "2720028", "revid": "339392", "url": "https://it.wikipedia.org/wiki?curid=2720028", "title": "V\u00e1ci FC", "text": ""}
{"id": "2720035", "revid": "33528", "url": "https://it.wikipedia.org/wiki?curid=2720035", "title": "Quaderno", "text": ""}
{"id": "2720037", "revid": "1543377", "url": "https://it.wikipedia.org/wiki?curid=2720037", "title": "Armoriale delle famiglie italiane (Ci-Cl)", "text": "Questo \u00e8 l'armoriale delle famiglie italiane il cui cognome inizia con le lettere che vanno da Ci a Cl.\nBibliografia.\n(2) - Dizionario araldico di P. GUELFI CAMAIANI, Milano, Editore Ulrico Hoepli, 1940\n(4) - Enciclopedia Storico-Nobiliare Italiana di V. SPRETI, 1928-1936\n(5) - Manuale di araldica di Fabrizio DI MONTAUTO, Firenze, Edizioni Polistampa, 1999\n(10) - Storia della nobilt\u00e0 in Sardegna di Francesco Floris e Sergio Serra, Edizioni della torre, 2007\n(13) - Archivio di Stato di Firenze\n(14) - \n(15) - Blasonario subalpino\n(16) - Il portale del sud\n(17) - Nobiliario di Sicilia di Antonio Mango di Casalgerardo, 1915-1970 versione su web\n(19) - Nobili napoletani\n(26) - Famiglie nobili di Sicilia\n(27) - Raccolta di armi gentilizie di diverse famiglie di Montefalco di F. DEGLI ABBATI, 1795\n(28) - Wappen portal\n(30) - Stemmario di Rutigliano\n(31) - Enrico Ottonello, \"Gli stemmi di cittadinanza della magnifica comunit\u00e0 di Ovada\", Ovada, Accademia Urbense, 2005\n(33) - Stemmario vesuviano\n(34) - Luigi Nardini, \"Raccolta di stemmi di Famiglie Patrizie, di Pontefici, di Principi, di Dignit\u00e0 Ecclesiastiche e Governative che interessano la Storia della Citt\u00e0 di Urbino\", conservata presso Univ. Bibl. Area Umanistica di Urbino."}
{"id": "2720044", "revid": "486946", "url": "https://it.wikipedia.org/wiki?curid=2720044", "title": "Lotto (ciclismo)", "text": ""}
{"id": "2720047", "revid": "1566286", "url": "https://it.wikipedia.org/wiki?curid=2720047", "title": "Isabelle Pasco", "text": "Biografia.\nNel 1987 \u00e8 apparsa sulle pagine di \"Playmen\".\nHa impersonato il ruolo di una domatrice nel film \"Roselyne et les lions\" di Jean-Jacques Beineix.\nVita privata.\n\u00c8 stata sposata con l'attore Tch\u00e9ky Karyo. "}
{"id": "2720048", "revid": "62004", "url": "https://it.wikipedia.org/wiki?curid=2720048", "title": "TVM-Bison Kit", "text": ""}
{"id": "2720049", "revid": "62004", "url": "https://it.wikipedia.org/wiki?curid=2720049", "title": "Mapei-Clas", "text": ""}
{"id": "2720050", "revid": "71433", "url": "https://it.wikipedia.org/wiki?curid=2720050", "title": "Prospero's Books", "text": ""}
{"id": "2720051", "revid": "486946", "url": "https://it.wikipedia.org/wiki?curid=2720051", "title": "Lotto-Mavic-MBK", "text": ""}
{"id": "2720052", "revid": "62004", "url": "https://it.wikipedia.org/wiki?curid=2720052", "title": "Carrera Jeans-Vagabond", "text": ""}
{"id": "2720053", "revid": "62004", "url": "https://it.wikipedia.org/wiki?curid=2720053", "title": "Carrera Jeans-Tassoni", "text": ""}
{"id": "2720056", "revid": "124020351", "url": "https://it.wikipedia.org/wiki?curid=2720056", "title": "Jacques Courtois", "text": "Biografia.\nJacques Courtois nacque nel febbraio del 1621 a Saint-Hippolyte, nella Franca Contea, all'epoca dominio degli Asburgo di Spagna. Ricevette le prime lezioni di pittura dal padre Jean-Pierre che avvi\u00f2 alla pittura anche i due fratelli di Jacques, Guillaume e Jean-Fran\u00e7ois. Condotto ancora giovane (1635) a Milano, serv\u00ec per tre anni nell'esercito spagnolo disegnando fra marce e battaglie, sul modello di Jacques Callot, scene di combattimento, paesaggi e costumi guerreschi. Poi, lasciate le armi e trasferitosi nel 1639 a Bologna, entr\u00f2 alla scuola del pittore lorenese J\u00e9r\u00f4me Colom\u00e8s e successivamente a quelle di Guido Reni e di Francesco Albani, passando dalla pittura di battaglie ai soggetti mitologici e religiosi. Ma ritorn\u00f2 presto al alle scene di battaglia durante un breve soggiorno a Firenze presso due pittori olandesi, Crabat e Mons\u00f9 Montagna, e a Roma, seguendo l'esempio di Michelangelo Cerquozzi, il migliore pittore di battaglie vivente in Italia nei primi decenni del '600.\nGiunse a Roma intorno al 1639-1640 e inizialmente visse nel monastero di Santa Croce in Gerusalemme per intercessione dell'abate milanese Don Ilarione Rancati. L'abate fu anche determinante per assicurare le prime commissioni ufficiali di Courtois, come il grande affresco del miracolo dei pani e dei pesci nel refettorio del monastero (1641).\nA Roma strinse amicizia anche con Pieter van Laer, detto il Bamboccio, al quale talora sembr\u00f2 ispirarsi nelle sue scene popolari; nella pittura religiosa non fu estraneo agli influssi di Pietro da Cortona. Alla morte della moglie Maria Vaiani, ritorn\u00f2 per breve tempo in patria e di l\u00e0, dopo un lungo viaggio durato ben tre anni, torn\u00f2 in Italia: a Venezia, dove fu chiamato da Nicol\u00f2 Sagredo per dipingere nella sua galleria storie sacre; a Bergamo, dove soggiorn\u00f2 ininterrottamente presso i conti Vecchi dal 1647 al 1649, lasciandovi parecchie \"Battaglie\", due pale d'altare e un bellissimo ritratto di armigero; a Firenze, protetto e onorato di molte commissioni da Mattias de' Medici. Nel 1657 entr\u00f2 nella Compagnia di Ges\u00f9 a Roma, visse nel noviziato di S.Andrea a Monte Cavallo e presso la Casa dei Gesuiti. Una delle prime realizzazioni di questo periodo fu la serie di sei \"battaglie vinte per l'intercessione della Vergine Maria\" che si trovano nella Cappella primaria del Collegio Romano. Contribu\u00ec anche alla decorazione murale dei corridoi degli appartamenti di Sant'Ignazio (la casa professa di Ges\u00f9). Nel 1672, su richiesta del Superiore Generale, prepar\u00f2 gli schizzi per la decorazione dell'abside della Chiesa del Ges\u00f9, ma non pot\u00e9 portare a termine l'opera a causa del declinare della sua salute. Mor\u00ec a Roma il 14 novembre 1676.\nGian Lorenzo Bernini cos\u00ec comment\u00f2: \"Tra i pittori di quel tempo in Europa , nessuno ha eguagliato Courtois nell'espressione grafica dell'orrore della battaglia\"."}
{"id": "2720057", "revid": "158286", "url": "https://it.wikipedia.org/wiki?curid=2720057", "title": "CSC-Tiscali", "text": ""}
{"id": "2720074", "revid": "62004", "url": "https://it.wikipedia.org/wiki?curid=2720074", "title": "Coppa delle Nazioni Juniors UCI", "text": "La Coppa delle Nazioni Juniors UCI (fr. \"UCI Coupe des Nations Juniors\"), introdotta nel 2008, riguarda solo i giovani ciclismo di 17 e 18 anni. Riservata alle squadre nazionali, al 2016 conta di otto prove alle quali si aggiungono i Campionati del mondo di ciclismo su strada Juniores e i Campionati continentali in linea Juniores. La competizione ha preso il posto della Coppa del mondo UCI Juniors, organizzata dal 1994 al 2007."}
{"id": "2720075", "revid": "122246", "url": "https://it.wikipedia.org/wiki?curid=2720075", "title": "Juan Cuda", "text": ""}
{"id": "2720076", "revid": "30813292", "url": "https://it.wikipedia.org/wiki?curid=2720076", "title": "Camera arbitrale", "text": ""}
{"id": "2720079", "revid": "287204", "url": "https://it.wikipedia.org/wiki?curid=2720079", "title": "Richard Wilson", "text": ""}
{"id": "2720080", "revid": "51032", "url": "https://it.wikipedia.org/wiki?curid=2720080", "title": "Gianbologna", "text": ""}
{"id": "2720083", "revid": "599013", "url": "https://it.wikipedia.org/wiki?curid=2720083", "title": "Ruben Nembhard", "text": ""}
{"id": "2720085", "revid": "757396", "url": "https://it.wikipedia.org/wiki?curid=2720085", "title": "Victoria Libertas Pallacanestro 2009-2010", "text": "Questa voce raccoglie le informazioni riguardanti la Victoria Libertas Pallacanestro nelle competizioni ufficiali della stagione 2009-2010.\nStagione.\nLa stagione 2009-2010 della Victoria Libertas Pallacanestro, sponsorizzata \"Scavolini-Spar\", \u00e8 la 51\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise di modificare il regolamento riguardo al numero di giocatori stranieri da schierare contemporaneamente in campo. Si potevano iscrivere a referto 6 giocatori stranieri di cui massimo 3 non appartenenti a Paesi appartenenti alla FIBA Europe.\nRoster.\n\"Aggiornato al 11 gennaio 2022.\""}
{"id": "2720088", "revid": "110157", "url": "https://it.wikipedia.org/wiki?curid=2720088", "title": "Agency (Montana)", "text": "Agency \u00e8 un villaggio census-designated place (CDP) nella contea di Hill, Montana, Stati Uniti. Nel 2000 la popolazione contava 324 abitanti.\nGeografia fisica.\nSecondo i dati dell'ufficio statistico statunitense, l'area della CDP misura 22.2\u00a0km\u00b2, dei quali solo lo 0.12% \u00e8 formato da acque.\nSociet\u00e0.\nEvoluzione demografica.\nSecondo i dati raccolti durante il censimento del 2000, Agency \u00e8 popolata da 324 persone, 79 nuclei familiari, e 65 famiglie residenti nella CDP. La densit\u00e0 di popolazione \u00e8 di 14.6 persone per chilometro quadrato. Sono state registrate 90 unit\u00e0 abitative con una densit\u00e0 media di 4.1 per chilometro quadrato. La composizione razziale della CDP ha registrato una percentuale di 5,56% bianchi, 93,52% nativi americani, 0,31% asiatici, e 0.62% discendenti da due o pi\u00f9 razze.\nDei 79 nuclei familiari, il 44,3% ha figli di et\u00e0 inferiore ai 18 anni che vivono con loro, il 49,4% sono coppie sposate che vivono insieme, il 24,1% \u00e8 composto da donne con marito assente, e il 17,7% non sono considerate famiglie. Il 15,2% di tutti i nuclei familiari sono composti da single e il 6,3% ha qualcuno che vive da solo tra chi ha 65 anni di et\u00e0 o pi\u00f9. La dimensione media della famiglia \u00e8 di 4.10.\nNel CDP la popolazione presenta una distribuzione con il 45,4% di et\u00e0 inferiore a 18 anni, l'8% dai 18 ai 24 anni, il 26,5% dai 25 ai 44, il 13,3% dai 45 ai 64, e il 6,8% oltre i 65 anni di et\u00e0 o pi\u00f9. L'et\u00e0 media \u00e8 21 anni. Per ogni 100 donne ci sono 103,8 maschi. Per ogni 100 donne sopra i 18 anni, ci sono 98,9 maschi.\nIl reddito medio per un nucleo di convivenza (persone che abitano nella stessa unit\u00e0 abitativa) nella CDP era di 22.308, dollari e il reddito medio per una famiglia era 35.000 dollari. I maschi hanno un reddito medio di 22.917 dollari contro $ 31.250 delle donne. Il reddito pro capite per la CDP era di 12.990 dollari. Circa 15,0% delle famiglie e il 23,9% della popolazione erano al di sotto della soglia di povert\u00e0, tra i quali il 37,7% sono quelli sotto 18 anni e il 31,0% sono quelli dai 65 anni in su."}
{"id": "2720089", "revid": "228587", "url": "https://it.wikipedia.org/wiki?curid=2720089", "title": "Dipartimento del Ticino", "text": "Il dipartimento del Ticino fu uno dei dipartimenti italiani creati in et\u00e0 napoleonica su modello di quelli francesi, esistito brevemente dal 1797 al 1798.\nCapoluogo era la citt\u00e0 di Pavia.\nStoria.\nIl dipartimento del Ticino fu creato l'8 luglio 1797, come suddivisione amministrativa della neonata Repubblica Cisalpina. L\"'amministrazione centrale\" fu affidata ad un direttorio di cinque membri nominati da Napoleone e sorvegliati da un \"commissario\" del governo.\nIl territorio corrispondeva a quello della vecchia provincia di Pavia della Lombardia austriaca nella sua forma ampliata voluta da Giuseppe II nel 1786 ma poi ridotta nel 1791 dopo la sua morte, ed aggiungendovi questa volta anche Locate oltre che i grossi borghi lodigiani di confine di Sant'Angelo e San Colombano.\nIl 1\u00ba settembre 1798, con la nuova suddivisione della Repubblica Cisalpina conseguente al colpo di Stato conservatore, il dipartimento fu soppresso e il suo territorio annesso al dipartimento d'Olona, tranne Chignolo e Pieve Porto Morone destinate all'Alto Po."}
{"id": "2720090", "revid": "267046", "url": "https://it.wikipedia.org/wiki?curid=2720090", "title": "Segni di fuoco", "text": "Nello zodiaco e nell'astrologia occidentale, i segni di fuoco costituiscono la triplicit\u00e0 associata all'omonimo elemento.\nCaratteristiche.\nI tre segni zodiacali collegati con l'elemento fiammante sono Ariete (primo segno dell'oroscopo), Leone (quinto segno) e Sagittario (nono segno). Caratteristiche comunemente associate al fuoco sono energia e vitalit\u00e0, cui fanno da contraltare esuberanza e testardaggine. Pianeti domiciliati nei tre segni di fuoco sono rispettivamente Marte, Sole e Giove. \nNella dottrina dei temperamenti corrispondono al tipo collerico.\nPer le sue intrinseche qualit\u00e0 il fuoco \u00e8 opposto all'acqua.\nRapporto con le stagioni.\nSullo zodiaco i segni di fuoco risultano invece opposti e complementari a quelli d'aria, da cui traggono anche alimento (il fuoco si nutre dell'aria):\nIl fuoco \u00e8 assente dalla stagione invernale, nella quale prevale il freddo. I segni associati ad elementi leggeri quali appunto il fuoco e l'aria sono definiti \u00abpositivi\u00bb o maschili."}
{"id": "2720096", "revid": "85130071", "url": "https://it.wikipedia.org/wiki?curid=2720096", "title": "Tonotopia", "text": "La Tonotopia (dal greco tono- e topos = luogo: luogo dei toni) \u00e8 una distribuzione spaziale di dove i suoni sono percepiti, trasmessi o ricevuti. Si riferisce al fatto che i toni tra di loro vicini in termini di frequenza sono rappresentati topologicamente nel cervello da neuroni vicini tra di loro. Le mappe tonotopiche sono un caso particolare di una organizzazione topografica.\n\u00c8 presente tonotopia nella coclea all'interno della membrana basilare, una struttura presente dentro l'orecchio interno che invia le informazioni sui suoni al cervello. \n\u00c8 presente tonotopia anche nella Corteccia cerebrale uditiva, la parte del cervello che riceve ed interpreta le informazioni sui suoni."}
{"id": "2720101", "revid": "1318658", "url": "https://it.wikipedia.org/wiki?curid=2720101", "title": "Richard Wilson (attore 1936)", "text": "Doppiatori italiani.\nNelle versioni in italiano dei suoi lavori, Richard Wilson \u00e8 stato doppiato da:\nDa doppiatore \u00e8 sostituito da:"}
{"id": "2720104", "revid": "59976", "url": "https://it.wikipedia.org/wiki?curid=2720104", "title": "Caricatore universale per cellulari", "text": ""}
{"id": "2720105", "revid": "484362", "url": "https://it.wikipedia.org/wiki?curid=2720105", "title": "Churrigueresque", "text": ""}
{"id": "2720109", "revid": "115533", "url": "https://it.wikipedia.org/wiki?curid=2720109", "title": "Aeronautica militare del Sudan", "text": ""}
{"id": "2720110", "revid": "1543377", "url": "https://it.wikipedia.org/wiki?curid=2720110", "title": "Novemail-Histor", "text": "La Novemail-Histor, nota in precedenza come Panasonic, era una squadra maschile francese di ciclismo su strada, attiva tra i professionisti dal 1984 al 1994.\nNata su iniziativa dell'olandese Peter Post, gi\u00e0 direttore sportivo della disciolta TI-Raleigh, e basata nei Paesi Bassi, fu sponsorizzata per nove anni da Panasonic, mentre nelle ultime due stagioni fu nota come Novemail. Ottenne i principali successi soprattutto nelle classiche, con campioni come Eric Vanderaerden, Eric Van Lancker, Eddy Planckaert, Maurizio Fondriest e Olaf Ludwig (questi ultimi due capaci di vincere la Coppa del mondo in maglia Panasonic). Al Tour de France la squadra ottenne due vittorie nella classifica a punti della corsa, nel 1986 con Vanderaerden e nel 1990 con Olaf Ludwig, mentre al Giro d'Italia, nelle edizioni 1987 e 1988, salirono sul podio finale Erik Breukink e Robert Millar.\nStoria.\nLa squadra venne fondata dall'ex ciclista olandese Peter Post grazie alla sponsorizzazione di Panasonic, marchio giapponese di elettronica di consumo. Post fino al 1983 era stato il team manager della TI-Raleigh, ma aveva poi sciolto il team a seguito di contrasti con il capitano Jan Raas, che di l\u00ec a poi si sarebbe ritirato dalle corse e sarebbe divenuto il manager della Kwantum Hallen-Yoko; i ciclisti della TI-Raleigh si erano quindi divisi tra le due nuove squadre: sette avevano seguito Post nella nuova Panasonic e sei Raas alla Kwantum Hallen.\nNelle nove stagioni come Panasonic la squadra vinse numerose classiche, fra cui i Giri delle Fiandre 1984 e 1985 con Johan Lammerts e Eric Vanderaerden, le Parigi-Roubaix 1987, 1989 e 1990 ad opera rispettivamente di Eric Vanderaerden, Jean-Marie Wampers e Eddy Planckaert, la Liegi-Bastogne-Liegi 1990 con Eric Van Lancker, le Gand-Wevelgem 1985 e 1987 con Eric Vanderaerden e Teun van Vliet, e le Amstel Gold Race 1989 e 1992 con Van Lancker e Olaf Ludwig. Nel 1991, inoltre, Fondriest e la Panasonic vinsero la classifica individuale e quella a squadre della Coppa del mondo; doppietta fu anche l'anno dopo, questa volta con Olaf Ludwig a primeggiare tra i singoli. Diversi altri importanti ciclisti, soprattutto olandesi ma non solo, militarono nella squadra: tra essi Gert-Jan Theunisse, Erik Breukink, Steven Rooks, Robert Millar, Phil Anderson, Jean-Paul van Poppel e Vja\u010deslav Ekimov, che portarono vittorie in diverse frazioni al Tour de France, al Giro d'Italia e alla Vuelta a Espa\u00f1a, oltre che in gare a tappe e classiche minori.\nNel 1993 a Panasonic subentr\u00f2 un nuovo sponsor francese, Novemail, azienda di vernici, ma la squadra fu ridimensionata, con solo sette conferme dal vecchio team; arrivarono comunque numerosi ciclisti, soprattutto francesi, tra cui Charly Mottet e tre compagni dalla disciolta RMO. I successi non mancarono, specialmente con Wilfried Nelissen, vincitore dell'Omloop Het Volk e di una tappa al Tour de France; anche nel 1994 fu Nelissen il plurivincitore, con una dozzina di successi, fra cui quelli all'Omloop Het Volk e nel campionato nazionale belga.\nAl termine del 1994 la squadra si sciolse e i ciclisti si sparpagliarono in diversi team; lo stesso Post abbandon\u00f2 l'attivit\u00e0 di direttore sportivo."}
{"id": "2720111", "revid": "62004", "url": "https://it.wikipedia.org/wiki?curid=2720111", "title": "Panasonic (ciclismo)", "text": ""}
{"id": "2720112", "revid": "74801", "url": "https://it.wikipedia.org/wiki?curid=2720112", "title": "Desmon Farmer", "text": "\u00c8 il cugino di Demetrius Calip."}
{"id": "2720113", "revid": "123323811", "url": "https://it.wikipedia.org/wiki?curid=2720113", "title": "Gli indifferenti (miniserie televisiva)", "text": "Gli indifferenti \u00e8 una miniserie televisiva del 1988 prodotta da Ciro Ippolito per il mercato televisivo italiano e britannico (con il titolo \"A Time of Indifference\") e distribuita in Italia da Fininvest.\nCaratteristiche.\nGirata a colori, con sonoro doppiato in lingua italiana ed in lingua inglese, la miniserie \u00e8 stata diretta da Mauro Bolognini e tratta dal romanzo omonimo di Alberto Moravia che gi\u00e0 aveva ispirato nel 1964 un film dal medesimo titolo - \"Gli indifferenti\", appunto - diretto da Citto Maselli. Lo stesso Bolognini \u00e8 stato, insieme a Enrico Medioli, l'autore della sceneggiatura, fedele alla lettera del soggetto originale.\nLe musiche che accompagnano la \"fiction\" televisiva sono state firmate da Ennio Morricone mentre la fotografia \u00e8 dovuta a Ennio Guarnieri ed il montaggio ad Alessandro Lucidi.\nSoggetto.\nIl soggetto della \"fiction\" \u00e8 trattato in maniera aderente al testo originale di Moravia, disincantato spaccato di una certa societ\u00e0 decadente. Nella fattispecie, viene focalizzata l'entit\u00e0 familiare degli Ardengo, un tempo parte della borghesia, ma poi travolti da una crisi finanziaria. \u00c8 Leo Merumeci, personaggio cinico e privo di scrupoli, a minacciare pi\u00f9 da vicino il patrimonio familiare: per raggiungere il suo scopo egli non esita a interrompere la sua relazione con la vedova Ardengo per prendere come amante la figlia Carla, nonostante l'opposizione dell'altro figlio, Michele.\nIl cast.\nLa miniserie \u00e8 stata interpretata, oltre ai protagonisti, anche da (in ordine alfabetico):"}
{"id": "2720117", "revid": "115533", "url": "https://it.wikipedia.org/wiki?curid=2720117", "title": "Aeronautica militare della Nigeria", "text": ""}
{"id": "2720118", "revid": "300067", "url": "https://it.wikipedia.org/wiki?curid=2720118", "title": "Kelvin Rivers", "text": ""}
{"id": "2720126", "revid": "339392", "url": "https://it.wikipedia.org/wiki?curid=2720126", "title": "Novell (ciclismo)", "text": ""}
{"id": "2720127", "revid": "124123", "url": "https://it.wikipedia.org/wiki?curid=2720127", "title": "Andrea Alessi (scultore)", "text": "Biografia.\nAndrea Alessi, figlio di Niccol\u00f2, nato ad Alessio o Durazzo, in Albania Veneta, nell'attuale Albania, ha vissuto la maggior parte della vita in Dalmazia tra Spalato, Tra\u00f9, Zara, nei territori che furono dominio della Repubblica di Venezia.\nFu anche attivo tra il 1440 e il 1490 tra Venezia, Ancona e le Tremiti, dove realizz\u00f2 sculture e oper\u00f2 come architetto.\nAlessi fu discepolo di Giorgio Orsini da Sebenico.\nIl suo lavoro pi\u00f9 noto, realizzato insieme allo scultore e architetto fiorentino Niccol\u00f2 di Giovanni Fiorentino attivo in quegli anni in Dalmazia, \u00e8 l'espansione della cappella del Beato Giovanni di Tra\u00f9 nel 1468 e la scultura del relativo battistero.\nProprio come la Cattedrale di San Giacomo a Sebenico, era composta di grossi blocchi di pietra, caratterizzata da un'armonia dell'architettura e della scultura secondo gli ideali antichi."}
{"id": "2720130", "revid": "73843", "url": "https://it.wikipedia.org/wiki?curid=2720130", "title": "Processo ad Agostino Tassi per lo stupro di Artemisia Gentileschi", "text": "Il processo ad Agostino Tassi per lo stupro di Artemisia Gentileschi fu intentato da Orazio Gentileschi alla fine del febbraio 1612 a Roma.\nOrazio Gentileschi era un pittore di origini pisane al tempo attivo a Roma, Tassi era un pittore paesaggista arrivato da poco in citt\u00e0, che collaborava con Orazio e frequentava abitualmente la sua casa. L'accusa \u00e8 lo stupro, avvenuto almeno un anno prima, della figlia Artemisia Gentileschi, anche lei pittrice. La vicenda era stata taciuta per molto tempo; quando finalmente Gentileschi decide di sporgere denuncia, l'evento suscita numerose dicerie, tanto che in pi\u00f9 occasioni il processo si trasforma in uno strumento di diffamazione di Artemisia che, vista con sospetto per aver taciuto per tanto tempo, \u00e8 ritenuta consenziente dall'opinione pubblica.\nAgostino Tassi: la collaborazione con Orazio e la personalit\u00e0.\nAgostino Tassi doveva essere arrivato a Roma intorno al 1610. Scipione Borghese commission\u00f2 a lui e ad Orazio la decorazione della loggia del Casino delle Muse, lavoro che inizi\u00f2 nel settembre 1611, quindi dopo la violenza ai danni di Artemisia. Nello stesso periodo, Orazio spendeva molte energie per promuovere la figlia (basti pensare alla lettera alla granduchessa di Toscana Cristina di Lorena) e per favorirle l'accesso a un'istruzione pi\u00f9 completa. Dopo il rifiuto da parte dell'Accademia dei Pittori, secondo alcune fonti Orazio si rivolse al collega Tassi, maestro di prospettiva appena giunto a Roma, ammirato per le competenze d'avanguardia: questi accett\u00f2 di istruire Artemisia. In \"Artemisia\", Luciano Berti definisce Tassi \"\u00abuno smargiasso, un avventuriero, un soggetto da galera\u00bb, \u00abun ostentatore di gran tono e intimo dei potenti\u00bb\". Berti pare essersi fatto un'opinione ben precisa di come si svilupp\u00f2 esattamente il rapporto tra l'artista e la ragazza, schierandosi palesemente dalla parte di quest'ultima e descrivendo il pittore addirittura come un \"puttaniere\" che aveva sfruttato Artemisia e l'aveva \"circuita\" con il suo carisma.\nI biografi contemporanei descrissero Tassi con pi\u00f9 indulgenza, sottolineandone l'ingegno. Lo stesso Gentileschi, nella sopracitata lettera a Cristina di Lorena, lo descrisse come un poco di buono, raccontandole delle sue tre sorelle prostitute, dell'incesto con la cognata (anche lei descritta come una meretrice) e dei due fratelli, anche loro con precedenti penali (uno era stato impiccato, l'altro condannato all'esilio per aver fatto da mezzano ai sodomiti). Dopo il processo, Passeri racconta che i rapporti tra Tassi e Gentileschi si rasserenarono, tanto che tornarono a lavorare insieme. La natura dei rapporti tra i due \u00e8 complicata dalla deposizione di Antonio Mazzantino, decoratore che lavorava al Casino delle Muse: i due, nell'estate 1611, erano in amicizia. Non c'\u00e8 invece alcuna fonte che ci informi della presenza di Artemisia al cantiere, ma \u00e8 plausibile che sia Tassi che Gentileschi abbiano taciuto su questo aspetto nelle loro deposizioni.\nLo stupro e lo sviluppo della relazione.\nLo stupro di Agostino Tassi su Artemisia Gentileschi del 1611 ha dato luogo a una delle cosiddette \"causes c\u00e9l\u00e8bres\" del Seicento, epoca ricca di artisti maledetti e boh\u00e9mien. Il reato \u00e8 ampiamente documentato dalle testimonianze raccolte al processo dell'anno successivo, iniziato nel marzo 1612 e durato sette mesi. Sotto giuramento, Artemisia sostenne di aver subito una violenza sessuale da parte di Tassi il 6 maggio 1611. In un interrogatorio la pittrice raccont\u00f2 delle frequenti visite di Tassi nella sua casa e della sospetta amicizia che egli aveva stretto con Tuzia, locataria del padre Orazio. Secondo il suo racconto, Agostino l'avrebbe a lungo corteggiata con insistenza, avvalendosi dei consigli dell'amico Cosimo Quorli, furiere, e della stessa Tuzia.\nLa difesa del Tassi insinu\u00f2 una promiscuit\u00e0 della pittrice, accusa a cui Artemisia ribatt\u00e9 con disprezzo di essere vergine al momento della deflorazione forzata subita da Tassi. Artemisia fu sottoposta alla \u00abtortura della Sibilla\u00bb (\"sibille\"), cosiddetta perch\u00e9 attraverso essa si voleva ottenere la verit\u00e0. Fu comunque smentita dalla visita ginecologica di due ostetriche ordinata dal giudice: non era pi\u00f9 vergine da tempo. L'accusa approfitt\u00f2 della nuova prova per ribadire la promiscuit\u00e0 sessuale della giovane pittrice, che a sua volta si difese appassionatamente accusando ripetute violenze.\nTuzia, inquilina dei Gentileschi dall'aprile 1610, port\u00f2 una testimonianza sorprendentemente svantaggiosa per Artemisia, descrivendo i liberi costumi della pittrice e contrapponendole il comportamento dignitoso del Tassi, nonch\u00e9 la fedele lealt\u00e0 al padre di lei. Artemisia accus\u00f2 il colpo: Tuzia era per lei - ragazza orfana di madre, unica femmina tra quattro figli - il riferimento principale. Ci\u00f2 pu\u00f2 spiegare perch\u00e9 in molti quadri, di datazione immediatamente successiva al processo, la pittrice includa il tema della solidariet\u00e0 femminile. Dopo lo stupro in maggio, Tassi promise ad Artemisia di sposarla, e quest'ultima dovette credergli: il matrimonio era l'unico mezzo per riabilitarla nella societ\u00e0 e per cancellare l'onta della violenza e l'\"impurit\u00e0\" che ne derivava. Tassi \u00e8 descritto nelle fonti come uomo ammaliante, di circa trent'anni al momento dello stupro: \u00e8 plausibile che Artemisia avesse ormai riposto fiducia in lui, tanto pi\u00f9 che egli ostacolava ogni legame con altri uomini.\nNei mesi successivi il pittore, per\u00f2, evit\u00f2 accuratamente di farsi vedere in pubblico con la Gentileschi, e continu\u00f2 gli incontri amorosi nell'intimit\u00e0 degli appartamenti di lei, complice la discretezza di Tuzia. Elizabeth Cohen ha condotto uno studio approfondito sul complesso sistema di \"codici d'onore\" vigente a Roma agli inizi del Seicento: Artemisia fu violentata all'interno della casa di Orazio, fattore che aggravava la situazione e comprometteva oltremodo l'onore di Gentileschi. Secondo la studiosa, il reato di violenza sessuale nella prima et\u00e0 moderna in Italia non era percepito come aggressione alla donna.\nLe promesse di Tassi.\nGli storici dell'arte che hanno approfondito la biografia di Artemisia Gentileschi sono propensi a credere ad una passione tra lei ed Agostino Tassi. Durante il processo Artemisia sostenne che Agostino l'aveva violentata una prima volta, salvo poi prometterle che le avrebbe salvato l'onore sposandola. \u00c8 da precisare che Tassi a Roma , noto come celibe, in realt\u00e0 era sposato e gi\u00e0 in precedenza era stato coinvolto in cause giudiziarie per un incesto con la cognata. Artemisia, credendolo disimpegnato, afferm\u00f2 che Tassi l'aveva rassicurata pi\u00f9 volte sul fatto che l'avrebbe sposata, \"\u00abe con questa promessa mi ha indotto a consentir doppo amorevolmente pi\u00f9 volte alle sue voglie\u00bb\". Orazio conferm\u00f2 che Agostino aveva promesso ad Artemisia il matrimonio, tanto da confidarlo a Cristina di Lorena nella lettera del 1612, nella quale le diceva che Tassi avrebbe voluto condurre con s\u00e9 Artemisia a Firenze per farla conoscere alle personalit\u00e0 di spicco della citt\u00e0.\nIl processo.\nL'esitazione di Gentileschi e la causa scatenante.\nAlla fine del febbraio 1612 Orazio Gentileschi denunci\u00f2 Agostino Tassi per lo stupro della figlia, avvenuto a maggio del 1611. Il processo inizi\u00f2 a marzo e si protrasse fino ad ottobre, concludendosi poi con la condanna di Tassi. Il denunciante scrisse una supplica al papa Paolo V per istituire il processo contro il violentatore, con la consulenza del notaio Giovan Battista Stiattesi. Gentileschi accusava Tassi della deflorazione e il suo amico Cosimo Quorli di essersi reso suo complice e di aver trafugato alcuni quadri, firmando una falsa cessione a nome di Artemisia:\nLa decisione di Gentileschi di denunciare Tassi dopo cos\u00ec tanto tempo dallo stupro scaten\u00f2 un circolo di dicerie e pettegolezzi nel quartiere in cui i Gentileschi abitavano. D'altra parte, la denuncia era la scelta pi\u00f9 vantaggiosa, perch\u00e9 spesso i processi per stupro si risolvevano con l'elargizione di una dote da parte del colpevole, che ristabiliva immediatamente l'onore della donna violentata e aumentavano per lei le possibilit\u00e0 di un matrimonio con un gentiluomo. Artemisia giustific\u00f2 il ritardo dicendo di aver incalzato Tassi a mantenere la sua promessa di matrimonio per tutto quel tempo; la testimonianza di Giovambattista Stiattesi ravviv\u00f2 lo scandalo, dal momento che egli sosteneva che Tassi non aveva tenuto fede alla promessa per via di un accordo con il suo benefattore, Cosimo Quorli, che a sua volta rivendicava la paternit\u00e0 di Artemisia e affermava di aver cercato di possederla. Tutto ci\u00f2 contribu\u00ec a ritardare una risoluzione del processo.\nAttraverso le testimonianze raccolte si venne a sapere che Quorli aveva cercato di estorcere a Tassi il quadro che questi aveva ricevuto da Artemisia. Resta tutt'oggi ignoto se Artemisia avesse donato di sua spontanea volont\u00e0 il quadro (raffigurante una \"Iuditta di capace grandezza\" che - come si ricava dalla maggior parte delle deposizioni - era stato da lei dipinto), anche perch\u00e9 Orazio si rivendic\u00f2 suo autore. Eva Menzio ha suggerito l'ipotesi che Orazio si sia deciso nel febbraio 1612 a denunciare Tassi - finalmente - proprio nel momento in cui Tassi entra in possesso del quadro (tralasciando le modalit\u00e0 con cui ci\u00f2 avviene).\nSe il quadro sia stato davvero la molla che ha spinto Gentileschi padre ad accusare il collega, per Gianni Papi \u00e8 difficile da spiegare: l'accusa di stupro sarebbe stata, a questo punto, inventata per rovinare Tassi? Difficile crederlo dal momento che Artemisia fu sottoposta a maldicenze ed umiliazioni di ogni genere, mettendo in serio pericolo la dignit\u00e0 di pittrice che aveva faticosamente - grazie soprattutto al padre - conquistato. La Garrard ha avallato l'ipotesi che il quadro fosse la prima raffigurazione del soggetto di Giuditta da parte di Artemisia (soggetto visitatissimo da entrambi i Gentileschi), copia della \"Giuditta e la sua ancella con la testa di Oloferne\" conservata a Hartford e datata 1610-12. Proprio questa copia, secondo la Garrard, sarebbe il quadro oggetto della disputa.\nL'accusa: la deposizione di Artemisia Gentileschi.\nIl 28 marzo 1612 Francesco Bulgarello interrog\u00f2 per la prima volta Artemisia sui rapporti con Tassi e sulla vicenda dello stupro. La ragazza spieg\u00f2 con lucidit\u00e0 e dignit\u00e0 i fatti, forse preventivamente consigliata su come comportarsi dall'amico Giovan Battista Stiattesi, che gi\u00e0 aveva aiutato Orazio nello stilare la supplica a Paolo V necessaria ad istituire il processo. Artemisia esord\u00ec a raccontare affermando di immaginare il motivo dell'interrogatorio, perch\u00e9 pochi giorni prima era stata arrestata Tuzia, che abitava al secondo piano della loro casa in via Santo Spirito in Sassia. In questo interrogatorio la pittrice accus\u00f2 Tuzia di averla mandata tra le braccia di Tassi, ben conscia del rapporto che avevano instaurato. Secondo la pittrice, Tuzia l'aveva persuasa a fidarsi di quell'uomo cos\u00ec galante, lusingandola e dicendole che sarebbero stati bene insieme.\nQueste parole la spinsero ad iniziare un contatto con Tassi, che in uno dei loro primi incontri la inform\u00f2 che sul suo conto giravano dicerie a causa dei racconti goliardici di un garzone di Orazio, un tale Francesco che si vantava di averla avuta. Agostino giustific\u00f2 il proprio zelo nell'informarla con la lealt\u00e0 e la stima che nutriva verso Orazio. Artemisia prosegu\u00ec raccontando che il giorno seguente a questo incontro vennero a farle visita Agostino Tassi e Cosimo Quorli; la presenza di quest'ultimo la infastidiva visibilmente e la pittrice reag\u00ec sdegnata al suo consiglio di accettare la corte di Agostino. Quorli allora l'apostrof\u00f2 con modi sgarbati e oltraggiosi: \"\u00abN'avete dato a tanti ne potete dar'anco a lui\u00bb\". La giovane disse di essere stata colpita da questo episodio, tanto che per alcuni giorni si mostr\u00f2 pensierosa: Orazio se ne preoccup\u00f2 e chiese a Tuzia di accompagnare la figlia fuori di casa per farla svagare.\nSecondo la testimonianza della pittrice, le due donne si recarono alla Chiesa di San Giovanni; l\u00ec incontrarono Quorli e Tassi e quest'ultimo insistette per riaccompagnare Artemisia a casa. La ragazza testimoni\u00f2 di averglielo impedito e che lui si limit\u00f2 a seguirla da lontano, fino a casa. Una volta arrivati, Tassi si lament\u00f2 della sua scarsa considerazione per lui e afferm\u00f2 che se ne sarebbe pentita; Artemisia ribatt\u00e9 che chi la voleva doveva sposarla. Artemisia depose che il giorno seguente Tassi si present\u00f2 di nuovo nei suoi appartamenti e, trovandola a dipingere, le tolse dalle mani la tavolozza ed intim\u00f2 a Tuzia di lasciarli soli: Tuzia se ne and\u00f2, nonostante la preghiera di Artemisia di non abbandonarla. Artemisia raccont\u00f2 che ancor prima che l'amica fosse uscita dalla stanza, Agostino aveva poggiato la testa sul suo seno: una volta rimasti soli, Tassi le intim\u00f2 di passeggiare con lui per la stanza.\nArrivati alla porta, la serr\u00f2 a chiave e spinse Artemisia sul letto. Bloccandola in modo che non potesse serrare le gambe e che non potesse urlare, cerc\u00f2 con violenza di penetrarla, mentre lei tentava di chiedere aiuto. Artemisia raccont\u00f2 che per difendersi gli graffi\u00f2 la faccia, cerc\u00f2 di fargli male e gli strapp\u00f2 i capelli; Tassi continu\u00f2 e la violent\u00f2. Terminata la violenza, Artemisia lo fer\u00ec con un coltello, poi scoppi\u00f2 a piangere; Tassi allora cerc\u00f2 di calmarla dicendole: \u00abDatemi la mano che vi prometto di sposarvi come solo uscito dal laberinto che sono\u00bb. Questa raccomandazione ebbe il potere di tranquillizzare la giovane, tanto che in questa deposizione dichiar\u00f2 che \u00abcon questa promessa mi ha indotto a consentir doppo amorevolmente pi\u00f9 volte alle sue voglie che questa promessa anco me l'ha pi\u00f9 volte riconfermata; e perch'io doppo hebbi notitia che lui haveva moglie mi dolsi seco di questo tradimento e lui sempre me l'ha negato dicendomi che non haveva moglie e sempre m'ha confermato che altro che lui non m'haveva presa. E questo \u00e8 quanto \u00e8 passato tra detto Agostino e me\u00bb.\nPer avvalorare la propria testimonianza, Artemisia ribad\u00ec la sua assoluta inesperienza sessuale per mettere a tacere le accuse e le dicerie che le erano state rivolte: in particolare dichiar\u00f2 a Francesco Bulgarello, dietro precisa domanda, che non sapeva perch\u00e9 avesse sanguinato e di averne chiesto spiegazione al Tassi, che le aveva risposto \u00abche veniva perch'io ero di povera complessione\u00bb. Bulgarello le chiese se aveva mai ricevuto doni o denaro per avere rapporti con Tassi: la pittrice neg\u00f2 decisamente, affermando che si erano scambiati dei doni solo in occasione del Natale 1611, \u00abch\u00e9 quello che facevo seco lo facevo solo che m'havesse a sposare vedendomi da lui vittuperata\u00bb.\nLa pittrice concluse l'interrogatorio sostenendo che tutti i rapporti avuti con Agostino erano sempre avvenuti nella sua casa (sia quando abitava in via della Croce, sia nella nuova dimora in via Santo Spirito in Sassia); neg\u00f2 rapporti con altri uomini, in particolare con Cosimo Quorli: \u00ab\u00c8 ben vero che Cosmo ha fatto tutte le sue forze per havermi innanzi e doppo che Agostino mi havesse, ma mai io ho voluto consentire, et una volta in particolare venne a casa mia doppo che avveo avuto che fare con Agostino e fece tutte le sue forze per volermi sforzare ma non gli riusc\u00ec\u00bb. Artemisia seppe solo in un secondo momento che Tassi era sposato (e le fu detto che la donna era ancora viva); fino ad allora, era persuasa che Tassi non l'avesse voluta sposare perch\u00e9 disgustato dai tentativi di violenza che Quorli aveva cercato di farle. L'interrogatorio si concluse con un'accusa di cospirazione alle sue spalle a Quorli, Tassi e Tuzia, rivelatale dal padrino Pietro Rinaldi: \u00abla sera innanzi che Agostino fosse preso preggione venne con Cosmo da Tutia e tutti tre insieme s'accordorno et instruirno di quello che dovevano dire se fossero stati presi\u00bb.\nLa visita ginecologica.\nSu ordine del giudice, le levatrici Diambra e Caterina visitarono Artemisia per appurare se fosse ancora vergine e, in caso contrario, da quanto avesse perso la verginit\u00e0. Le due donne depositarono che era stata deflorata e Caterina aggiunse: \u00abtrovo che lei \u00e8 sverginata perch\u00e9 il velo e panno verginale \u00e8 rotto, e questo \u00e8 stato da un tempo in qua e non di fresco\u00bb.\nLa difesa: l'interrogatorio ad Agostino Tassi.\nAgostino Tassi fu interrogato pi\u00f9 volte nel carcere di Corte Savella. In ogni deposizione neg\u00f2 di aver avuto rapporti carnali con Artemisia e spesso cerc\u00f2 di depistare le indagini, indicando pi\u00f9 e pi\u00f9 uomini a cui Artemisia si era accompagnata, tra cui Giovan Battista Stiattesi, che aveva testimoniato contro di lui. Inoltre, dipinse l'allieva come una donna insaziabile, \"pari alla madre\" (che non aveva conosciuto: Artemisia ne era rimasta orfana da bambina, quando lui non era ancora giunto a Roma).\nInterrogatorio del 26 marzo 1612.\nNella prima inquisizione Tassi esord\u00ec dicendo di non immaginare il motivo per cui era stato imprigionato. A rispettiva domanda, rispose di essere stato incarcerato gi\u00e0 in passato ingiustamente per motivi futili e un'altra volta perch\u00e9 accusato di aver avuto rapporti carnali con la cognata Costanza. Tassi rifer\u00ec di essere giunto a Roma circa diciotto mesi prima e di avere parenti nella citt\u00e0, tra cui la cognata Costanza e il marito di lei. Interrogato sulla moglie, Maria Cannodoli, disse di non sapere in quali circostanze era morta perch\u00e9 l'aveva lasciata ed era andato via dalla Toscana. Successivamente specific\u00f2 che lei lo aveva derubato ed era fuggita e lui l'aveva lasciata andare \"alle forche\". Riguardo alle amicizie a Roma, Tassi rispose di aver stretto legami con Cosimo Quorli, con il compagno di lui Francesco, con Gentileschi, con Stiattesi e Orazio Borgiani, ma di non sapere ora come si fossero evoluti i rapporti. Accus\u00f2 Gentileschi e Stiattesi di non avergli restituito soldi che egli aveva prestato loro e precis\u00f2 di aver conosciuto Stiattesi in quanto cugino di Quorli.\nInterrogatorio del 6 aprile 1612.\nIn questo secondo interrogatorio Tassi lament\u00f2 l'ingiustizia della prigionia affermando che fosse una cospirazione di Gentileschi e Stiattesi per rovinarlo, dal momento che gli dovevano dei soldi. Tassi raccont\u00f2 che Stiattesi era innamorato della figlia di Gentileschi, che aveva avuto rapporti con lei e con molte altre donne, tanto da aver ingravidato una donna di cinquant'anni e di averne avuto un figlio. Tassi disse di aver cercato di dissuaderlo riguardo Artemisia per rispetto al padre che gli era amico, ma che Stiattesi si era mostrato sprezzante. Gli venne domandato se si era mai recato a casa dei Gentileschi e se in quelle occasioni Orazio era presente: Tassi rispose che era spesso stato in casa Gentileschi in assenza di Orazio su sua richiesta, per istruire la figlia Artemisia alla prospettiva; aggiunse che in tutte quelle occasioni non fu mai solo con Artemisia, ma in compagnia dei suoi fratelli maschi.\nInterrogatorio dell'8 aprile 1612.\nInterrogato sugli abitanti di casa Gentileschi, Tassi disse che Orazio gli aveva raccontato di aver accolto Tuzia e la sua famiglia in casa propria per tenere a freno la figlia, \"sfrenata\", che conduceva una \"cattiva vita, che perci\u00f2 lui era disperatissimo\". Aggiunse poi che una volta aveva visto Orazio picchiare un altro pittore, Geronimo Modenese, perch\u00e9 aveva scoperto che questi aveva avuto rapporti carnali con la figlia Artemisia per due anni. Orazio avrebbe poi detto che \u00abquesto suo dire che la sua figlia faceva cattiva vita voleva infierire ch'era una puttana e che non sapeva come si far a rimediarci\u00bb. A riprova di ci\u00f2, aggiunse che quel Geronimo in seguito cerc\u00f2 di attentare alla sua vita per vendetta e, in risposta allo scetticismo dei suoi inquisitori, ribatt\u00e9: \u00abChe volete! Che Horatio ci chiamasse tutto il mondo a vedere queste cose! Horatio non ha amico nessuno, N\u00e9 altro refrigerio che me in questo mondo\u00bb. Tassi giur\u00f2 di non aver mai visitato casa Gentileschi in compagnia di alcuno e raccont\u00f2 di aver ripreso Tuzia per l'indulgenza nei confronti di Artemisia, permettendo che \u00able genti valido di sopra in casa sua\u00bb e che facesse la \u00abcivetta\u00bb. A detta di Tassi, Tuzia ribatt\u00e9 che l'aveva pi\u00f9 volte ammonita, ma che la giovane non sentiva ragioni. Il pittore afferm\u00f2 di aver sorpreso una volta Artemisia in atteggiamenti lascivi con un \"giovane alto vestito di longo\" e che poi lei lo aveva pregato di non farne parola con suo padre.\nInterrogatorio del 12 aprile 1612.\nTassi neg\u00f2 di aver mai incontrato Artemisia e Tuzia quando queste erano a messa o in giro nel quartiere; ricord\u00f2 una volta che aveva intimato alla giovane di recarsi subito a casa, avendola sorpresa mentre si allontanava con dei ragazzi in una vigna, minacciandola che altrimenti avrebbe detto tutto al padre. In un'altra occasione, fu Orazio a chiedergli di accompagnarla a San Paolo. Durante il tragitto, Agostino la implor\u00f2 di condurre una vita dignitosa per amor del padre, ma lei ribatt\u00e9: \u00abChe vuoi che ci faccia, m'ha condotto qui mio padre cos\u00ec, la prima cosa perch\u00e9 lui stette una volta venti d\u00ec preggione e mi lasci\u00f2 in necessit\u00e0 di una pagnotta e l'altra perch\u00e9 lui vuor usare meco a punto come se li fossi moglie\u00bb (Orazio era vedovo dal 1605). \u00c8 in questo interrogatorio che Tassi neg\u00f2 decisamente di aver avuto alcun rapporto carnale con Artemisia, ma si contraddisse nel giurare di non essere mai rimasto solo con lei. Afferm\u00f2 anche di non essere mai rimasto solo con lei nella sua camera da letto.\nInterrogatorio del 14 aprile 1612.\nAgostino dichiar\u00f2 di aver cercato di combinare il matrimonio tra Artemisia e Geronimo Modenese su richiesta di Orazio, ma aggiunse che esso non si era celebrato perch\u00e9 Geronimo \"era stato benissimo informato che Artimitia era una puttana [...] sapeva che c'havevano anco havuto che fare molti altri\". Tassi dichiar\u00f2 di aver insistito, ricordandogli \"le sodisfationi che esso haveva havute da lei\"; Geronimo a quel punto annu\u00ec e afferm\u00f2 che l'avrebbe sposata se d'ora in poi avesse tenuto una condotta onorevole. Secondo il resoconto di Tassi, il matrimonio fall\u00ec comunque perch\u00e9 Geronimo aveva fatto spiare Artemisia e aveva visto gente entrare e uscire dai suoi appartamenti, \"che pareva che foss'in chiasso\", di conseguenza Tassi non aveva potuto insistere oltre ed aiutare meglio Gentileschi a restituire una reputazione onorevole alla figlia. Il giudice richiese un ulteriore interrogatorio a Tassi l'11 maggio 1612 perch\u00e9 la sua versione dei fatti era incompatibile con tutte le altre testimonianze raccolte. Incalzato da numerose domande, Tassi continu\u00f2 a negare con decisione di aver mai avuto rapporti carnali con Artemisia.\nGli interrogatori a Tuzia.\nFrancesco Bulgarello e Porzio Camerarlo interrogarono Tuzia, inquilina dei Gentileschi, in due occasioni: il 2 marzo e il 23 marzo. In entrambi gli interrogatori Tuzia si trovava nel carcere di Tor di Nona. La donna sostenne di non essere a conoscenza che Artemisia avesse avuto rapporti all'infuori di Tassi (puntualizz\u00f2 per\u00f2 che non era in grado di saperlo con certezza), ma diede una versione differente da quella di Artemisia riguardo al proprio ruolo nella vicenda, sostenendo di aver cercato di dissuadere la ragazza: \u00abPi\u00f9 volte ho visto Agostino di solo a solo in camera con detta Artimitia che lei era a letto spogliata e lui stava vestito [...] Et io l'ho ripresa pi\u00f9 volte in presenza anco del medesimo Agostino e lei mi diceva: \"Che volete! Abbadate a voi e non v'impicciate di quel che non vi tocca!\"\u00bb\nInterrogatorio a Tuzia del 2 marzo 1612.\nLa testimone inizi\u00f2 la sua deposizione dichiarando di non immaginare il motivo per cui era stata imprigionata e sottolineando di non aver mai avuto problemi con la legge. A rispettiva domanda, rispose di abitare nello stesso palazzo dei Gentileschi da circa un anno, invitata da Orazio insieme alla sua famiglia per tenere compagnia alla figlia. A proposito della familiarit\u00e0 con Artemisia, Tuzia dichiar\u00f2: \u00abio praticavo nelle sue stanze e lei soleva anco praticare nelle mie secondo il piacere et in questa casa dove stavamo adesso [in via Santo Spirito in Sassia] detto Signor Horatio ci fece fare la porta a posta et una scala acci\u00f2 che si potesse calare nelle sue stanze\u00bb.\nLa fiducia che i Gentileschi nutrivano nei confronti di Tuzia emerge da un'altra dichiarazione: \u00abIl Signor Horatio quando si partiva sempre mi raccomandava questa figliola ch'io gli havessi cura e che gli sapessi dire che le genti che capitavano in casa e mi disse anco quando ci andai a stare che stessi avvertita e non dir alla sua figliola n\u00e9 parlarli di mariti, ma che li persuadessi il farse monaca et io l'ho fatto pi\u00f9 volte, ma lei sempre mi diceva che non occorreva che suo padre perdesse tempo perch\u00e9 ogni volta che li parlava di farsi monaca li diventava inimico\u00bb. A proposito delle visite di Quorli e Tassi in casa Gentileschi, Tuzia afferm\u00f2 che esse erano frequenti, che Artemisia s'intratteneva a parlare con entrambi e che lei accoglieva Tassi in casa perch\u00e9 \u00abAgostino diceva di tener cos\u00ec cura di Artimitia e di volere tanto bene a lei perch\u00e9 voleva gran bene a suo padre et era tanto suo amico\u00bb.\nInterrogatorio a Tuzia del 23 marzo 1612.\nIn questo secondo interrogatorio Tuzia elenc\u00f2 le poche occasioni in cui aveva accompagnato Artemisia fuori di casa, una di queste addirittura all'alba perch\u00e9 Orazio era geloso della figlia e non voleva che venisse vista da alcuno. In tutte queste uscite Tassi cerc\u00f2 di avvicinare Artemisia: Tuzia raccont\u00f2 che \u00abnon si poteva dare un passo in compagnia di Artimitia che Agostino sempre non li fosse appresso\u00bb; Tassi si presentava spesso in casa di Tuzia per chiederle se ci fosse qualcuno con Artemisia, e talvolta Tuzia lo faceva entrare per verificare lui stesso che non ci fosse nessuno. Tuzia testimoni\u00f2 che Tassi spesso faceva visita in casa Gentileschi quando Orazio era assente; in una di queste occasioni Artemisia stava dipingendo - il giorno dello stupro - e quando arriv\u00f2 Tassi, Tuzia torn\u00f2 nelle sue stanze. A domanda degli inquisitori, Tuzia disse di aver notato piccole ferite sul volto di Agostino, ma di non ricordare in quale occasione. Tuzia concluse la propria deposizione sostenendo che Tassi e Artemisia le avevano sempre negato di aver avuto rapporti carnali, nonostante lei avesse sorpreso pi\u00f9 volte Artemisia nuda nel letto con Tassi. Aggiunse di aver manifestato la sua disapprovazione ad Artemisia, che per\u00f2 le aveva risposto \u00abche ci\u00f2 faceva perch\u00e9 gli aveva promesso di pigliarla per moglie\u00bb.\nLe testimonianze a favore di Tassi: Nicol\u00f2 Bedino e la falsa testimonianza.\nL'8 giugno 1612 Nicol\u00f2 Bedino (all'anagrafe Nicol\u00f2 di Bernandino de Felice), garzone di Orazio, si present\u00f2 spontaneamente agli uffici della Curia per deporre a favore di Agostino Tassi, pur negando di essere mai stato al suo servizio. Bedino afferm\u00f2 di aver visto Tassi sempre in compagnia di gente rispettabile e conferm\u00f2 che si recava da Artemisia per istruirla alla prospettiva, dietro richiesta di Orazio. Descrisse poi Artemisia come una donna non \"da bene\", perch\u00e9 degli uomini, Geronimo Modenese e Artigenio (anche lui pittore), le avevano sempre fatto visita, sia quando abitava in via Margutta, sia nella casa di via della Croce sia all'epoca del processo, nella casa a San Spirito in Sassia. Bedino raccont\u00f2 di aver visto personalmente Artemisia farsi toccare e baciare da entrambi, anche in presenza dei fratelli. Al termine della deposizione nomin\u00f2 un terzo pittore, Francesco Scarpellino, dichiarando di aver visto anche lui in atteggiamenti intimi con Gentileschi.\nDopo la deposizione di Bedino, gli sforzi della corte si concentrarono su di lui, che venne interrogato molteplici volte per accertare chi fosse stato il suo datore di lavoro - Gentileschi o Tassi - durante la Quaresima del 1611 (quando i due pittori stavano lavorando insieme a Palazzo Quirinale, impegnati nella decorazione della sala Regia). Questo accertamento veniva infatti considerato la chiave per stabilire se la deposizione di Bedino fosse sincera o meno: nel primo caso, Agostino sarebbe stato assolto, perch\u00e9 al tempo lo stupro di una donna disonorata - come Nicol\u00f2 aveva descritto Artemisia - non era perseguibile penalmente. La testimonianza di Bedino fu sostenuta dal locandiere Luca Finocchi, dal pittore Michelangelo Vestri e da Costanza Ceuli, vicina di casa di Orazio. Per verificare le dichiarazioni di Bedino furono ascoltati molti conoscenti di entrambi i pittori, tra cui la sorellastra di Agostino, Olimpia de Bargellis, che testimoni\u00f2 contro il fratello, definendolo capace di cose turpi.\nOrazio port\u00f2 sette testimoni per dimostrare che Bedino non era mai vissuto con lui fino alla fine del 1611 (Bedino sosteneva di essere stato pi\u00f9 volte suo ospite gi\u00e0 dal 1610); present\u00f2 inoltre un'istanza affinch\u00e9 Nicol\u00f2 non venisse scarcerato. Dagli interrogatori successivi emerse che Bedino era stato al servizio di Tassi fino all'autunno 1611 e solo dopo si era trasferito da Orazio. Il giudice a questo punto era pronto a credere ad Orazio, che fin dall'inizio aveva accusato Bedino di testimoniare il falso: Bedino per\u00f2 continu\u00f2 a ribadire la propria versione, dicendosi pronto a confermarla sotto tortura (come effettivamente fece, il 29 ottobre 1612). Agostino Tassi port\u00f2 altri cinque testimoni contro i Gentileschi, le cui testimonianze dovevano servire a togliere credibilit\u00e0 a quelle opposte. Questi testimoni erano:\nNonostante la diffamazione di Tassi e dei suoi testimoni, sembra emergere dalle testimonianze che Orazio, uomo comunemente conosciuto come burbero e scostante, si fidasse ciecamente di Quorli e Tassi, che per questo motivo avevano libero accesso alla sua casa e, evidentemente, anche ad incontri con Artemisia; come ha notato Patrizia Cavazzini, il pittore Carlo Saraceni, amico di lunga data di Orazio, non aveva mai visto Artemisia, praticamente tenuta segregata in casa. Dalla testimonianza della sorellastra di Agostino pare inoltre che Gentileschi fu determinante nel 1611 per il proscioglimento di Tassi, processato per il rapporto incestuoso con la cognata Costanza; tra i due doveva quindi esserci un legame molto stretto, specie considerando il fatto che Orazio era un uomo solitario. Il 10 novembre 1612 Orazi\u00f2 si appell\u00f2 alla corte contro un decreto a favore di Tassi; la trascrizione \u00e8 andata perduta.\nLe testimonianze a favore di Artemisia Gentileschi.\nGiovan Battista Stiattesi, amico di lunga data di Artemisia, la difese strenuamente anche sotto giuramento, accusando Quorli e Tassi di averla disonorata. Ancor pi\u00f9 cruciale fu la deposizione del frate Pietro Giordano, il quale dichiar\u00f2 che Tassi, durante una confessione, ammise di aver sverginato Artemisia e aveva dichiarato che era obbligato a sposarla, ma era preoccupato perch\u00e9 non certo che la moglie fosse davvero morta (nonostante avesse mandato dei sicari a Livorno per ucciderla). Il frate sostenne anche di sapere che Tassi aveva corrotto i testimoni affinch\u00e9 dichiarassero che Artemisia fosse una prostituta. Secondo Mary D. Garrard la miglior difesa di Artemisia fu, in certi casi, la spropositata difesa dello stesso Tassi: la sua pessima reputazione di violentatore recidivo (solo l'anno prima era stato coinvolto in numerosi scandali: aveva fatto uccidere la moglie e aveva subito un processo per l'incesto con la cognata Costanza, che aveva anche concepito dei bambini da questa relazione) e le sue svariate accuse devono, secondo la studiosa, averne invalidato la parola davanti al giudice. Le trascrizioni delle deposizioni di Orazio sono pi\u00f9 difficili da reperire e ci sono incertezze sulla loro datazione: sappiamo per\u00f2 che Orazio accus\u00f2 pubblicamente tutti i teste a favore di Agostino, evidenziandone le incongruenze tra le deposizioni; Bedino, per esempio, aveva affermato di aver visto Gentileschi scrivere lettere d'amore, ma era noto che la ragazza non ne fosse capace. D'altra parte, Orazio ment\u00ec sull'et\u00e0 della figlia per muovere a piet\u00e0 la corte e far credere che al momento della violenza ella fosse appena quindicenne.\nL'interrogatorio di Stiattesi.\nStiattesi fu interrogato il 24 marzo 1612 negli uffici della Curia e testimoni\u00f2 che Tassi gli aveva confidato di aver avuto rapporti sessuali con la Gentileschi e che aveva promesso di sposarla. Al momento dell'interrogatorio, Agostino e Tuzia erano carcerati e Artemisia era stata esaminata. Stiattesi dimostr\u00f2 di essere ben a conoscenza del rapporto tra i due: \u00abEt havendo detto Agostino con detta occasione cominciato a conoscere detta Artimitia, mediante l'opera di Cosmo, di l\u00ec poi detto Agostino cominci\u00f2 andare in casa di detta Artimitia a quell'hora che li piaceva e che vedeva la commoddit\u00e0 ch'il padre non fosse in casa, e con questo praticare Agostino hebbe a che fare carnalmente con detta Artimitia e la svergin\u00f2, s\u00ec come pi\u00f9 volte m'ha detto Agostino in confidenza\u00bb.\nA proposito della promessa di matrimonio, Stiattesi disse che Agostino gli aveva detto che sapeva di doverla sposare e che non gli pesava farlo perch\u00e9 ne era innamorato, ma che Quorli lo ostacolava. In un momento di maggiore confidenza tra i due, Agostino gli confess\u00f2 la verit\u00e0, facendogli per\u00f2 promettere che non ne avrebbe fatto parola con Quorli. Tassi confid\u00f2 a Stiattesi che era stato Cosimo Quorli a fargli conoscere Artemisia e che egli, irrispettoso del suo sentimento per Artemisia e della sua promessa, l'aveva forzata ad avere rapporti sessuali con lui. Tassi gli aveva anche confidato che Quorli non voleva che lui sposasse Gentileschi, e di essere costretto ad acconsentire alle sue richieste perch\u00e9 non poteva far nulla senza il suo benestare: Quorli era il suo benefattore, perch\u00e9 nei suoi poteri di funzionario papale lo aveva fatto prosciogliere quando, nel 1611, Tassi era stato processato per la relazione incestuosa con la cognata\nStiattesi sostenne di aver parlato con Quorli della faccenda e rifer\u00ec che questi era riluttante all'idea che Agostino e Artemisia si sposassero: \u00abAgostino [...] \u00e8 giovane che quando vorr\u00e0 moglie non li mancaranno altri soggetti che questo, che questa \u00e8 una poltrona sfacciata senza cervello e sarebbe donna di farlo capitar male\u00bb. Stiattesi a queste parole ribatt\u00e9 che parlava cos\u00ec perch\u00e9 era anche lui innamorato di Gentileschi, e Quorli rispose che aveva cercato di averla ma senza successo, concludendo \u00ablassala proprio andar alle forche\u00bb. Stiattesi prosegu\u00ec raccontando che a Carnevale, mentre si trovavano tutti in festa nella sua casa, Quorli favor\u00ec l'incontro tra i due, conducendo Artemisia nella stanza in cui si trovava Tassi.\nIl punto focale della testimonianza di Stiattesi risiede nelle informazioni che egli fornisce sulla vita di Tassi: testimoni\u00f2 che quest'ultimo era sposato con una donna di nome Maria che egli aveva conosciuto quando ancora viveva a Livorno e che sapeva che ella era fuggita con un altro uomo. Infuriato da ci\u00f2, Tassi and\u00f2 a vivere con la sorella della moglie e con suo marito e nel 1611 fu querelato per aver avuto un incesto con la cognata. Stiattesi aggiunse che Tassi stesso gli aveva rivelato di aver fatto ammazzare la moglie, notizia confermata dalle lettere di alcuni mercanti toscani. A questo proposito Stiattesi depose: \u00abIo non so chi habbi ammazzato la detta Maria ma \u00e8 stata amamzzata per quanto m'ha detto Agostino in Mantua [...] che saranno circa tre mesi et anco m'ha detto che quelli ch'havevano fatto il servitio erano venuti a Roma per il pagamento [...] E dette litere detto Agostino me l'ha mostrate in casa sua [...] le quali litere so anco che l'ha mostrate a Artimitia che cos\u00ec lei m'ha detto\u00bb.\nStiattesi fu poi interrogato su tre punti particolarmente controversi della vicenda: la gelosia di Tassi; la paternit\u00e0 di Artemisia rivendicata da Quorli; l'episodio misterioso del quadro che aveva innescato il processo. A proposito del primo, Stiattesi disse che Agostino era preoccupato che Artemisia si sposasse con un altro uomo e che avrebbe fatto tutto ci\u00f2 che gli era possibile per impedirlo; inoltre faceva tenere d'occhio la casa di lei per sapere se qualcuno le faceva visita. Riguardo Quorli, Stiattesi depose che egli gli aveva pi\u00f9 volte detto che Artemisia era sua figlia; alla domanda di Stiattesi sul motivo per cui, se davvero era sua figlia, l'aveva voluta violentare, Quorli rispose \u00abcos\u00ec s'accrescono li parentadi\u00bb. Riguardo al quadro avente per soggetto Giuditta, Stiattesi disse che esso era un quadro privo di commissione che Artemisia aveva donato a Tassi; Quorli se ne era appropriato, falsificando la cessione di Artemisia a proprio favore. In una lettera a Quorli, Stiattesi lo rimprover\u00f2 aspramente per la sua condotta: \u00abEt anco doveresti vergognarvi di pigliare da questa fanciulla un quadro di quella sorte come proprio ella sia anco obbligato pagarvi per havervi dato copia del suo naturale et pure non veggo che la coscienza ve ne rimorda.\u00bb.\nIl confronto diretto tra Agostino e Artemisia.\nIl 14 maggio 1612 Tassi venne di nuovo chiamato dai giudici, che contestavano la sua deposizione. Artemisia venne interrogata in sua presenza e fatta sottoporre alla tortura dei sibilli, che consiste nel legare delle cordicelle intorno alle dita del testimone mentre \u00e8 sotto giuramento e stringerle per forzarlo a dire la verit\u00e0. Il fatto che Artemisia fu torturata \u00e8 indice, secondo Elizabeth Cohen, che la sua parola non era pi\u00f9 considerata onorevole dopo la visita ginecologica, che aveva appurato la perdita della verginit\u00e0. Infatti, ad ulteriore richiesta di essere ascoltato, Tassi conferm\u00f2 ogni deposizione precedente e sfid\u00f2 Artemisia, assente, a ribadire quello che aveva deposto. Artemisia fu convocata e riconferm\u00f2 le precedenti dichiarazioni: \u00abcome ho detto mi fidavo di lui, et non haveria mai creduto havesse ardito d'usarmi violenza et far torto et a me et alla amicitia che ha con detto mio Padre, et non mi accorsi se non quando [...] mi si mise attorno per violentarmi\u00bb. La pittrice firm\u00f2 poi un verbale per formalizzare la sua testimonianza in presenza di Agostino.\nQuesti neg\u00f2 ogni parola di Artemisia e aggiunse che aveva saputo che lei era stata con Pasquino da Fiorenza. Concluse giurando di non aver defraudato l'amico e di essersi tenuto lontano da casa Gentileschi quanto possibile perch\u00e9 veniva continuamente coinvolto in risse. Per tutta risposta, Artemisia mostr\u00f2 a Tassi e ai giudici un anello, sostenendo fosse dono di lui e pegno della promessa di matrimonio. Aggiunse che aveva gi\u00e0 specificato i rapporti che la legavano a Tassi - esclusivamente formativi - e che era vero che in casa sua circolassero molte persone, ma tutte per via di suo padre. In risposta alle illazioni di Tassi, Artemisia dichiar\u00f2 di non essere mai rimasta sola con altri uomini. La pittrice concluse la deposizione affermando che aveva tardato a far denunciare Tassi perch\u00e9 sperava di essere sposata da lui ma di avervi rinunciato non appena saputo che egli era coniugato.\nIl confronto tra Tassi e Stiattesi e l'interrogatorio di Porzia Stiattesi.\nIl giorno successivo al confronto con Artemisia, i giudici decisero di chiamare di nuovo Tassi a presenziare la deposizione di Giovan Battista Stiattesi. Agostino reag\u00ec dichiarando che qualsiasi dichiarazione di Stiattesi e dei suoi nemici sarebbe stata falsa e volta a danneggiarlo. Di fronte a questo, Stiattesi riassunse la testimonianza precedente e raccont\u00f2 della notte in cui Tassi si confid\u00f2 con lui, ammettendo di aver sverginato Artemisia ma di esserne pentito, perch\u00e9 Quorli gli aveva assicurato che non era pi\u00f9 vergine. Aggiunse di aver assistito personalmente, insieme alla moglie Porzia, ad ulteriori promesse e rassicurazioni di Tassi a Gentileschi.\nCi\u00f2 venne confermato da Porzia, che il 16 maggio dichiar\u00f2 che nel carcere di Corte Savella, il 1\u00ba maggio, Agostino aveva rinnovato la sua promessa ad Artemisia: \u00abChe Signora Artemitia mia sapete che voi havete da essere mia et non havete da essere d'altri, et sapete ch'io vi ho promesso et quel che vi ho promesso ve lo voglio mantenere. Se io non vi piglio per moglie mi possa entrare tanti diavoli addosso quanti capelli ho in testa, nella barba et per tutta la vita\u00bb. Porzia aggiunse che Agostino le diede una fede e che Artemisia l'accett\u00f2, rassicurandosi prima, ancora una volta, che la moglie di lui fosse morta. Tassi glielo conferm\u00f2 e le chiese di incolpare qualcun altro della sua deflorazione, suggerendole qualcuno che nel frattempo era morto. Artemisia non volle accontentarlo, ma i due si lasciarono amorevolmente. Porzia spieg\u00f2 che dall'autunno 1611 abitavano con Artemisia, e che questa era entrata in confidenza con lei raccontandole tutto: il resoconto di Porzia conferm\u00f2 le deposizioni di Artemisia.\nLa sentenza.\nIl processo si protrasse ancora per qualche mese perch\u00e9 vennero interrogati vari conoscenti di entrambe le parti in causa per verificare le deposizioni dei testimoni. Soprattutto l'accertamento della testimonianza di Nicol\u00f2 Bedino impieg\u00f2 molto tempo, dal momento che vi erano forti sospetti che fosse stato corrotto da Agostino. Grazie alle ricerche di Mary D. Garrard si \u00e8 scoperto che sono andate perdute almeno sette deposizioni (tutte a favore di Agostino, perch\u00e9 furono presentate dal suo avvocato). Il 27 novembre 1612 Agostino Tassi fu condannato per la deflorazione di Artemisia Gentileschi, la corruzione dei testimoni e la diffamazione di Orazio Gentileschi. Il giudice Gerolamo Felice gli impose di scegliere: cinque anni di lavori forzati o l'esilio da Roma. Il giorno seguente Tassi scelse l'esilio, aiutato dal capitano Pietro Paolo Arcamanni che garant\u00ec per lui. La sentenza fu depositata, separata dagli atti, negli Archivi Vaticani.\nIl trasferimento a Firenze.\nDopo la sentenza e lo scandalo suscitato dal processo, Orazio Gentileschi organizz\u00f2 un matrimonio riparatore per la figlia, in modo che recuperasse la dignit\u00e0 perduta. Il prescelto fu il pittore fiorentino Pierantonio Stiattesi (forse parente del Giovan Battista che aveva testimoniato contro il Tassi), che Artemisia spos\u00f2 il 29 novembre 1612 nella Chiesa di Santo Spirito in Sassia, a due giorni dalla sentenza del processo."}
{"id": "2720133", "revid": "767487", "url": "https://it.wikipedia.org/wiki?curid=2720133", "title": "Helena Faucit", "text": "Biografia.\nFiglia degli attori John Saville Faucit e Harriet Elizabeth Savill, durante la sua infanzia visse la loro separazione (la madre si un\u00ec poi con William Farren a partire dal 1825). Il primo personaggio che interpret\u00f2 fu Giulietta nel modesto teatro di Richmond (un sobborgo di Londra) nel 1833, mentre il suo debutto professionale avvenne il 5 gennaio 1836 quando recit\u00f2 la parte di Julia nell'opera \"The Hunchback\" di James Sheridan Knowles.\nAltri ruoli importanti furono quello di Belvidera nel dramma di Thomas Otway \"Venice Preserved\" e Margaret in \"The Separation\" di Joanna Baillie, recito molti ruoli shakespeariani al tempo in cui William Charles Macready fece parte della compagnia della Royal Opera House. Faucit in seguito segu\u00ec Macready nel Haymarket Theatre. Nel 1851 si spos\u00f2 con il poeta e scrittore Theodore Martin, nell'ottobre 1898 mor\u00ec nella sua casa vicino Llangollen nel Galles."}
{"id": "2720136", "revid": "1851848", "url": "https://it.wikipedia.org/wiki?curid=2720136", "title": "Giorgio Bolognesi", "text": "Carriera.\nGiocatore.\nComincia nella squadra ragazzi della Juventus.\nDopo la guerra nella quale rischia di essere giustiziato per aver disertato, ricomincia dalla Serie C nel Piemonte (una squadra mista di ragazzi di e Juve da non confondersi con il Piemonte FC sciolto da tempo), da qui poi la , il in Serie B, il Monsummano in C e il Cagliari.\nDopo tre stagioni con i sardi con i quali verr\u00e0 promosso in Serie B passa in Serie A al dove concluder\u00e0 la carriera pur non giocando tantissimo (fu titolare solo nella stagione 1955-1956, quando i veneti, guidati da Nereo Rocco, chiusero il campionato all'ottavo posto.\nIn carriera ha totalizzato complessivamente 24 presenze in Serie A e 32 in Serie B.\nAllenatore e dirigente.\nIntraprese la carriera di allenatore, sedendo sulla panchina della nel campionato di Serie D 1961-1962. Oltre ad aver guidato le giovanili, a pi\u00f9 riprese (due volte nel 1972 e nel 1973-1974), ha anche guidato la prima squadra dei biancoscudati.\nInoltre \u00e8 stato anche direttore sportivo sempre negli anni settanta."}
{"id": "2720139", "revid": "767487", "url": "https://it.wikipedia.org/wiki?curid=2720139", "title": "Miz\u00e9rable", "text": " \u00e8 il primo EP del cantante visual kei giapponese Gackt.\nSi tratta della primissima opera pubblicata da Gackt come solista dopo la carriera come cantante nei MALICE MIZER che lo rese famoso.\nTracce.\nTutti i brani sono testo e musica di Gackt Camui, tranne dove indicato.\nDopo il titolo \u00e8 indicata fra parentesi \"()\" la grafia originale del titolo."}
{"id": "2720143", "revid": "62004", "url": "https://it.wikipedia.org/wiki?curid=2720143", "title": "Panasonic-Isostar", "text": ""}
{"id": "2720144", "revid": "767487", "url": "https://it.wikipedia.org/wiki?curid=2720144", "title": "Georgij \u0160\u010dennikov", "text": "Caratteristiche tecniche.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nNel 2012 \u00e8 stato inserito nella lista dei migliori calciatori nati dopo il 1991 stilata da Don Bal\u00f3n.\nCarriera.\nClub.\nTerzino sinistro, cresciuto nelle giovanili del CSKA Mosca, debutta in prima squadra il 6 agosto 2008 nel match di Coppa di Russia contro il Torpedo Vladimir. Il 24 ottobre 2008 subentra nel corso del match di Coppa UEFA contro il Deportivo La Coru\u00f1a, debuttando in una competizione europea prima ancora di ottenere la prima presenza in campionato.\nEntra stabilmente a far parte della squadra titolare a partire dal 2009.\nNazionale.\nPartecipa alle qualificazioni per l'Europeo Under-21 2011 con la selezione di categoria.\nViene convocato per gli Europei 2016 in Francia."}
{"id": "2720145", "revid": "643662", "url": "https://it.wikipedia.org/wiki?curid=2720145", "title": "Georgi Schennikov", "text": ""}
{"id": "2720146", "revid": "1719883", "url": "https://it.wikipedia.org/wiki?curid=2720146", "title": "Shuai jiao", "text": "Lo Shuai jiao (\u6454\u8de4 o \u6454\u89d2, Shu\u0101iji\u0101) \u00e8 un'arte marziale cinese che combina prese e colpi imparentate strettamente con la Lotta Mongola e con il Judo. Viste le sue peculiarit\u00e0 \u00e8 considerata una disciplina indipendente da tutti gli altri stili di Wushu. Originariamente era solamente uno stile di lotta, ma successivamente furono inseriti anche colpi e parate nel suo interno.\nStoria.\nIl primo termine cinese con il quale ci si riferisce alla lotta, \"j\u01d0ao l\u01d0\" (\u00aburtare di corna\u00bb), fa riferimento ad un antico sport nel quale i contendenti indossavano dei copricapi con le corna con cui davano colpi di testa contro i loro avversari. La leggenda narra che il \"jiao li\" fu usato nel 2697 a.C. dall'esercito dell'Imperatore Giallo contro i soldati di un esercito ribelle guidato da Chi You. In tempi pi\u00f9 recenti, alcuni giovani praticherebbero un gioco simile, emulando i combattimenti degli animali domestici senza copricapo. Il \"Jiao li\" viene descritto come una disciplina all'origine della lotta e di successive forme di arti marziali in Cina.\n\"Jiao li\" (\u89d2\u529b) divenne un'arte marziale basata sulle prese che si svilupp\u00f2 sotto la Dinastia Zhou, (fra il XII e il XIV secolo). Una parte ufficiale del programma militare Zhou era sotto l'ordine del re. \"Jiao li\" viene pertanto considerata la pi\u00f9 antica arte marziale cinese ed \u00e8 tra le pi\u00f9 antiche arti marziali sistematiche nel mondo. Lo \"Jiao li\" integra tecniche di proiezione con attacchi, parate, joint locks e attacchi su punti di pressione. Questi esercizi venivano praticati durante l'inverno dai soldati che si applicavano, inoltre, nel tiro con l'arco e nello studio della strategia militare.\n\"Jiao li\" divenne uno sport pubblico sotto la Dinastia Qin (221-207 d.C.), quando gli incontri furono organizzati come eventi ricreativi e per la selezione dei migliori combattenti. I concorrenti lottavano su una piattaforma chiamata \"leitai\", con il premio potenziale di essere assunti a far parte della guardia del corpo dell'imperatore o come istruttori di arti marziali per l'Esercito Imperiale. Alcune selezioni sarebbero durate una settimana o gi\u00f9 di l\u00ec, con oltre un migliaio di partecipanti. \"Jiao li\" fu insegnato ai militari in Cina nel corso dei secoli e la sua popolarit\u00e0 tra i militari mancesi garant\u00ec la sua influenza nelle successive arti marziali cinesi fino alla fine della Dinastia Qing."}
{"id": "2720147", "revid": "1254355", "url": "https://it.wikipedia.org/wiki?curid=2720147", "title": "Concorso d'eleganza Villa d'Este", "text": "Il Concorso d'eleganza Villa d'Este \u00e8 un concorso di eleganza per carrozzerie di automobili che si tiene ogni anno a partire dal 1929 sulle rive del lago di Como, a Villa d\u2019Este e a Villa Erba, tendenzialmente durante l'ultimo fine settimana di aprile. Il premio principale, detto Coppa d'Oro, viene assegnato alla vettura con la carrozzeria pi\u00f9 bella, scelto attraverso un referendum tra i visitatori del concorso.\nLa storia.\nIl concorso \u00e8 stato organizzato per la prima volta nel 1929 dal \"Grand Hotel Villa d'Este\" e dall\"'Automobile Club di Como\" sul modello di altre rassegne simili gi\u00e0 organizzate in Italia e all'estero. Il concorso si tiene in settembre sulle rive del lago di Como nei giardini e negli ambienti di Villa d\u2019Este e Villa Olmo. Nel 1933 l'organizzazione passa al solo Automobile Club di Como che trasferisce la sede a Villa Olmo continuando fino al 1937, quando viene soppresso.\nDopo la forzata pausa bellica, nel 1947, a dieci anni di distanza dall'ultima edizione, il concorso viene organizzato di nuovo. Nel 1948 non viene assegnato alcun premio mentre nel 1949 si tiene l'ultima edizione \"classica\" del premio, che viene vinto dall'Alfa Romeo 6C 2500 SS Coup\u00e9 realizzata dalla Carrozzeria Touring, da l\u00ec in poi nota proprio come \"Villa d'Este\".\nDopo un revival isolato nel 1986 e alcune edizioni negli anni '90 organizzate da Angelo Tito Anselmi e dal \"Grand Hotel Villa d'Este\" a partire dal 1999 il concorso viene riportato in vita annualmente grazie al contributo del gruppo BMW. Il concorso, con una formula che premia vetture d'epoca e concept car contemporanee in categorie separate, copre sia l'area di Villa d\u2019Este sia quella della confinante Villa Erba dove i visitatori possono ammirare pi\u00f9 di un centinaio di auto d'epoca, costruite dagli anni venti agli anni settanta, e concept car moderne. \nLa prima vettura a vincere il concorso \u00e8 stata una Isotta Fraschini Tipo 8A, le vetture a marchio Lancia sono invece le pi\u00f9 premiate nella sezione \"coppa d'oro\" (con 12 vincitrici) seguite da quelle a marchio Alfa Romeo (con 11 vincitrici); le vetture a marchio Alfa Romeo sono le pi\u00f9 premiate nella recente sezione \"Design Concept Award\" con 7 vincitrici in 12 edizioni.\nPremi.\nIl concorso attribuisce 3 premi annuali, due ufficiali e uno commerciale, attribuito dallo sponsor. Il premio pi\u00f9 significativo del concorso premia l'auto pi\u00f9 bella e attribuisce la \"Coppa d'oro Villa d'Este\". Dal 2002 vi \u00e8 anche un altro premio ufficiale importante che premia il concept automobilistico pi\u00f9 bello fra quelli in concorso e attribuisce il \"Villa D'Este Design Concept Award\". Concept car e auto d'epoca hanno due iscrizioni separate. L'edizione 2011, \u00e8 stata organizzata nel mese di maggio, anzich\u00e9 in quello di aprile; tale cambiamento \u00e8 stato applicato anche all'edizione 2012.\nPremio \"Coppa d'Oro Villa d'Este\".\nEdizione 2009.\nLa vincitrice dell'edizione 2009 \u00e8 stata un'Alfa Romeo 8C 2900 B Lungo berlinetta Touring costruita nel 1938 lo stesso anno di nascita del proprietario, Jon Shirley, gi\u00e0 presidente della Microsoft.\nEdizione 2010.\nQuesta edizione vede come vincitrice assoluta una Maserati A6 GCS spider del 1955 disegnata da Pietro Frua.\nEdizione 2011.\nL'edizione 2011 vede trionfare l'Alfa Romeo che, oltre ad essere il marchio pi\u00f9 premiato nella storia del concorso d'eleganza, in questa edizione si aggiudica sia il premio principale con una Alfa Romeo 6C 2500 SS del 1942 disegnata da Bertone, sia il premio rilasciato dallo sponsor con una Alfa Romeo 33 Stradale del 1968 disegnata da Franco Scaglione.\nEdizione 2012.\nL'edizione 2012 si \u00e8 tenuta dal 24 al 27 maggio e vede un aumento sostanzioso dei visitatori e dei partecipanti, anche di motocicli che gareggiano separatamente dalle auto d'epoca e dai concept automobilistici. La \"Coppa d'Oro\" viene vinta per l'ennesima volta da un'Alfa Romeo 6C, quest'anno si tratta di una Alfa Romeo 6C 1750 GS 6\u00aa Serie coup\u00e9 \"Figoni\" del 1933 il cui proprietario \u00e8 un canadese di nome David Cohen. In questa edizione, per la seconda volta, l'Alfa Romeo si aggiudica entrambi i premi pi\u00f9 importanti della manifestazione: la \"Coppa d'Oro\" e il premio per \"Concept Car e Prototipi\".\nPremio \"Villa D'Este Design Concept Award\".\nEdizione 2009.\nQuesta edizione vede come vincitrice la Aston Martin One-77, al suo fianco hanno partecipato altre concept car come la Bertone Mantide, la Morgan Aero Supersports o la Fisker Karma S\nEdizione 2010.\nL'edizione 2010 \u00e8 stata vinta dalla Alfa Romeo TZ3 Corsa della carrozzeria Zagato, in questa edizione erano anche presenti la SVS Codatronca TS (Spadaconcept), Bentley Continental Flying Star Shooting Brake (carrozzeria Touring) e Ferrari P540 Superfast Aperta (Pininfarina).\nEdizione 2011.\nPer la seconda volta consecutiva la carrozzeria Zagato si aggiudica il premio riservato ai concept e prototipi, questa volta per\u00f2 la concept car non porta un marchio italiano, ma inglese; ad aggiudicarsi il premio infatti \u00e8 la Aston Martin V12 Zagato, disegnata dalla Zagato stessa per un committente privato, il quale ha deciso di partecipare personalmente al concorso. In gara vi era anche un'altra one-off realizzata sotto committenza da parte di un privato, la Ferrari Superamerica 45, che ha scelto proprio i giardini di Villa d'Este per svelarsi al pubblico. Oltre alla Super America 45 ha partecipato al concorso un'altra Ferrari, la P4/5 Competizione, tra le altre, al concorso ha partecipato anche una concept car alquanto bizzarra, la Rinspeed BamBoo: una spiaggina con interni in Bamboo e sedili gonfiabili.\nEdizione 2012.\nL'edizione 2012 vede un grande fermento fra i partecipanti di concept automobilistici, anche i motocicli hanno una sezione dedicata a esercizi di stile e prototipi e partecipano per un premio separato. L'edizione 2012 viene vinta dalla Alfa Romeo 4C Concept che \u00e8 stata realizzata dal centro stile Alfa Romeo e che anticipa una nuova inedita piccola sportiva della casa del biscione. Dopo i concept: Brera, 8C Competizione ed 8C Spider e la TZ3, questo \u00e8 il quarto concept Alfa Romeo a vincere il premio dedicato; il marchio Alfa Romeo \u00e8 anche l'unico marchio ad aver vinto entrambi i premi principali (Coppa d'Oro e Design Concept Award) in un'unica edizione, e lo ha fatto per 2 volte, nel 2002 e nel 2012. Fra le concept car esposte la BMW decide di presentare, fuori concorso, in anteprima mondiale la sua inedita Coup\u00e9: un concept artigianale realizzato dalla Zagato per la casa dell'elica, volto ad anticipare le linee di una nuova coup\u00e9 compatta. Fra i vari concept in concorso hanno partecipato altre tre carrozzerie storiche italiane: la Pininfarina con la Cambi\u00e0no, la Italdesign (Giugiaro) con la Brivido e la Bertone con la Jaguar B99. Anche la Aston Martin vincitrice dell'edizione 2009 e 2011 ha esposto in anterpima mondiale il suo nuovo concept Project AM 310. Al concorso hanno partecipato anche Toyota con la Lexus LF-LC, la Ford con la Evos Concept, la Rimac Concept One e la Rinspeed Dock+go.\nEdizione 2013.\nAnche quest'anno l'edizione \u00e8 stata vinta da una vettura a marchio Alfa Romeo, si tratta della Alfa Romeo Disco Volante by Touring del 2013, vettura prototipo (modello pilota) derivata da una precedente concept car: la Touring Superleggera Disco Volante del 2012. Si tratta di fatto di un adattamento alla produzione in serie dell'esercizio di stile da cui deriva.\nAlbo d'oro.\n1929-1932.\nNei primi quattro anni venne assegnato un unico premio, denominato \u201cCoppa d'Oro Villa d'Este\u201d, premio che \u00e8 rimasto il pi\u00f9 importante ed identificativo del concorso fino ai giorni nostri. Sin dalla terza edizione per\u00f2 i premi iniziarono gi\u00e0 a differenziarsi per categoria.\n1933-1937.\nDal 1933 al 1937, con l'uscita del Grand Hotel dall'organizzazione e dal conseguente trasferimento a Villa Olmo, il trofeo che veniva consegnato fu chiamato \u201cCoppa d'Oro Principessa di Piemonte\u201d, in onore a Maria Jos\u00e9 del Belgio.\n1947-1949.\nA seguito del referendum istituzionale che abol\u00ec la monarchia in Italia, il trofeo torn\u00f2 a chiamarsi \u201cCoppa d'Oro Villa d'Este\u201d e venne inserito un secondo premio in ricordo del referendum stesso.\n1986-oggi.\nNel 1986, dopo una pausa di circa 40 anni, il premio fu reintrodotto. A differenza delle edizioni precedenti, da tale data venne assegnato un solo premio ufficiale, il pi\u00f9 importante e identificativo del concorso d'eleganza: la Coppa d'oro Villa d'Este; assegnata alla pi\u00f9 bella fra tutte le auto storiche in concorso. Dal 2002, si aggiunge il premio \"Design Award for Concept Cars &amp; Prototypes\" , premio decisamente pi\u00f9 moderno che premia la concept car o il Prototipo, di recente realizzazione, pi\u00f9 bello fra quelli in gara per il concorso."}
{"id": "2720149", "revid": "339392", "url": "https://it.wikipedia.org/wiki?curid=2720149", "title": "Camere arbitrali", "text": ""}
{"id": "2720155", "revid": "767487", "url": "https://it.wikipedia.org/wiki?curid=2720155", "title": "Non si deve profanare il sonno dei morti", "text": "Non si deve profanare il sonno dei morti (conosciuto anche col titolo Da dove vieni?) \u00e8 un film del 1974 diretto da Jorge Grau.\nTrama.\nIn Inghilterra, nella regione di Manchester, il ministero della sanit\u00e0 permette l'uso degli ultrasuoni per eliminare i parassiti che rovinano i raccolti. La tecnica sembrerebbe funzionare ma qualcosa va storto e inizia a sprigionarsi una epidemia di zombie. La polizia locale indaga ma pare brancolare nel buio. George ed Edna, due hippie di passaggio, riescono a risolvere il mistero ma sono sospettati dalle autorit\u00e0 come responsabili della catastrofe.\nProduzione.\nIl produttore Amati contatt\u00f2 Grau affinch\u00e9 realizzasse un lungometraggio ispirato a \"La notte dei morti viventi\" di George Romero. Il regista spagnolo aveva gi\u00e0 lavorato in Italia, affiancando Sergio Leone come assistente alla regia.\nNonostante si tratti di una produzione italo-iberica, il film \u00e8 girato nei dintorni di Windermere, nel distretto di Peak e nella citt\u00e0 metropolitana di Manchester.\nDistribuzione.\nUscito nelle sale cinematografiche europee nel 1974, fu, successivamente, esportato negli USA dove venne proiettato nei drive in, insieme al cult \"L'ultima casa a sinistra\".\n\u00c8 stato riproposto in formato home video ed \u00e8 presente in streaming sulla piattaforma Prime Video.\nAccoglienza.\nPaolo Mereghetti, nel suo dizionario omonimo, commenta il lungometraggio come un \u00abdivertente horror post-romeriano, con risibile messaggio ecologico\u00bb.\nLa rivista \"Sentieri Selvaggi\" recensisce il film come un \u00abpiccolo classico del filone \u201czombie\u201d\u00bb."}
{"id": "2720156", "revid": "1272592", "url": "https://it.wikipedia.org/wiki?curid=2720156", "title": "Genovesi di Gibilterra", "text": "I genovesi di Gibilterra sono una comunit\u00e0 etnica radicata da secoli a Gibilterra: \u00e8 costituita da discendenti di genovesi e liguri.\nAttualmente la popolazione civile di Gibilterra con cognomi genovesi (o italiani) si aggira intorno al 20% del totale.\nQuesto gruppo \u00e8 totalmente integrato nella societ\u00e0 di Gibilterra, ma nessuno parla pi\u00f9 l'originario dialetto ligure.\nStoria.\nAncora oggi si trovano con evidenza molte tracce di una comunit\u00e0 genovese che si insedi\u00f2 a Gibilterra nel XVI secolo e che ancora ai primi del Settecento componeva quasi la met\u00e0 della popolazione.\nQuesti genovesi (e liguri) si dedicarono ad attivit\u00e0 commerciali, ma vi era anche un gruppo che abitava a \"La Caleta\", dove era la maggioranza della popolazione, e che praticava attivit\u00e0 di pesca d'alto mare..\nNel censimento del 1753 i genovesi erano il gruppo pi\u00f9 numeroso di popolazione civile di Gibilterra e fino al 1830 l'Italiano fu usato -assieme all'inglese e spagnolo- nei manifesti ufficiali della colonia inglese.\nNella seconda met\u00e0 dell'Ottocento si radicarono a Gibilterra anche alcuni Siciliani, ma il grosso della comunit\u00e0 italiana di Gibilterra rimase ligure.\nIl dialetto genovese era l'idioma pi\u00f9 parlato a Gibilterra nel primo secolo dell'occupazione britannica, ma a seguito di un'epidemia nel 1804 che spopol\u00f2 la Rocca, perse il suo primato per via del ripopolamento da altre aree (specialmente spagnole e portoghesi): alla fine dell'Ottocento la comunit\u00e0 genovese di Gibilterra inizi\u00f2 a non usare pi\u00f9 il proprio dialetto, preferendo il Llanito (un misto locale di spagnolo e inglese, che contiene circa 700 parole prese dalla lingua ligure)\nIl genovese scomparve da Gibilterra alla fine dell'Ottocento, ma era parlato ancora da alcuni vecchi fino agli anni Settanta del Novecento a \"La Caleta\", un villaggio vicino a Catalan Bay nella parte nord-orientale del promontorio di Gibilterra.\nDel resto lo studioso Manuel Cavilla afferma che il termine \"Llanito\" \u00e8 di origine genovese, in quanto secondo lui proviene dal diminutivo in ligure del nome Gianni: \"Iannito\" (ossia piccolo Gianni pronunciato con fonetica ligure).\nAttualmente la popolazione di Gibilterra con cognomi liguri (e italiani) raggiunge il 20% del totale: Joe Bossano (primo ministro di Gibilterra per otto anni dal 1988 al 1996), Adolfo Canepa (anche lui primo ministro nel 1987) e Kaiane Aldorino (Miss Mondo 2009) ne sono i pi\u00f9 noti rappresentanti.\nQuesti abitanti di Gibilterra con il cognome ligure non si riconoscono in alcun gruppo a parte, ma fanno continuo riferimento alle loro origini allo scopo di differenziarsi dalla comunit\u00e0 spagnola (che usa spesso il loro stesso dialetto locale detto \"Llanito\").\nSecondo i dati AIRE (Anagrafe degli italiani residenti all'estero) del 1\u00ba gennaio 2010 tuttora ci sono 50 italiani a Gibilterra."}
{"id": "2720158", "revid": "767487", "url": "https://it.wikipedia.org/wiki?curid=2720158", "title": "Base Luna chiama Terra", "text": "Base Luna chiama Terra (\"First Men in the Moon\") \u00e8 un film del 1964 diretto da Nathan Juran. \u00c8 un adattamento del romanzo \"I primi uomini sulla Luna\" (\"The First Men in the Moon\", 1901) di H. G. Wells.\nTrama.\nLa prima spedizione sulla Luna degli anni sessanta scopre una bandiera britannica risalente alla fine dell'Ottocento.\nUn paziente di una casa di cura inglese sostiene di essere stato, all'insaputa di tutti, sulla Luna accompagnato dalla fidanzata e da uno scienziato di nome Joseph Cavor, in una spedizione avvenuta oltre sessant'anni prima.\nNell'incredulit\u00e0 generale, il paziente racconta con dovizia di particolari il viaggio reso possibile da una sostanza inventata dal prof. Cavor, detta \"Cavorite\", la quale avrebbe annullato la gravit\u00e0 del veicolo spaziale costruito dallo stesso Cavor.\nGiunto sulla Luna, il terzetto avrebbe incontrato una razza aliena, \"i Seleniti\"; dopo varie avventure con ogni tipo di creature, i due fidanzati torneranno fortunosamente sulla Terra con lo stesso veicolo, mentre il prof. Cavor decider\u00e0 di restare con la razza aliena, che sar\u00e0 per\u00f2 sterminata dal suo perenne raffreddore.\nProduzione.\nLa sceneggiatura \u00e8 opera del noto autore di fantascienza Nigel Kneale, gi\u00e0 autore della celebre saga del Dottor Quatermass. Gli effetti speciali sono curati dall'animatore in stop-motion Ray Harryhausen."}
{"id": "2720159", "revid": "547992", "url": "https://it.wikipedia.org/wiki?curid=2720159", "title": "Alessandro Fersen", "text": "Biografia.\nNato da una famiglia di religione ebraica a \u0141\u00f3d\u017a, citt\u00e0 ora della Polonia ma nel 1911 facente parte dell'Impero russo, Alessandro Fersen si stabil\u00ec a Genova, con i suoi familiari nel 1913. Allievo di Giuseppe Rensi, nel 1934 si laure\u00f2 in filosofia all'Universit\u00e0 degli Studi di Genova con una tesi pubblicata poi col titolo \"L'Universo come giuoco\". A causa delle leggi razziali del 1938 si trasfer\u00ec a Parigi, dove frequent\u00f2 il Coll\u00e8ge de France e, successivamente, nell'Europa orientale. Ritornato in Italia, partecip\u00f2 alla Resistenza in Liguria nel 1943, in formazioni partigiane legate al Partito Socialista Italiano, prima di riparare in Svizzera, dove conobbe Emanuele Luzzati, Aldo Trionfo, Guido Lopez e Giorgio Colli, con i quali port\u00f2 in scena \"Salomone e la regina di Saba\" a Losanna (1944), a Genova e Milano (1945).\nRientrato in Italia alla fine della seconda guerra mondiale, dopo un periodo in cui si dedic\u00f2 all'attivit\u00e0 politica (segreteria del CLN per Genova e la Liguria) e al giornalismo (collaboratore de \"Il Lavoro\" e del \"Corriere del Popolo\"), nel 1947, con Emanuele Luzzati (conosciuto durante l\u2019esilio in Svizzera) e Vittore Veneziani fond\u00f2 la Compagnia del Teatro Ebraico e port\u00f2 in scena \"Lea Lebowitz\", un testo che egli stesso aveva tratto da una leggenda chassidica. La ricerca sul teatro ebraico prosegu\u00ec con \"Golem\" (1969), ispirato al folklore yiddish, e con \"Leviathan\" (1974), basato sulle tecniche del mnemodramma.\nNel 1950 con Walter Cantatore ed Emanuele Luzzati apr\u00ec a Roma, in via Veneto, il cabaret teatrale \"I nottambuli\", ma il ritiro della licenza degli alcoolici port\u00f2 l\u2019iniziativa al fallimento.&lt;br&gt; \nIl 14 settembre 1954, presso il Teatro Alfieri di Torino, debutt\u00f2 \"Crazy Show\", rivista da camera scritta da Alessandro Fersen, Guido Stagnaro e Federico Caldura, con Federico Caldura scenografo, costumi di Emanuele Luzzati, musiche di Luciano Berio, coreografie di Marise Flash e Sandra Mondaini sul palcoscenico. Secondo Paola Bertolone \"Crazy Show\" \u00abpu\u00f2 a pieno titolo rientrare nella tipologia dell\u2019Assurdo, sia per l\u2019impianto ludico dello spettacolo, sia per la vocazione al rovesciamento del banale quotidiano, destinato a far emergere il vacuum\u00bb.\nDal 1952 al 1960 lavor\u00f2 per il Teatro Stabile di Genova (inizialmente Piccolo Teatro della Citt\u00e0 di Genova), dirigendo importanti attori come Enrico Maria Salerno, Tino Buazzelli e Valeria Valeri. Cur\u00f2 le regie di testi, tra gli altri, di Shakespeare, Pirandello, Moli\u00e8re, Anouilh, Lope de Vega.\nAlla fine degli anni \u201850 si occup\u00f2, per la televisione, di commedia dell\u2019arte con un ciclo di tre spettacoli da lui scritti e diretti: \"Le fatiche di Arlecchino\" (1957), \"Pierrot alla conquista della luna\" (1957), \"Sganarello e la figlia del re\" (1960). I relativi testi furono pubblicati postumi nel 2009. \nNel 1957 inizi\u00f2 l'attivit\u00e0 di insegnante di recitazione a Roma con la scuola per attori \"Studio di Arti sceniche\" ispirata al metodo di Stanislavskij (tra i suoi allievi anche la cantante Nada). Nel 1958, durante la tourn\u00e9e sudamericana del Teatro Stabile di Genova, conobbe a Rio de Janeiro l\u2019antropologo Jos\u00e9 de Carneiro tramite il quale entr\u00f2 in contatto con una comunit\u00e0 afrobrasiliana che praticava i riti \"candombl\u00e9\". In conseguenza a questi incontri elabor\u00f2 il concetto di \"mnemodramma\".\nNel frattempo, nel periodo 1962-1974, prepar\u00f2 spettacoli che furono presentati al Teatro Stabile di Roma, al Festival dei Due Mondi di Spoleto, al Maggio Musicale Fiorentino, finch\u00e9 nelle stagioni 1975-1978 gli venne conferito l'incarico di direttore artistico del Teatro Stabile di Bolzano.&lt;br&gt; \nFu attivo anche in campo lirico, in particolare Il Dibuk, musica di Lodovico Rocca su libretto di Renato Simoni, tratto dal dramma \"Tra due mondi: Il dibbuk\" di Sem\u00ebn An-skij, uno dei grandi classici della letteratura yiddish. Lo present\u00f2 in due versioni: nel 1962 (direttore Bruno Bartoletti, scenografia di Nicola Benois) e nel 1982 (direttore Bruno Martinotti, scenografia di Emanuele Luzzati).\nFu inoltre attivo come attore cinematografico e autore di saggi critici e teorici, volti a un teatro interdisciplinare, sulla rivista \"Sipario\" e nel libro \"Il teatro, dopo\" (Laterza, 1980). \nNel 2005 su iniziativa della figlia Ariela Fajrajzen viene costituita la Fondazione Alessandro Fersen con lo scopo \u00abdi curare la divulgazione, lo studio e l\u2019approfondimento delle opere, del pensiero e della ricerca di Alessandro Fersen, attraverso la pubblicazione di testi e l\u2019organizzazione di eventi\u00bb.\nLa biblioteca personale di Fersen \u00e8 stata riunita nel Fondo Fersen, riconosciuto come Archivio Storico dal Ministero per i Beni e le Attivit\u00e0 Culturali, e donato dalla figlia Ariela al Museo Biblioteca dell\u2019Attore di Genova.\nIl 27-28 ottobre 2011, in occasione delle celebrazioni per il centenario della nascita di Alessandro Fersen, presso la Biblioteca Vallicelliana di Roma \u00e8 stato organizzato il convegno \"Fersen. Itinerario ininterrotto di un protagonista del Novecento\". Gli atti del convegno sono stati pubblicati nel 2012. A latere del convegno veniva organizzata una mostra nella quale erano esposti documenti inediti attinti dal Fondo Fersen."}
{"id": "2720163", "revid": "767487", "url": "https://it.wikipedia.org/wiki?curid=2720163", "title": "Il dito pi\u00f9 veloce del West", "text": "Il dito pi\u00f9 veloce del West (\"Support Your Local Sheriff!\") \u00e8 un film statunitense del 1969 diretto da Burt Kennedy.\nSi tratta un western comico, una parodia dello scenario spesse volte messo in scena dell'iconico nuovo arrivato che riesce a domare un'anarchica cittadina di frontiera.\nTrama.\nUna cittadina di frontiera del vecchio West nasce quasi letteralmente durante la notte, quando la goffa testa calda Prudy Perkins scopre l'oro in una tomba durante un funerale. Suo padre Olly diventa sindaco del nuovo insediamento. Lui e gli altri membri del consiglio comunale deplorano il fatto che il luogo sia diventato un giro di perenni ubriachi incontrollabili, e che per spedire tutto l'oro che estraggono dalle miniere, debbano pagare una tassa pesante ai Danbys, una famiglia di cowboy / banditi che controllano l'unica strada che esce dalla citt\u00e0. La maggior parte della gente \u00e8 troppo presa a scavare per assumere l'incarico di sceriffo e coloro che sono disposti a mettere gi\u00f9 la loro pala muoiono rapidamente.\nTutto questo cambia con l'arrivo nella cittadina di Jason McCullough, un uomo calmo e competente che viene dall'est e che dice di essere di passaggio per la cittadina nel suo viaggio verso l'Australia. Mentre si trova nella taverna locale vede il giovane Joe Danby che fa fuori con la pistola un uomo. Bisognoso di soldi dopo aver scoperto il tasso d'inflazione che rovina la cittadina, McCullough dimostra al sindaco e al consiglio comunale la sua sconcertante abilit\u00e0 con le armi da fuoco e diventa il nuovo sceriffo. Mette subito fine ad una rissa di strada e, mentre sta nella casa Perkins, incontra Prudy nella circostanza molto imbarazzante nella quale lei si trova. McCullough poi arresta Joe e lo mette nel carcere della cittadina, ove vi \u00e8 tutto ci\u00f2 che di cui uno sceriffo pu\u00f2 aver bisogno - ad eccezione di sbarre di ferro per le porte delle celle e per le finestre. McCullough tiene il non troppo brillante Joe imprigionato con una riga di gesso, alcune sbavature di colore rosso e psicologia applicata.\nNel frattempo McCullough si procura un deputato in qualche modo disposto ad aiutarlo: si tratta dell'estremamente trasandato Jake, che non era null'altro che la persona pi\u00f9 eccentrica della cittadina. L'arresto accende l'ira del patriarca della famiglia Danby; infatti mentre il resto della cittadinanza si acquieta immediatamente sotto la giurisdizione di McCullough, Pap\u00e0 Danby cerca in svariati modi di ottenere la scarcerazione di Joe. Non ci riesce in alcun modo e perci\u00f2 convoca una serie di mercenari, i quali ugualmente ci provano ma senza successo. Nel frattempo, Prudy litiga romanticamente con McCullough; McCullough e Jake vanno alla ricerca di oro senza alcun successo e, con grande sollievo di Joe, le sbarre sono finalmente installate nel carcere.\nPap\u00e0 Danby convoca decine dei suoi parenti per lanciare un assalto. Il primo impulso dello sceriffo \u00e8 quello di lasciare la cittadina e riprendere il suo viaggio per l'Australia, ma quando Prudy esprime la sua sincera approvazione per questa idea sensata, lui annuncia che suona vile e decide di rimanere. Il resto dei cittadini esprime disapprovazione per il suo nuovo piano e vota ufficialmente di non contribuire in alcun modo. Cos\u00ec l'assalto dei Danby \u00e8 affrontato dai soli McCullough, Jake e Prudy. Dopo una lunga sparatoria, McCullough cerca di ingannare tutti usando Joe come ostaggio legato davanti al cannone montato nel centro della cittadina. Mentre tutti i Danby sono in marcia verso la prigione, il cannone spara per sbaglio, distruggendo il bordello della citt\u00e0 e sparpagliando le prostitute che vi abitano assieme ai capi della cittadina che vi erano in visita. McCullough fa pace con i cittadini, si fidanza con Prudy e se la porta a casa. In un monologo di chiusura, Jake informa direttamente il pubblico che si sposano e McCullough continua a diventare governatore dello stato, mentre lui, Jake, diventa sceriffo e quindi \"uno dei personaggi pi\u00f9 amati nel folklore occidentale\".\nProduzione.\nIl nome della cittadina \u00e8 Calendario, anche se questo \u00e8 menzionato solo una volta nel film. Lo Stato \u00e8 il Colorado, ma questo si apprende solo dal \"trailer\" del film.\nInfluenze.\nIl personaggio di Walter Brennan in \"Sceriffo\" \u00e8 molto simile a quella che interpret\u00f2 nel western del 1946 \"Sfida infernale\", al punto che potrebbe considerarsi un'auto-parodia. Inoltre ci sono analogie con la trama del film \"Un dollaro d'onore\" - in cui Brennan \u00e8 co-protagonista con John Wayne e Dean Martin.\nIl bordello della cittadina si chiama La Casa di Madame Orr. A parte il manifesto gioco di parole con \"puttana\" (inglese \"whore\"), il nome probabilmente vuole essere anche un riferimento denigratorio a William T. Orr, uno dei dirigenti della Warner Bros. Infatti James Garner si era scontrato in precedenza con questi nella produzione della serie televisiva \"Maverick\"; Garner si licenzi\u00f2 dalla serie e con successo intent\u00f2 causa allo studio per rescindere il suo contratto.\nLa \"prova\" dell'abilit\u00e0 con armi da fuoco di Garner si ha quando spara un proiettile attraverso il buco di una rondella. \u00abVedi? Ci pass\u00f2 pulito. Neanche un segno.\u00bb La scena \u00e8 una parodia di quella nel film \"Winchester '73\" dove James Stewart colpisce una moneta lanciata in aria. Questo non era un trucco o effetto speciale - un cecchino lo ha fatto veramente sulla scena.\n\"Sequel\".\nJames Garner, Jack Elam, Harry Morgan, Henry Jones, Kathleen Freeman, Willis Bouchey, Walter Burke, Gene Evans e Dick Haymes girarono successivamente \"L'infallibile pistolero strabico\" nel 1971. Pur non essendo letteralmente un \"sequel\", la trama presenta molte analogie: il personaggio dello straniero interpretato da Garner capita in una cittadina senza legge, la doma superando in astuzia la gente del posto con \"l'aiuto\" dello sfortunato personaggio di spalla interpretato da Jack Elam, e sposa l'agguerrita, ricca figlia del personaggio di Harry Morgan, Patience (Suzanne Pleshette)."}
{"id": "2720172", "revid": "250936", "url": "https://it.wikipedia.org/wiki?curid=2720172", "title": "Heinrich Gottlieb Ludwig Reichenbach", "text": ""}
{"id": "2720173", "revid": "28752950", "url": "https://it.wikipedia.org/wiki?curid=2720173", "title": "Gatshina", "text": ""}
{"id": "2720174", "revid": "28752980", "url": "https://it.wikipedia.org/wiki?curid=2720174", "title": "Linee ferroviarie", "text": ""}
{"id": "2720176", "revid": "647919", "url": "https://it.wikipedia.org/wiki?curid=2720176", "title": "Regio d.L.", "text": ""}
{"id": "2720177", "revid": "28753005", "url": "https://it.wikipedia.org/wiki?curid=2720177", "title": "Repubblica Sociale", "text": ""}
{"id": "2720178", "revid": "110157", "url": "https://it.wikipedia.org/wiki?curid=2720178", "title": "Glazovskij rajon", "text": "Il Glazovskij rajon (, in lingua udmurta \u0413\u043b\u0430\u0437 \u0451\u0440\u043e\u0441) \u00e8 un municipal'nyj rajon della Repubblica Autonoma dell'Udmurtia, in Russia. Istituito il 15 luglio 1929, occupa una superficie di circa 2.160 chilometri quadrati, ha come capoluogo Glazov e una popolazione di 18.471 abitanti."}
{"id": "2720191", "revid": "339392", "url": "https://it.wikipedia.org/wiki?curid=2720191", "title": "Volost", "text": ""}
{"id": "2720192", "revid": "2026698", "url": "https://it.wikipedia.org/wiki?curid=2720192", "title": "Volost'", "text": "Il termine volost' () indica delle suddivisioni territoriali dell'Antica Rus'. In tempi pi\u00f9 recenti, durante l'Impero Russo e, fino al 1929, la Russia sovietica indicava una suddivisione dell'uezd, formata da alcuni villaggi e dalle terre circostanti. Nella Federazione Russa indica suddivisioni di livello inferiore in alcuni soggetti federali."}
{"id": "2720193", "revid": "28753867", "url": "https://it.wikipedia.org/wiki?curid=2720193", "title": "Glazovsky", "text": ""}
{"id": "2720195", "revid": "2175", "url": "https://it.wikipedia.org/wiki?curid=2720195", "title": "Anni Ottanta", "text": ""}
{"id": "2720196", "revid": "1305772", "url": "https://it.wikipedia.org/wiki?curid=2720196", "title": "Nuovissima Enciclopedia Universale", "text": ""}
{"id": "2720203", "revid": "28754258", "url": "https://it.wikipedia.org/wiki?curid=2720203", "title": "C\u00e0 Raffaello", "text": ""}
{"id": "2720208", "revid": "1573940", "url": "https://it.wikipedia.org/wiki?curid=2720208", "title": "Shahrest\u0101n di Abhar", "text": "Lo shahrest\u0101n di Abhar (in farsi \u0634\u0647\u0631\u0633\u062a\u0627\u0646 \u0627\u0628\u0647\u0631) \u00e8 uno degli 8 \"shahrest\u0101n\" della provincia di Zanjan.\nIl capoluogo \u00e8 Abhar, altre citt\u00e0 sono: Hidaj, Sa'in Qa'leh, Sharifabad e Soltaniyeh. Lo shahrest\u0101n \u00e8 suddiviso in una circoscrizione (\"bakhsh\"): \nNella circoscrizione centrale si trova l'antico villaggio di Qerveh. "}
{"id": "2720209", "revid": "110157", "url": "https://it.wikipedia.org/wiki?curid=2720209", "title": "Torneo di pallacanestro maschile NCAA Division I 1997", "text": "Il Torneo di pallacanestro maschile NCAA Division I 1997 si concluse con la vittoria di Arizona contro Kentucky.\nMiles Simon di Arizona fu nominato Most Outstanding Player."}
{"id": "2720213", "revid": "695564", "url": "https://it.wikipedia.org/wiki?curid=2720213", "title": "House", "text": ""}
{"id": "2720216", "revid": "767487", "url": "https://it.wikipedia.org/wiki?curid=2720216", "title": "The Grass Is Blue", "text": "The Grass Is Blue \u00e8 un album di canzoni country bluegrass pubblicato dalla cantante statunitense Dolly Parton nel 1999. \u00c8 il 37\u00ba album della discografia di Dolly Parton.\nIl disco.\n\"The Grass Is Blue\" ebbe un buon successo di pubblico (posizionandosi al 24\u00ba posto nelle classifiche di vendita statunitensi) e fu fra i lavori di Parton pi\u00f9 apprezzati dalla critica, vincendo tra l'altro il Grammy come miglior album di genere bluegrass. Insieme al film \"Fratello, dove sei?\" (uscito nelle sale cinematografiche l'anno successivo), l'album contribu\u00ec a rivitalizzare l'interesse del pubblico statunitense per il bluegrass all'inizio degli anni 2000.\nLa lista dei brani comprende sia standard bluegrass (come \"Silver Dagger\", una ballata del XIX secolo gi\u00e0 interpretata da Joan Baez) che composizioni originali di Parton, e una cover di un brano di Billy Joel. La \"titletrack\" \"The Grass Is Blue\" \u00e8 una delle composizioni di Parton maggiormente apprezzate, ed \u00e8 stata interpretata anche da Norah Jones su un tribute album dedicato a Parton nel 2003. Un'altra composizione originale, \"Steady as the Rain\", era stata originariamente scritta per la sorella di Dolly, Stella Parton, che nel 1979 aveva intrapreso la carriera di cantante pubblicando un singolo di successo.\nTracce.\nI brani sono di Dolly Parton eccetto dove altrimenti specificato."}
{"id": "2720217", "revid": "1573940", "url": "https://it.wikipedia.org/wiki?curid=2720217", "title": "Chiesa dell'Arciconfraternita della Santissima Resurrezione", "text": "La chiesa dell'Arciconfraternita della Santissima Resurrezione \u00e8 una chiesa monumentale di Napoli, ubicata in via Chiaia, a pochi metri dalla chiesa di Sant'Orsola a Chiaia.\nLa chiesa, di fondazione ignota, risulta essere appartenuta nel XVI secolo ai Padri della Missione, un gruppo religioso che si era stanziato proprio in questa zona e che aveva, come propria sede principale, la gi\u00e0 citata chiesa di Sant'Orsola. Essi, ricordiamo che si stanziarono anche in altri monasteri cittadini, come ad esempio in quello di Sant'Antonio ai Monti. L'edificio di culto in oggetto, fu poi rimaneggiato nella seconda met\u00e0 del XVIII secolo.\nSecondo le fonti, la confraternita della Resurrezione eseguiva ogni anno una processione pasquale al Palazzo Reale, un'abitudine religiosa che si \u00e8 andata poi perdendo nel corso del tempo.\nLa struttura \u00e8 di piccole dimensioni, tipica di molti edifici congregazionali. Presenta una facciata molto modesta, con un portale di pietra lavica modanato e un arco ribassato; ai lati vi sono coppie di paraste ioniche sovrapposte, con basi e capitelli in marmo, che sorreggono una trabeazione triangolare. Pi\u00f9 su si apre una finestra termale in stucco chiusa da una rosta metallica. A lato, sulla destra, c'\u00e8 una piccola porta che conduceva ad altri locali.\nBibliografia.\nDomenico Antonio Parrino, \"Napoli citt\u00e0 nobilissima, antica e fedelissima, esposta agli occhi et alla mente de' curiosi. Parte Prima\", Napoli, 1700."}
{"id": "2720219", "revid": "43204", "url": "https://it.wikipedia.org/wiki?curid=2720219", "title": "FK Cementarnica 55 Skopje", "text": ""}
{"id": "2720220", "revid": "1442080", "url": "https://it.wikipedia.org/wiki?curid=2720220", "title": "China Open 2007 - Singolare femminile", "text": "Il singolare del China Open 2007 \u00e8 stato un torneo di tennis facente parte del WTA Tour 2007.\nSvetlana Kuznecova era la detentrice del titolo, ma \u00e8 stata costretta al ritiro per infortunio.\n\u00c1gnes Sz\u00e1vay ha battuto in finale 6\u20137(7), 7\u20135, 6\u20132, Jelena Jankovi\u0107.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2720221", "revid": "1305772", "url": "https://it.wikipedia.org/wiki?curid=2720221", "title": "El Aguilar", "text": "El Aguilar \u00e8 un comune (\"municipio\" in spagnolo) dell'Argentina, appartenente alla provincia di Jujuy, nel dipartimento di Humahuaca.\nIn base al censimento del 2001, nel territorio comunale dimorano 3.655 abitanti, con una diminuzione dell'89,3% rispetto al censimento precedente (1991). Di questi abitanti, il 49,08% sono donne e il 50,91% uomini. Nel 2001 la sola citt\u00e0 di El Aguilar, sede municipale, contava 3.155 abitanti ; il resto nelle frazioni e nei centri rurali."}
{"id": "2720224", "revid": "838137", "url": "https://it.wikipedia.org/wiki?curid=2720224", "title": "China Open 2007 - Doppio maschile", "text": "Il doppio maschile del China Open 2007 \u00e8 stato un torneo di tennis facente parte dell'ATP Tour.\nMahesh Bhupathi e Mario An\u010di\u0107 erano i detentori del titolo, ma An\u010di\u0107 ha deciso di non partecipare.\nRik De Voest e Ashley Fisher hanno battuto in finale 6\u20137(3), 6\u20130, 10\u20136, Chris Haggard e Lu Yen-Hsun."}
{"id": "2720229", "revid": "2039709", "url": "https://it.wikipedia.org/wiki?curid=2720229", "title": "Movimento pro-life", "text": "Per movimento \"pro-life (in italiano pro-vita\" o per la vita) si intende un insieme di organizzazioni e di movimenti sociali, politici e di opinione che a livello internazionale o nazionale si oppongono alla pratica dell'aborto e, in molti casi, si oppongono a vari livelli alle legislazioni che ne consentono la pratica legalizzata.\nIdee.\nIl movimento pro-life, partendo dalla constatazione che l'embrione umano \u00e8 biologicamente un essere umano ai primi stadi del suo sviluppo e che tutti gli esseri umani godono del diritto alla vita, sostiene che allora anche l'embrione dovrebbe godere dello stesso diritto alla vita. Molto spesso i pro-life affermano che il suddetto diritto valga quindi \"dal concepimento alla morte naturale\". Da questo ne consegue che l'aborto \u00e8 considerato un particolare tipo di omicidio. Per questo motivo, la proibizione a livello statale dell'aborto non viene vista come una limitazione della libert\u00e0 delle donne, ma alla stregua di altre proibizioni socialmente accettate, volte a preservare il diritto alla vita. \nIn questo contesto \u00e8 importante notare che per il movimento pro-life il valore della vita umana \u00e8 intrinseco, non funzionale o strumentale. Questo significa che la vita di ogni essere umano ha un valore in s\u00e9 e non dipende da criteri soggettivi.\nIl movimento pro-life \u00e8 accomunato principalmente dall'opposizione all'aborto e alla ricerca sulle cellule staminali. Tuttavia, buona parte dei pro-life si oppone anche all'eutanasia e al suicidio assistito. Su altre tematiche etiche e sociali il movimento presenta una pluralit\u00e0 di visioni.\nMovimenti per paese.\nFrancia.\nLa prima organizzazione pro-life in Francia, \"Laissez-les-vivre-SOS futures m\u00e8res\", fu creata nel 1971 durante il dibattito che avrebbe portato alla Legge sui Veli del 1975. Il suo principale portavoce era il genetista J\u00e9r\u00f4me Lejeune. Dal 2005, il movimento pro-life francese ha organizzato una marcia annuale per la vita.\nIrlanda.\nCi sono diversi gruppi pro-life nella Repubblica d'Irlanda: \"Pro Life Campaign\", \"Youth Defence\" e \"Iona Institute\".\nItalia.\nIl pi\u00f9 noto movimento pro-life italiano \u00e8 il Movimento per la Vita, nato nel 1980 come federazione di diverse associazioni di aiuto alla vita operanti nel Paese, a cui si \u00e8 aggiunta nel 2012 la Onlus \"Pro-vita\". Da menzionare anche gli \"Universitari per la vita\", che si occupano di diffondere il messaggio pro-life all'interno dell'ambiente universitario.\nTra le associazioni cattoliche, si pu\u00f2 ricordare \"Difendere la vita con Maria\", presente in 13 regioni.\nSpagna.\nL'associazione \"provida\" pi\u00f9 importante \u00e8 \"Derecho a vivir\".\nStati Uniti d'America.\nIl movimento pro-life statunitense \u00e8 molto variegato. Se da una parte \u00e8 sicuramente rappresentato da associazioni legate alle varie confessioni cristiane, come la National Right to Life Committee e Priests for Life, e dal Partito Repubblicano, dall'altra esiste un numero considerevole di organizzazioni laiche e progressiste che, per motivi differenti, si identifica come pro-life e supporta, quindi, l'abolizione o la significativa restrizione dell'aborto a livello nazionale. Tra queste troviamo associazioni atee o agnostiche (Secular Pro-Life, Humanists for Life), femministe (Feminists for life, Feminists for Nonviolent Choices, New Wave Feminists), democratiche (Democrats for Life of America), libertarie (Libertarians for Life) e appartenenti alla comunit\u00e0 LGBT (Pro-Life Alliance of Gays and Lesbians). Inoltre, esistono organizzazioni con un approccio olistico al termine pro-life, che si rifanno dichiaratamente alla Consistent Life Ethic, come le Feminists for Nonviolent Choices e Rehumanize International. Da segnalare, infine, Live Action, organizzazione molto attiva nel settore e conosciuta soprattutto per i suoi video sotto copertura all'interno delle cliniche di Planned Parenthood."}
{"id": "2720230", "revid": "1543377", "url": "https://it.wikipedia.org/wiki?curid=2720230", "title": "Conferenza economica di Londra", "text": "La Conferenza economica di Londra riun\u00ec nel giugno 1933 i rappresentanti di 66 nazioni, nella sede del \"London's Geological Museum\", per discutere sui modi per affrontare la depressione globale, per rivitalizzare gli scambi commerciali internazionali, e per stabilizzare il quadro monetario internazionale. Quest'ultimo obiettivo, tuttavia, fu condannato da Franklin Delano Roosevelt. In vacanza sul suo yacht nel Pacifico settentrionale, il presidente degli Stati Uniti invi\u00f2 a tale proposito un radiomessaggio a Londra, dichiarando indirettamente che gli Stati Uniti non avrebbero partecipato ai negoziati.\nRetroscena.\nDopo il crollo dell'economia mondiale dopo la prima guerra mondiale, era convinzione diffusa che gli Stati Uniti avrebbero assunto una posizione egemonica. L'agenda della Conferenza, abbozzata tra i rappresentanti delle sei principali nazioni riuniti a Ginevra nel 1932, affermava con forza la necessit\u00e0 di estinguere i debiti tra governi, in quanto essi rappresentavano uno dei maggiori ostacoli lungo la strada per la ripresa dalla grande depressione.\nGli Europei ritenevano che \"l'estinzione avrebbe recato sollievo al mondo\", mentre esperti americani, come il senatore Borah, sostenevano che \u00abi problemi del mondo erano dovuti in realt\u00e0 alla guerra, alla perseveranza dell'Europa nel voler mantenere grandi armamenti, e alla cattiva gestione dell'argento\u00bb. Egli, pertanto, non era disponibile a posporre, ridurre o cancellare il pagamento dei debiti \u00abconcedendo all'Europa il via libera a procedere in un programma che ha praticamente sprofondato il mondo nella sua attuale condizione economica\u00bb.\nAzioni contrarie.\nLa speranza che gli Stati Uniti avrebbero continuato ad aderire al \"gold standard\" svan\u00ec rapidamente quando il presidente Roosevelt, all'indomani del suo insediamento, eman\u00f2 l'\"Emergency Banking Act\" (Legge sull'emergenza bancaria) del 1933 e mise al bando le esportazioni di oro, con l'Ordine Esecutivo 6102, escludendo formalmente la nazione dal \"gold standard\". In seguito, a maggio, approv\u00f2 l'emendamento Thomas, una legislazione \u00abche imponeva al Presidente di perseguire una politica inflazionistica attraverso l'emissione di carta moneta\u00bb.\nLa dichiarazione di Roosevelt durante il suo discorso inaugurale del 1933, \u00abnon risparmier\u00f2 alcuno sforzo per restaurare il commercio mondiale mediante il riaggiustamento economico internazionale, ma l'emergenza in patria non pu\u00f2 attendere quel risultato\u00bb, rappresent\u00f2, per i partecipanti alla Conferenza, il chiaro segnale che egli si sarebbe opposto a progetti di rilancio dell'economia internazionale da parte di altri paesi.\nLa delegazione americana alla Conferenza era guidata dal Segretario di Stato di Roosevelt, Cordell Hull, al quale il Presidente aveva ordinato di non impegnarsi in alcuna discussione riguardante la stabilizzazione delle valute. Tuttavia, allorquando la conferenza si riun\u00ec, il presidente Roosevelt aveva cambiato idea a favore della manipolazione delle valute come mezzo per alzare i prezzi, e ordin\u00f2 agli esperti bancari americani Oliver Sprague e James Paul Warburg di condurre colloqui per la stabilizzazione delle valute con le loro controparti britanniche e francesi.\nIl rifiuto di Roosevelt.\nAll'apertura della Conferenza, il 12 giugno 1933, tutta l'attenzione era rivolta alle discussioni trilaterali sulle valute che erano in corso fuori della Conferenza. Entro il 15 giugno, i delegati non ufficiali americani, insieme a Montagu Norman della Banca d'Inghilterra e a Cl\u00e9ment Moret della Banca di Francia, avevano redatto un piano di stabilizzazione temporanea, che implicava un riallineamento dei tassi di cambio tra le valute internazionali.\nMalgrado i tentativi di mantenere segreto il piano, una fuga di notizie ne rivel\u00f2 il contenuto prima dell'annuncio ufficiale, provocando una reazione distruttiva negli Stati Uniti, in quanto alla fase depressiva dei mercati finanziari e dei prodotti si sarebbe aggiunta, in base all'accordo, la rivalutazione del tasso di cambio estero del dollaro.\nSebbene Roosevelt stesse considerando la possibilit\u00e0 di modificare di nuovo la sua politica diplomatica riguardo a un nuovo e intermedio tasso di cambio dollaro-sterlina, alla fine decise di non assumere alcun impegno, neanche a titolo provvisorio.\nIl 17 giugno, nel timore che i britannici e i francesi cercassero di controllare i propri tassi di cambio, il presidente Roosevelt rifiut\u00f2 l'accordo che i suoi negoziatori avevano raggiunto con i loro omologhi britannici e francesi, malgrado i negoziatori stessi tentassero di fargli capire che il piano era solo uno strumento temporaneo con numerose clausole di recesso.\nIl rifiuto dell'accordo da parte di Roosevelt suscit\u00f2 una reazione enormemente negativa dei britannici, dei francesi e degli internazionalisti negli Stati Uniti. Il primo ministro britannico, Ramsay MacDonald, temeva che le \u00abazioni di Roosevelt avrebbero distrutto la Conferenza\u00bb e si dice che Georges Bonnet, relatore della Commissione monetaria francese, abbia avuto \u00abun'esplosione di collera\u00bb.\nSecondo i critici, il nazionalismo gioc\u00f2 un ruolo decisivo nella decisione di Roosevelt di rifiutare l'accordo e, indirettamente, nel causare il fallimento della Conferenza."}
{"id": "2720231", "revid": "767487", "url": "https://it.wikipedia.org/wiki?curid=2720231", "title": "Amando a Maradona", "text": "Amando a Maradona \u00e8 un film documentario del 2005 diretto da Javier V\u00e1zquez.\nIl film \u00e8 uscito in Argentina il 22 dicembre 2005 e nel 2006 (in date diverse) nel resto del mondo.\nTrama.\nIl film narra la storia del \"Pibe de oro\", partendo dai primi anni di vita dell'argentino (in un sobborgo di Buenos Aires) passando all'esordio nel mondo del calcio con la maglia dell'Argentinos Juniors, alla gloria del Mondiale 1986 e le vittorie con il Napoli per arrivare al declino dato dalla droga.\nLa macchina da presa passa ai momenti del Maradona calciatore, capace di magie incredibili sul campo, al Maradona uomo (specie nell'ultima parte) che deve combattere contro la sua debolezza e la sua dipendenza dalla cocaina: in tutto questo, rimane immutato l'amore degli argentini (come da titolo) verso il loro pi\u00f9 grande campione."}
{"id": "2720232", "revid": "1305772", "url": "https://it.wikipedia.org/wiki?curid=2720232", "title": "Tres Cruces (Jujuy)", "text": "Tres Cruces \u00e8 un comune (\"comisi\u00f3n municipal\" in spagnolo) dell'Argentina, appartenente alla provincia di Jujuy, nel dipartimento di Humahuaca. \u00c8 posto a 118\u00a0km dalla capitale provinciale di San Salvador de Jujuy, a 3.693 metri d'altitudine.\nIn base al censimento del 2001, nel territorio comunale dimorano 456 abitanti, con una diminuzione del 68,2% rispetto al censimento precedente (1991). Di questi abitanti, il 50,87% sono donne e il 49,12% uomini. Nel 2001 la sola citt\u00e0 di Tres Cruces, sede municipale, contava 431 abitanti."}
{"id": "2720233", "revid": "838137", "url": "https://it.wikipedia.org/wiki?curid=2720233", "title": "China Open 2007 - Doppio femminile", "text": "Il doppio femminile del China Open 2007 \u00e8 stato un torneo di tennis facente parte del WTA Tour 2007.\nVirginia Ruano Pascual e Paola Su\u00e1rez erano le detentrici del titolo, ma la Suarez si \u00e8 ritirata ufficialmente il 1\u00ba settembre 2007 e cos\u00ec solo la Ruano Pascual ha partecipato.\nChia-jung Chuang e Su-wei Hsieh hanno battuto in finale 7\u20136(3), 6\u20133, Han Xinyun e Yi-fan Xu."}
{"id": "2720241", "revid": "743200", "url": "https://it.wikipedia.org/wiki?curid=2720241", "title": "BCR Open Romania 2007", "text": "Il BCR Open Romania 2007 \u00e8 stato un torneo di tennis giocato sulla terra rossa.\n\u00c8 stata la 15\u00aa edizione del BCR Open Romania,\nche fa parte della categoria International Series nell'ambito dell'ATP Tour 2007.\nSi \u00e8 giocato all'Arenele BNR di Bucarest in Romania,\ndal 10 settembre al 16 settembre 2007.\nCampioni.\nSingolare.\n Gilles Simon ha battuto in finale Victor H\u0103nescu, 4\u20136, 6\u20133, 6\u20132\nDoppio.\n Oliver Marach / Michal Merti\u0148\u00e1k hanno battuto in finale Mart\u00edn Garc\u00eda / Sebasti\u00e1n Prieto, 7\u20136(2), 7\u20136(8)"}
{"id": "2720245", "revid": "2166030", "url": "https://it.wikipedia.org/wiki?curid=2720245", "title": "Fan\u00f2", "text": "Fan\u00f2 o Othoni (; IPA: , in greco antico Phan\u00f3s o Oth\u014dn\u00f3i) situata nel Canale d'Otranto, \u00e8 l'isola greca pi\u00f9 occidentale facente parte dell'arcipelago delle Diapontie, incluse nella regione amministrativa delle isole Ionie. \u00c8 l'isola greca pi\u00f9 vicina all'Italia, da cui dista solo 80\u00a0km.\nGeografia fisica.\nDal punto di vista amministrativo costituisce una delle comunit\u00e0 o frazioni in cui \u00e8 suddiviso il comune di Corf\u00f9 nell'omonima prefettura. Per quanto riguarda il punto di vista meramente geografico, l'isola di Fan\u00f2 \u00e8 una delle cinque isole che costituiscono l'arcipelago delle isole Diapontie e a sua volta costituisce un ulteriore arcipelago (che prende il suo stesso nome) di 44 tra isolette e scogli minori.\nL'isola \u00e8 situata a 6 miglia nautiche dall'isola di Mathraki, 8 miglia nautiche da quella di Merlera, 12 miglia nautiche dal porto di Corf\u00f9 e a 36 dalla citt\u00e0 medesima, 38 miglia nautiche da Capo Linguetta in Albania e a 43 miglia nautiche da capo d'Otranto in Italia.\nIl suo punto pi\u00f9 alto \u00e8 il monte Corvo a 394\u00a0s.l.m., mentre su di un precipizio posto alla sua estremit\u00e0 orientale sorgono le rovine di un antico castello veneziano e nella zona di Castri presso punta dei Genovesi sorge invece un faro per segnalamenti marittimi alto 13\u00a0m che, costruito nel 1872, \u00e8 per potenza il secondo di Grecia. Nel suo porticciolo \u00e8 pure presente un ufficio della guardia costiera greca, ovvero della \"\u039b\u03b9\u03bc\u03b5\u03bd\u03b9\u03ba\u03cc \u03a3\u03ce\u03bc\u03b1 - Limeniko S\u014dma\" (\u039b/\u03a3) che funge da autorit\u00e0 portuale.\nStoria.\nIn tempi moderni, i primi abitanti di Fan\u00f2 giunsero principalmente dall'isola di Passo e dal'Epiro. Gli othonioti dovettero combattere pi\u00f9 volte contro le incursioni dei pirati barbareschi ed algerini, infatti al centro dell'isola, sulla collinetta \"\"Kalodiki\" ad un'altezza di 217\u00a0m., si trova un monumento in memoria degli eventi che ebbero luogo sull'isola nel 1537, quando i pirati guidati dal famigerato Khayr al-Din Barbarossa, dopo una dura battaglia, uccisero un gran numero di isolani.\nFu soltanto dopo la grande battaglia navale di Lepanto, nel 1571, quando la flotta cristiana della Lega Santa sconfisse quella Turca, che fu possibile ripopolare l'isola e viaggiare con maggior sicurezza. I nuovi abitanti provenivano in massima parte da Passo e Parga, con cui condividono molti cognomi.\nLa storia contemporanea vede l'isola di Fan\u00f2 come possedimento veneziano, poi dopo un breve periodo sotto la dominazione francese, decretata dal Trattato di Campoformio che aveva assegnato ai transalpini l'Eptaneso, nonch\u00e9 la breve parentesi della Repubblica delle Sette Isole Unite, tra il 1800 e il 1807, il Trattato di Parigi del 1815 stabil\u00ec che essa, sempre insieme alle isole Ionie, divenisse protettorato del Regno Unito fino al suo passaggio alla Grecia avvenuto nel 1864.\nDopo il 1850 inizi\u00f2 un intenso flusso migratorio verso l'Australia e le Americhe. Durante la Prima guerra mondiale, l'isola di Fan\u00f2 fece parte di un imponente sistema di sbarramento del Canale d'Otranto attuato dalla flotta alleata tra Brindisi in Italia, e Corf\u00f9 sul lato albanese dell'Adriatico.\nTale blocco mirava ad impedire l'accesso al Mediterraneo alle unit\u00e0 dell'Imperial regia Marina austro-ungarica che avrebbero cos\u00ec potuto minacciare le operazioni alleate. Il blocco fu efficace nell'impedire alle navi di superficie austroungariche ad arrischiarsi di uscire dai propri porti dalmati, ma ebbe pochi effetti sui sottomarini con base a Cattaro, fino a quando, nel 1918, venne completato uno sbarramento fisico dell'intero canale d'Otranto con reti e boe ma l'ultimo tentativo di forzamento dello stesso, pianificato dall'ammiraglio in capo della flotta Mikl\u00f3s Horthy, fall\u00ec il 10 giugno 1918, quando il gruppo di navi da battaglia partito da Pola con notevole ritardo, fu intercettato dai MAS 15 e 21 della Regia Marina comandati rispettivamente dal capitano di corvetta Luigi Rizzo e dal guardiamarina Giuseppe Aonzo, che affondarono nei pressi di Premuda la corazzata Santo Stefano.\nVillaggi.\nFan\u00f2 \u00e8 divisa in due regioni che sono Ano Panta (in greco: \u0386\u03bd\u03c9 \u03c0\u03ac\u03bd\u03c4\u03b1) e Kato Panta (in greco: \u039a\u03ac\u03c4\u03c9 \u03c0\u03ac\u03bd\u03c4\u03b1). Ci sono pi\u00f9 di 20 villaggi.\nPrincipali attrazioni.\nSpiagge.\nLa maggior parte delle spiagge dell'isola sono raggiungibili in barca, tra cui Ammos, Molos, Kamini, Kanoula, Kontoskes, Rogi, Fyki, Xilosermi, e Aspri Ammos. Si tratta di un'isola ben noto per la fotografia subacquea a causa della peculiare geomorfologia dei fondali e le numerose grotte. Altri luoghi di interesse sono le Moshopontikas, Xylosermi, baia Fyki (dove si trova il relitto sommerso di Sarah nave). Fan\u00f2 \u00e8 stato spesso visitato dal naturalista francese Jacques Cousteau e la sua nave esplorativa Calypso.\nPercorsi.\nIl percorso tradizionale \u00e8 stato creato ed utilizzato dai primi abitanti, ed \u00e8 stato successivamente riaperto dal comune e le iniziative private. Gli abitanti del posto e visitatori possono utilizzare il percorso per raggiungere quasi ogni quartiere e parte dell'isola a piedi, cos\u00ec come il Monte Imerovigli (Merovigli), e la cima pi\u00f9 alta dell'isola, con una altezza di oltre 390 metri (1.280 piedi), con vista sulle altre isole Diapondia, mar Ionio e mare Adriatico.\nAltri.\nPorto di Ammos (in greco: \u039b\u03b9\u03bc\u03ad\u03bd\u03b1\u03c2 \u0386\u03bc\u03bc\u03bf\u03c5) \u00e8 il quartiere pi\u00f9 popoloso con piccoli alberghi, ristoranti, negozi rent-a-bike, caff\u00e8, stazione di polizia, clinica comunit\u00e0 con ambulanza e autorit\u00e0 portuale."}
{"id": "2720246", "revid": "1305772", "url": "https://it.wikipedia.org/wiki?curid=2720246", "title": "Hip\u00f3lito Yrigoyen (Jujuy)", "text": "Hip\u00f3lito Yrigoyen (chiamato anche Iturbe) \u00e8 un comune (\"comisi\u00f3n municipal\" in spagnolo) dell'Argentina, appartenente alla provincia di Jujuy, nel dipartimento di Humahuaca.\nIn base al censimento del 2001, nel territorio comunale dimorano 1.285 abitanti, con un aumento del 21,34% rispetto al censimento precedente (1991). Di questi abitanti, il 54,31% sono donne e il 45,68% uomini. Nel 2001 la sola localit\u00e0 di Hip\u00f3lito Yrigoyen, sede municipale, contava 514 abitanti."}
{"id": "2720247", "revid": "1442080", "url": "https://it.wikipedia.org/wiki?curid=2720247", "title": "BCR Open Romania 2007 - Singolare", "text": "Il singolare del BCR Open Romania 2007 \u00e8 stato un torneo di tennis facente parte dell'ATP Tour.\nJ\u00fcrgen Melzer era il detentore del titolo, ma ha perso nel 1\u00ba turno contro Andreas Seppi.\nGilles Simon ha battuto in finale 4\u20136, 6\u20133, 6\u20132, Victor H\u0103nescu."}
{"id": "2720249", "revid": "339392", "url": "https://it.wikipedia.org/wiki?curid=2720249", "title": "Pro-life", "text": ""}
{"id": "2720250", "revid": "838137", "url": "https://it.wikipedia.org/wiki?curid=2720250", "title": "BCR Open Romania 2007 - Doppio", "text": "Il doppio del BCR Open Romania 2007 \u00e8 stato un torneo di tennis facente parte dell'ATP Tour.\nMariusz Fyrstenberg e Marcin Matkowski erano i detentori del titolo, ma ha paerso in semifinale Oliver Marach e Michal Merti\u0148\u00e1k.\nOliver Marach e Michal Merti\u0148\u00e1k hanno battuto in finale 7\u20136(2), 7\u20136(8), Mart\u00edn Garc\u00eda e Sebasti\u00e1n Prieto."}
{"id": "2720259", "revid": "709565", "url": "https://it.wikipedia.org/wiki?curid=2720259", "title": "Willy il Coyote e Beep Beep", "text": "Willy il Coyote (\"Wile E. Coyote\") e Beep Beep (\"Road Runner\") sono due personaggi immaginari animati creati da Chuck Jones e da Michael Maltese nel 1949 per la Warner Bros. e facenti parte delle serie \"Looney Tunes\" e \"Merrie Melodies\". Sono i protagonisti di una serie di cortometraggi iniziata nel 1949 con l'episodio \"Veloce e furioso\" (\"Fast and Furry-ous\"). Le loro storie vedono Willy impegnato nel maniacale e mai fruttuoso inseguimento di Beep Beep nel tentativo di catturarlo.\nCreazione e sviluppo.\nChuck Jones bas\u00f2 il personaggio di Willy il Coyote sulla rappresentazione del coyote fornita da Mark Twain nel libro \"In cerca di guai\" (\"Roughing It\"), nel quale l'animale \u00e8 descritto come \u00abuno scheletro bislungo e allampanato, dall'aria afflitta e assai cagionevole [...] una vivente allegoria dell'Indigenza: ha sempre fame, \u00e8 sempre povero in canna, scalognato e senza un amico al mondo\u00bb. L'aspetto finale venne poi modellato su quello dell'animatore e collega di Jones Ken Harris. Il celebre verso di Beep Beep sarebbe invece stato ispirato da un episodio reale, nel quale il disegnatore Paul Julian, carico di fogli, pronunci\u00f2 scherzosamente \"beep beep\" nel passare a fianco a Chuck Jones e Michael Maltese.\nLa serie nacque come parodia dei cartoni animati basati sulla caccia e gli inseguimenti tra una coppia di personaggi antitetici, come \"Tom &amp; Jerry\", un genere che Jones aveva gi\u00e0 avuto modo di esplorare nel corto delle \"Merrie Melodies\" \"Comincia tutto da una mela\" (\"Fair and Worm-er\") nel 1946. Come fonte di ispirazione per l'umorismo della serie, invece, Jones cit\u00f2 il corto de Il corvo e la volpe del 1941 \"The Fox and the Grapes\" di Frank Tashlin.\nNella sua autobiografia del 1999 \"Chuck Amuck: The Life and Times of an Animated Cartoonist\", Chuck Jones ha affermato che nella realizzazione delle storie di Willy il Coyote e Beep Beep lui e gli altri artisti coinvolti si attenevano a una serie di regole concordate:\nPur applicandosi alla gran parte dei corti della serie, queste regole sono state infrante in diverse occasioni. Inoltre in un'intervista raccolta nel libro \"Hollywood Cartoons: American Animation in Its Golden Age\", Michael Maltese, co-creatore dei primi episodi insieme a Jones, afferm\u00f2 di non aver mai sentito parlare di queste o in generale di alcuna regola specifica, affermando che probabilmente si trattava di annotazioni postume da parte di Jones.\nNomi.\nIl nome completo inglese del personaggio \"Wile E. Coyote\" \u00e8 un gioco di parole scelto per riprodurre foneticamente il termine \"wily\", che significa \"scaltro\", \"astuto\". I creatori non hanno mai specificato per cosa stia l'abbreviazione E. o se avevano in mente un nome in particolare; nella storia a fumetti \"The Greatest of E's\", per\u00f2, pubblicata da Western Publishing nel 1973, viene riportato che \u00e8 l'abbreviazione di Ethelbert. Nel bozzetto preparatorio del personaggio, prima del suo debutto in \"Veloce e furioso\" (\"Fast and Furry-ous\"), veniva indicato anche come \"Don Coyote\", che voleva essere un riferimento a Don Chisciotte di Miguel de Cervantes. In italiano il suo nome \u00e8 stato reso come \"Willy il Coyote\" o \"Willy Coyote\" e a volte italianizzato in \"Vil Coyote\".\n\"Road Runner\" invece non \u00e8 un nome proprio, ma \u00e8 quello della sua specie. In italiano \u00e8 stato tradotto come \"Beep Beep\", anche italianizzato in \"Bip Bip\", \"lo Struzzo Corridore\" o \"Mim\u00ec\".\nDescrizione.\nWilly \u00e8 un coyote antropomorfo dal pelo marrone e beige, lunghe orecchie a punta, guance molto sporgenti, zampe grandi e occhi gialli. Sebbene appartenga alla specie del \"Canis latrans\", molti episodi in cui appare lo presentano con nomi pseudo-latini come \"Carnivourous vulgaris\", \"Famishius-famishius\", \"Nemesis ridiculii\", \"Grotesques appetitus\". Di carattere estremamente tenace e determinato, si serve di trappole e marchingegni forniti dalla Acme Corporation e consulta manuali dai titoli stravaganti al fine di catturare Beep Beep senza per\u00f2 mai riuscire a catturarlo e, anzi, finendo sempre vittima dei suoi stessi espedienti.\nBeep Beep \u00e8 un velocissimo uccello di colore blu, di piccole dimensioni e con una cresta e una coda molto lunghe. Viene perennemente inseguito da Willy il Coyote, riuscendo sempre a sfuggire alle sue trappole ed emettendo un beffardo \"beep beep\" (da cui il nome) quando il suo nemico fallisce nell'intento di catturarlo. Sebbene venga spesso scambiato per uno struzzo, Beep Beep \u00e8 in realt\u00e0 appartenente alla razza \"Geococcyx californianus\", un piccolo uccello corridore diffuso nei deserti degli Stati Uniti d'America. Cos\u00ec come la sua nemesi, viene introdotto in ogni episodio con un falso nome latino fra cui \"Acceleratii incredibus\", \"Birdius tastius\", \"Speedipus rex\" e \"Velocitus delectiblus\".\nI corti di cui sono protagonisti sono ambientati nelle gole della Monument Valley, dove Willy sperimenta di tutto per catturare Beep Beep, servendosi molto spesso di strani arnesi tecnologici, regolarmente difettosi o d'uso impossibile, forniti dalla Acme Corporation, azienda fittizia ideata dal regista Chuck Jones, che nei disegni animati dei \"Looney Tunes\" fornisce attrezzature sia a Willy sia ad altri personaggi. Beep Beep \u00e8 la preda agognata da Willy: caratterizzato dalla sua estrema rapidit\u00e0, nonostante gli innumerevoli e sempre pi\u00f9 ingegnosi tentativi di cattura da parte del coyote riesce puntualmente a sfuggirgli, in modo anche irridente. Le sfide fra i due protagonisti si risolvono, quindi, sempre a favore del velocissimo e astuto pennuto, e puntualmente il coyote cade vittima del suo stesso ingegno, finendo per subire incidenti anche seri a causa delle sue stesse idee. Le modalit\u00e0 di espressione dei due personaggi sono estremamente semplici: il Road Runner emette solo il suono \"bii-bip\", mentre Willy \u00e8 pressoch\u00e9 sempre muto e si esprime con cartelli estemporanei.\nSerie animata.\nLa serie \u00e8 composta da 45 corti (6-7 minuti circa), un cortometraggio (26 min.) e tre webtoon (2-3 min.).\nAltre apparizioni.\nIn alcuni corti Willy si trova a dover dare la caccia a Bugs Bunny invece che a Beep Beep. Sono anche le uniche volte dove lo si sente parlare per la prima volta, con un tono tipico da gentiluomo inglese, definendosi come un \"super genio\". Come al solito fallisce a causa delle sue stesse invenzioni.\nAltri media.\nLetteratura.\nA partire dagli anni 2010 sono usciti dei libri illustrati dedicati alle avventure di Willy il Coyote illustrati da Mark Weakland. Nello stesso periodo, Suzanne Slade ha pubblicato dei libri scientifici per ragazzi con le immagini dello sfortunato personaggio.\nVideogiochi.\nSono usciti diversi videogiochi che hanno come protagonisti i due personaggi fra cui \"Road Runner\" (1985), \"Road Runner's Death Valley Rally\" (1992), \"Desert Speedtrap\" (1994) e \"Desert Demolition Starring Road Runner and Wile E. Coyote\" (1995). Beep Beep fa anche un cameo nel gioco \"Ralph il lupo all'attacco\" (2002). I due, pi\u00f9 diverse varianti (alcune tratte anche da alcuni corti) compaiono anche in \"\" (2018).\nEredit\u00e0 culturale.\nChuck Jones si ispir\u00f2 all'aspetto di Willy nella creazione di Ralph il Lupo, personaggio minore dei \"Looney Tunes\", un lupo che tenta di rubare le pecore da un gregge e viene osteggiato dal cane da guardia Sam Canepastore. Ralph ha le stesse fattezze di Willy e differisce esclusivamente per gli occhi bianchi e il naso di colore rosso.\nIn due puntate della serie animata \"I Griffin\" Willy riesce a catturare il suo eterno nemico. In uno grazie all'investimento accidentale da parte di Peter con l'auto su cui viaggiava anche Willy stesso, nell'altro grazie a uno dei suoi espedienti ma scopre ben presto di non avere pi\u00f9 una ragione di vita divenendo disoccupato, depresso e alcolista fino a tentare il suicidio."}
{"id": "2720260", "revid": "2070590", "url": "https://it.wikipedia.org/wiki?curid=2720260", "title": "Berlin (Connecticut)", "text": "Berlin \u00e8 un comune di 19.590 abitanti e con una densit\u00e0 di 280,26 ab./km\u00b2 degli Stati Uniti d'America, situato nella Contea di Hartford nello Stato del Connecticut."}
{"id": "2720265", "revid": "767487", "url": "https://it.wikipedia.org/wiki?curid=2720265", "title": "Thailand Open 2007", "text": "Il Thailand Open 2007 \u00e8 stato un torneo di tennis giocato sul cemento indoor. \u00c8 stata la 5\u00aa edizione del Thailand Open, che fa parte della categoria International Series nell'ambito dell'ATP Tour 2007. Si \u00e8 giocato all'Impact Arena di Bangkok in Thailandia, dal 24 al 30 settembre 2007.\nCampioni.\nSingolare.\n Dmitrij Tursunov ha battuto in finale Benjamin Becker, 6\u20132, 6\u20131\nDoppio.\n Sanchai Ratiwatana / Sonchat Ratiwatana hanno battuto in finale Micha\u00ebl Llodra / Nicolas Mahut, 3\u20136, 7\u20135, 10\u20137"}
{"id": "2720266", "revid": "767487", "url": "https://it.wikipedia.org/wiki?curid=2720266", "title": "Rocky Hill (Connecticut)", "text": "Rocky Hill \u00e8 un comune di 18.760 abitanti degli Stati Uniti d'America, situato nella Contea di Hartford nello Stato del Connecticut."}
{"id": "2720267", "revid": "1305772", "url": "https://it.wikipedia.org/wiki?curid=2720267", "title": "Libertador General San Mart\u00edn", "text": "Libertador General San Mart\u00edn \u00e8 un comune dell'Argentina, appartenente alla provincia di Jujuy, capoluogo del dipartimento di Ledesma. \nGeografia.\nLibertador General San Mart\u00edn \u00e8 situato sulla sponda destra del fiume San Lorenzo, a 116\u00a0km dalla capitale provinciale di San Salvador de Jujuy.\nStoria.\nLa citt\u00e0 \u00e8 sorta nel 1899 col nome di \"Pueblo Nuevo Ledesma\", ed assunse il nome attuale nel 1950.\nSociet\u00e0.\nPopolazione.\nIn base al censimento del 2001, nel territorio comunale dimorano 43.725 abitanti, con un aumento del 5,67% rispetto al censimento precedente (1991). Di questi abitanti, il 50,7% sono donne e il 49,3% uomini. Nel 2001 la sola citt\u00e0 di Libertador General San Mart\u00edn, sede municipale, contava 43.701 abitanti.\nInfrastrutture e trasporti.\nLibertador General San Mart\u00edn sorge lungo la strada nazionale 34, che unisce Rosario alle province nord-occidentali di Tucum\u00e1n, Salta e Jujuy."}
{"id": "2720268", "revid": "287204", "url": "https://it.wikipedia.org/wiki?curid=2720268", "title": "Diodo Gunn", "text": "Un diodo Gunn, detto anche TED (transferred electron device), \u00e8 una sorta di diodo usato nell'elettronica ad alta frequenza. Il suo funzionamento \u00e8 basato sull'effetto Gunn \"Gunn effect\", scoperto nel 1962 dal fisico J. B. Gunn. Consiste solo di semiconduttore drogato N, mentre solitamente i diodi consistono della giunzione di entrambe le regioni drogate P ed N. Nel diodo Gunn esistono 3 regioni: 2 drogate pesantemente N su entrambi i terminali e, all'interno, uno strato sottile e debolmente drogato. Quando viene applicata una tensione al dispositivo il gradiente elettrico sar\u00e0 maggiore attraverso lo strato pi\u00f9 sottile. La conduzione ha luogo come in ogni semiconduttore, con la corrente proporzionale alla tensione applicata. Alla fine, a valori di campo maggiori, le propriet\u00e0 conduttive dello strato centrale vengono alterate aumentando la sua resistivit\u00e0 e diminuendo il gradiente attraverso di esso, frenando l'ulteriore flusso della corrente, che inizia cos\u00ec a diminuire. In sostanza il diodo Gunn ha una regione a differenziale di resistenza negativo.\nIl differenziale di resistenza negativo, assieme alle propriet\u00e0 temporali dello strato intermedio, permette la costruzione di un oscillatore a rilassamento in radiofrequenze applicando una corrente continua regolabile attraverso il dispositivo.\nCome funziona.\nI diodi Gunn sono soggetti a 2 differenziali di resistenza negativa (NDR negative differential resistance): uno a bassa/media frequenza (fino a pochi MHz) e uno ad alta frequenza (nello spettro GHz).\nIl primo \u00e8 duvuto al riscaldamento del diodo: aumentando la tensione, aumenta la potenza dissipata, aumenta la temperatura interna del semiconduttore e la resistenza elettrica del diodo.\nIl secondo differenziale \u00e8 dovuto all'effetto Gunn.\nLa banda di conduzione di alcuni semiconduttori III-V (come GaAs e GaN) presenta 2 valli con minimi in Gamma e L. Nei diodi Gunn in GaAs abbiamo ad esempio 0,32eV fra le 2 valli.\nA causa della diversa curvatura delle valli, gli elettroni hanno una diversa massa effettiva.\nPer questo, un leggero aumento della tensione ad alte frequenze provoca il passaggio degli elettroni da Gamma a L (dove sono pi\u00f9 \"pesanti\" e lenti), diminuendo la corrente e aumentando la resistenza differenziale.\nSe si guarda la caratteristica statica corrente tensione, si vede il riscaldamento del diodo non l'effetto Gunn, che diventa dominante ad alte frequenze.\nLa frequenza di un oscillatore con diodo Gunn dipende dal risuonatore (spesso un risuanotore a cavit\u00e0) ma anche dalla geometria del diodo. \nAd esempio, un diodo Gunn GaAs con una regione attiva lunga 1,6 um ha un ottimo della resistenza differenziale negativa a 36,5\u00a0GHz.\nQuesti diodi erano usati per i radar a 77\u00a0GHz (in seconda armonica) degli ACC (Adaptive Cruise Control) nell'industria automobilistica."}
{"id": "2720270", "revid": "686936", "url": "https://it.wikipedia.org/wiki?curid=2720270", "title": "National Football League 1997", "text": "La stagione NFL 1997 fu la 78\u00aa stagione sportiva della National Football League, la massima lega professionistica statunitense di football americano. La finale del campionato, il Super Bowl XXXII, si disput\u00f2 il 25 gennaio 1998 al Qualcomm Stadium di San Diego, in California e si concluse con la vittoria dei Denver Broncos sui Green Bay Packers per 31 a 24. La stagione inizi\u00f2 il 31 agosto 1997 e si concluse con il Pro Bowl 1998 che si tenne il 1\u00ba febbraio 1998 a Honolulu.\nIn questa stagione gli Houston Oilers vennero trasferiti da Houston, nel Texas a Nashville, in Tennessee e vennero contestualmente ridenominati Tennessee Oilers. Il loro nuovo stadio di casa divenne il Liberty Bowl Memorial Stadium di Memphis, in attesa della costruzione del nuovo stadio a Nashville.\nStagione regolare.\nLa stagione regolare inizi\u00f2 il 31 agosto e termin\u00f2 il 22 dicembre 1997, si svolse in 17 giornate durante le quali ogni squadra disput\u00f2 16 partite.\nPlay-off.\nI play-off iniziarono con il \"Wild Card Weekend\" il 27 e 28 dicembre 1997. I \"Divisional Playoff\" si giocarono il 3 e 4 gennaio 1998 e i \"Conference Championship Game\" l'11 gennaio. Il Super Bowl XXXII si gioc\u00f2 il 25 gennaio al Qualcomm Stadium di San Diego."}
{"id": "2720272", "revid": "287204", "url": "https://it.wikipedia.org/wiki?curid=2720272", "title": "Avon (Connecticut)", "text": "Avon \u00e8 un comune di 17.209 abitanti degli Stati Uniti d'America, situato nella Contea di Hartford nello Stato del Connecticut."}
{"id": "2720280", "revid": "200568", "url": "https://it.wikipedia.org/wiki?curid=2720280", "title": "Plainville (Connecticut)", "text": "Plainville \u00e8 un comune di 17.382 abitanti degli Stati Uniti d'America, situato nella Contea di Hartford nello Stato del Connecticut."}
{"id": "2720283", "revid": "1318658", "url": "https://it.wikipedia.org/wiki?curid=2720283", "title": "Southbury", "text": "Southbury \u00e8 un comune di 19.677 abitanti degli Stati Uniti d'America, situato nella Contea di New Haven nello Stato del Connecticut.\nAll'interno del territorio del comune \u00e8 presente il lago Zoar."}
{"id": "2720288", "revid": "15756", "url": "https://it.wikipedia.org/wiki?curid=2720288", "title": "Backwoods Barbie", "text": "Backwoods Barbie \u00e8 il quarantaduesimo album di Dolly Parton e il primo pubblicato dall'etichetta discografica fondata da Parton, la Dolly Records. Il titolo dell'album e del brano omonimo \u00e8 un riferimento alla celebre bambola Barbie prodotta da Mattel, vista come simbolo dell'ideale di bellezza \"glamour\" che Parton ha pi\u00f9 volte ammesso di aver cercato di emulare nella creazione del proprio look.\nIl disco.\n\"Backwoods Barbie\" viene classificato come album di genere country \"mainstream\". Contiene tre cover e nove composizioni originali di Parton. L'album ebbe un buon successo di vendite, entrando in classifica alla posizione 48 e poi salendo fino alla seconda posizione. Nella seconda settimana vendette circa 27.000 copie. L'album ha venduto complessivamente oltre 200.000 copie negli Stati Uniti.\nIl primo singolo, \"Better Get to Livin'\", fu pubblicato nel settembre 2007 su iTunes e raggiunse la posizione 48 sulla classifica \"Hot Country Songs\" di \"Billboard\"; il video, realizzato da Amy Sedaris, ebbe un buon successo nelle classifiche settimanali di CMT. Il secondo singolo, \"Jesus &amp; Gravity\", ebbe anch'esso un discreto successo, raggiungendo la posizione 56. Meno fortunato fu il terzo singolo, \"Shinola\", che non entr\u00f2 in classifica; tuttavia, il corrispondente video ottenne dei buoni risultati, ottenendo la prima posizione fra i video pi\u00f9 trasmessi sul canale di CMT dedicato al country. Il video di maggior successo dell'album risult\u00f2 comunque il quarto, \"Drives Me Crazy\" (cover del brano \"She Drives Me Crazy\" dei Fine Young Cannibals) che si posizion\u00f2 in posizione 35.\nIl tour promozionale dell'album tocc\u00f2 Stati Uniti, Canada ed Europa.\nTracce.\nTutti i brani sono di Dolly Parton eccetto dove altrimenti specificato.\nDell'album sono state pubblicate diverse edizioni con tracce bonus, versioni live di brani gi\u00e0 pubblicati da Parton (\"I Will Always Love You\", \"The Grass Is Blue\", \"9 to 5\", \"Jolene, \"Two Doors Down, \"Baby I'm Burning\") e ne \u00e8 stata messa in commercio un'edizione \"deluxe\" con tre brani in studio inediti (\"Rose of My Heart\", \"Hallelujah Holiday\", \"Berry Pie\")."}
{"id": "2720289", "revid": "44609528", "url": "https://it.wikipedia.org/wiki?curid=2720289", "title": "Random", "text": ""}
{"id": "2720290", "revid": "1305772", "url": "https://it.wikipedia.org/wiki?curid=2720290", "title": "Caimancito", "text": "Caimancito \u00e8 un comune (\"municipio\" in spagnolo) dell'Argentina, appartenente alla provincia di Jujuy, nel dipartimento di Ledesma. \u00c8 posto a 145\u00a0km dalla capitale provinciale di San Salvador de Jujuy.\nIn base al censimento del 2001, nel territorio comunale dimorano 5.403 abitanti, con un aumento del 19,06% rispetto al censimento precedente (1991). Di questi abitanti, il 47,88% sono donne e il 52,11% uomini. Nel 2001 la sola citt\u00e0 di Caimancito, sede municipale, contava 5.362 abitanti.\nLa citt\u00e0 \u00e8 sorta nel 1859, fondata da Julio Bracamonte. \u00c8 conosciuta per le acque termali diffuse nella zona."}
{"id": "2720291", "revid": "287204", "url": "https://it.wikipedia.org/wiki?curid=2720291", "title": "Madison (Connecticut)", "text": "Madison \u00e8 un comune di 18.812 abitanti degli Stati Uniti d'America, situato nella Contea di New Haven nello Stato del Connecticut."}
{"id": "2720292", "revid": "633110", "url": "https://it.wikipedia.org/wiki?curid=2720292", "title": "5. Panzer-Division (Wehrmacht)", "text": "La 5. Panzer-Division era una divisione corazzata della Wehrmacht. Costituita nel 1938, prese parte alle principali campagne tedesche della seconda guerra mondiale distinguendosi su molti campi di battaglia.\nSi arrese alle truppe sovietiche alla fine del conflitto, nel maggio 1945.\nTra i suoi ufficiali, si segnalarono in particolare: Heinrich von Vietinghoff, Johannes Streich, Paul Werner, Karl Decker, Joachim Sander, Rolf Lippert e Wilhelm von Sch\u00f6nburg-Waldenburg.\nStoria.\nCampagna di Polonia e Francia.\nIl 24 novembre 1938, a Oppeln (l'odierna Opole), nella Slesia tedesca, prese vita la 5. Panzer-Division, l'ultima ad essere costituita prima dell'inizio della seconda guerra mondiale.\nLa prima occasione per la divisione di entrare in combattimento si ebbe nel settembre 1939 con la campagna di Polonia, inquadrata nella XIV Armata del generale Wilhelm List, a sua volta inglobata nell'Heeresgruppe S\u00fcd del generale Gerd von Rundstedt. I 152 Panzer I, 144 Panzer II, 3 Panzer III, 14 Panzer IV e 22 \"Panzerbefehlswagen\" (carri comando disarmati) entrarono in territorio polacco dal confine sud proseguendo per Sandomierz e Przemy\u015bl.\nFinite le ostilit\u00e0 la divisione corazzata venne rimpatriata al confine con il Basso Reno nel dicembre 1939 e assegnata alla IV Armata, con cui, assieme alla 7. Panzer-Division, entr\u00f2 in territorio belga forte di 97 Panzer I, 120 Panzer II, 52 Panzer III, 32 Panzer IV e 26 \"Panzerbefehlswagen\". Dopo aver attraversato il fiume Mosa a Dinant, i suoi carri armati affrontarono e sconfissero la \"1\u00aa Division Cuiras\u00e9e de Reserve\" francese (dotata dei potenti carri armati B1, ma colta impreparata e senza carburante) e proseguirono verso la Francia nel maggio 1940 combattendo per la conquista di Arras, Cambrai e Lilla, riuscendo a raggiungere Rouen e Brest. prima che Philippe P\u00e9tain firmasse l'armistizio con la Germania.\nL'avanzata nei Balcani e in Grecia.\nIl 13 settembre 1940 la 5. Panzer-Division venne mandata in Polonia per riorganizzarsi, cedendo il \"15. Panzer-Regiment\" (15\u00ba reggimento corazzato) alla 11. Panzer-Division ottenendo in cambio il 55. Kradsch\u00fctzen-Abteilung (55\u00ba battaglione motociclisti), e passando sotto la XII Armata.\nIl 5 aprile 1941 le forze della divisione furono inviate in Bulgaria in vista dell'operazione Marita, l'invasione dei Balcani, che prese il via alcuni giorni dopo. In questo momento il reggimento corazzato rimanente, il numero \"31\", racchiudeva in s\u00e9 9 Panzer I, 40 Panzer II, 51 Panzer III, 16 Panzer IV e 5 carri comando.\nIn seguito alla rapida e facile conquista della Jugoslavia le forze del reparto della Wehrmacht puntarono verso la Grecia incominciando ad incontrare le prime difficolt\u00e0: il 24 aprile infatti, passata la citt\u00e0 di Lamia, i carri armati vennero bersagliati da un preciso fuoco di artiglieria inglese e il giorno successivo, combattendo contro truppe neozelandesi a Molos, 15 carri vennero distrutti dal fuoco nemico.\nNonostante queste difficolt\u00e0 la divisione continu\u00f2 a spingere verso il mar Egeo le truppe del Commonwealth, riuscendo ad entrare ad Atene e Corinto contribuendo quindi in misura significativa alle sorti della campagna.\nLa parentesi di Creta.\nNel maggio 1941, terminati i combattimenti in Grecia, 5 Panzer II e 17 Panzer III del 31. Panzer-Regiment insieme a due compagnie del 55\u00ba battaglione motociclisti vennero trasportati via mare verso Creta per supportare i \"fallschirmj\u00e4ger\" che a breve avrebbero invaso l'isola, ma durante il viaggio via nave la Royal Navy attacc\u00f2 le imbarcazioni affondando gran parte dei carri armati.\nIn loro sostituzione venne inviata, stavolta via aereo, un'altra compagnia del 55\u00ba battaglione motociclisti per soccorrere un gruppo di paracadutisti rimasti accerchiati. Agli ordini dell'oberstleutnant Schacke, il battaglione riusc\u00ec nel suo intento risolvendo la difficile situazione. La compagnia continu\u00f2 poi ad avanzare verso est per supportare un attacco su Retimo (29 - 30 maggio 1940) che porter\u00e0 alla conquista della citt\u00e0 e alla cattura di oltre 1.900 soldati nemici, liberando inoltre 300 prigionieri tedeschi.\nSul fronte orientale.\nVerso la fine del giugno 1941 la divisione venne spostata a Berlino. I vertici dell'Oberkommando der Wehrmacht avevano in mente di utilizzarla in Nordafrica, tanto che i mezzi vennero dipinti di giallo sabbia per l'evenienza, ma un cambio di idee costrinse a far ritornare tutto all'iniziale grigio scuro: nell'ottobre 1941 infatti, la 5. Panzer-Division venne chiamata al fronte orientale in seno al XXXXVI \"Panzerkorps\" (Corpo corazzato) per muovere contro la capitale sovietica, Mosca, insieme ad altre unit\u00e0 dell'Heeresgruppe Mitte.\nIl fallimento della battaglia di Mosca costrinse le truppe attaccanti a ritirarsi fino a Gzhatsk incalzate dalla nuova offensiva dell'Armata Rossa. A luglio del 1942 il parco carri armati della \"5\u00aa Panzer\" ammontava a 26 Panzer II, 55 Panzer III, 13 Panzer IV e 9 carri comando; nello stesso periodo pass\u00f2 nei ranghi della IX Armata partecipando ad azioni antipartigiane attestandosi prima a Sychevka e poi di nuovo a Gzhatsk.\nDopo alcuni combattimenti a Or\u00ebl sotto la II Armata, nel marzo 1943, la divisione venne messa a riposo fino al luglio dello stesso anno. Al momento della battaglia di Kursk si trovava nel settore di Brjansk, e nonostante posta in riserva. l'evolversi della situazione la obblig\u00f2 ad entrare in contatto con le forze sovietiche, non riuscendo ad arrestarne l'avanzata e ripiegando ad ovest nei sei mesi successivi a Roslavl', Homel', a nord del fiume Pryp\"jat' fermandosi finalmente a Kovel', in Ucraina, nel maggio 1944 (militando nella II Armata corazzata, IV, IX e di nuovo II Armata, cambiando spesso soprattutto tra queste ultime due).\nL'operazione Bagration condotta dall'Armata Rossa sfond\u00f2 completamente il settore coperto dal Gruppo d'Armate Centro nel luglio 1944; la 5. Panzer-Division venne richiamata in tutta fretta per arginare gli attacchi sovietici; in quel momento la divisione era tra le pi\u00f9 potenti della Wehrmacht, disponendo di 70 Panzer V Panther e 55 Panzer IV, ma i numerosi corpi corazzati sovietici che stavano convergendo su Minsk, dopo aver travolto la prima linea tedesca, avevano una schiacciante superiorit\u00e0 numerica. La 5. Panzer-Division, rafforzata con i 29 Panzer VI Tiger I dello schwere Panzerabteilung 505. (505\u00ba battaglione corazzato pesante), combatt\u00e9 con valore, prima a Borisov per difendere la linea della Beresina e poi a nord-ovest di Minsk contro le formazioni della 5\u00aa Armata corazzata della Guardia. In una settimana la divisione rivendic\u00f2 la distruzione di 295 carri armati nemici ma a sua volta sub\u00ec pesanti perdite (la sua forza operativa scese a soli 18 panzer e tutti i Tiger andarono persi). e quindi fu costretta a ripiegare verso nord-ovest abbandonando la capitale bielorussa. Altri scontri si verificarono a Hrodna e a Kaunas, in Lituania, con le provate forze della formazione corazzata ormai in costante ritirata.\nIl 31 agosto 1944 la divisione venne inviata in Curlandia alle dipendenze del XXXX Corpo corazzato, inquadrata nella III Armata corazzata. La situazione disperata impose ai soldati tedeschi una nuova ritirata fino alla Prussia Orientale, difendendo K\u00f6nigsberg e Pillau, ora nella IV Armata. I sopravvissuti alle dure battaglie vennero traghettati nella penisola di Hel arrendosi definitivamente l'8 maggio 1945. Chi non riusc\u00ec a seguire la divisione resistette fino ad aprile nel tentativo di impedire ai sovietici la presa di Danzica.\nOrdine di battaglia.\n1938 - 1940: dalla creazione alla campagna di Francia\n1943: fronte orientale.\nDecorazioni.\nIn tutto furono 24 gli uomini appartenenti alla 5. Panzer-Division che ricevettero la Spilla d'Onore dell'Esercito, mentre ad altri 57 venne concessa la Croce di Cavaliere della Croce di Ferro, delle quali sei con Fronde di Quercia e una con Fronde di Quercia e Spade. 128 soldati furono premiati con la Croce Tedesca in oro e due con quella d'argento.\nComandanti.\nDati tratti da:"}
{"id": "2720293", "revid": "767487", "url": "https://it.wikipedia.org/wiki?curid=2720293", "title": "Montville (Connecticut)", "text": "Montville \u00e8 un comune di 19.612 abitanti degli Stati Uniti d'America, situato nella Contea di New London nello Stato del Connecticut.\nMontville \u00e8 costituita da quattro citt\u00e0 pi\u00f9 piccole: Uncasville, Chesterfield, Oakdale e Mohegan."}
{"id": "2720294", "revid": "339392", "url": "https://it.wikipedia.org/wiki?curid=2720294", "title": "Piccolo-borghese", "text": ""}
{"id": "2720295", "revid": "287204", "url": "https://it.wikipedia.org/wiki?curid=2720295", "title": "Waterford (Connecticut)", "text": "Waterford \u00e8 un comune di 18.940 abitanti degli Stati Uniti d'America, situato nella Contea di New London nello Stato del Connecticut."}
{"id": "2720296", "revid": "1877829", "url": "https://it.wikipedia.org/wiki?curid=2720296", "title": "Istituto di storia dell'Europa mediterranea", "text": "Costituito nel 2001, l'Istituto di storia dell'Europa mediterranea (ISEM) del Consiglio Nazionale delle Ricerche (CNR) \u00e8 unit\u00e0 organizzativa afferente al Dipartimento Identit\u00e0 Culturale e collabora in modo organico con il Dipartimento Patrimonio Culturale.\nL'Istituto ha la sua direzione a Cagliari e si articola su Unit\u00e0 Organizzative di Supporto a Genova, Milano e Torino. Diretto da Francesco Cesare Casula dal 2001, dal 1\u00ba giugno 2008 l'Istituto \u00e8 diretto da Luca Codignola Bo.\nLinee di ricerca.\nAttualmente le attivit\u00e0 dell'ISEM si articolano secondo cinque linee di ricerca:\nRiMe.\n\"RiMe\" \u00e8 la rivista online dell'Istituto di storia dell'Europa mediterranea. \u00c8 nata nel 2008 e ha cadenza semestrale, il primo numero \u00e8 uscito nel dicembre 2008.\nLa rivista pubblica contributi scientifici nell'ambito delle linee di ricerca dell'Istituto. Tutti i testi proposti per la pubblicazione sono sottoposti alla lettura di lettori anonimi."}
{"id": "2720298", "revid": "287204", "url": "https://it.wikipedia.org/wiki?curid=2720298", "title": "East Lyme", "text": "East Lyme \u00e8 un comune di 18.459 abitanti degli Stati Uniti d'America, situato nella Contea di New London nello Stato del Connecticut."}
{"id": "2720301", "revid": "287204", "url": "https://it.wikipedia.org/wiki?curid=2720301", "title": "Stonington (Connecticut)", "text": "Stonington \u00e8 un comune di 18.371 abitanti degli Stati Uniti d'America, situato nella Contea di New London nello Stato del Connecticut."}
{"id": "2720303", "revid": "1318658", "url": "https://it.wikipedia.org/wiki?curid=2720303", "title": "Monroe (Connecticut)", "text": "Monroe \u00e8 un comune di abitanti degli Stati Uniti d'America, situato nella Contea di Fairfield nello Stato del Connecticut.\nAll'interno del territorio del comune \u00e8 presente il lago Zoar."}
{"id": "2720305", "revid": "1442080", "url": "https://it.wikipedia.org/wiki?curid=2720305", "title": "Thailand Open 2007 - Singolare", "text": "Il singolare del Thailand Open 2007 \u00e8 stato un torneo di tennis facente parte dell'ATP Tour.\nIl Thailand Open 2007 \u00e8 stato vinto da Dmitrij Tursunov, che ha battuto in finale 6\u20132 6\u20131 Benjamin Becker.\nIl detentore in carica del titolo, James Blake, non ha partecipato al torneo."}
{"id": "2720306", "revid": "74801", "url": "https://it.wikipedia.org/wiki?curid=2720306", "title": "Bethel (Connecticut)", "text": "Bethel \u00e8 un comune di abitanti degli Stati Uniti d'America, situato nella Contea di Fairfield nello Stato del Connecticut."}
{"id": "2720308", "revid": "111516238", "url": "https://it.wikipedia.org/wiki?curid=2720308", "title": "Wilton (Connecticut)", "text": "Wilton \u00e8 un comune di 18 062 abitanti degli Stati Uniti d'America, situato nella Contea di Fairfield nello Stato del Connecticut.\nStoria.\nL'area in cui sorge Wilton fu acquistata nel 1640 da Roger Ludlow, che la ribattezz\u00f2 Norwalk. Sul finire del XVII secolo i proprietari di queste terre iniziarono a vendere piccoli appezzamenti per la colonizzazione e in questo periodo si svilupp\u00f2 il primo insediamento nell'attuale area di Wilton, che dipendeva comunque dalla vicina citt\u00e0 di Norwalk.\nNel 1725 sono state registrate almeno 40 famiglie a Wilton, e l'anno successivo, con il benestare di Norwalk, i cittadini richiesero e ottennero alla Corte generale di Hartford l'istituzione della parrocchia civile di Wilton."}
{"id": "2720310", "revid": "838137", "url": "https://it.wikipedia.org/wiki?curid=2720310", "title": "Thailand Open 2007 - Doppio", "text": "Il doppio del Thailand Open 2007 \u00e8 stato un torneo di tennis facente parte dell'ATP Tour.\nJonathan Erlich e Andy Ram erano i detentori del titolo, ma ha perso nei quarti contro Vince Spadea e Fernando Verdasco.\nSanchai Ratiwatana e Sonchat Ratiwatana hanno battuto in finale 3\u20136, 7\u20135, 10\u20137, Micha\u00ebl Llodra e Nicolas Mahut."}
{"id": "2720311", "revid": "1194709", "url": "https://it.wikipedia.org/wiki?curid=2720311", "title": "Killingly", "text": "Killingly \u00e8 un comune di abitanti degli Stati Uniti d'America, situato nella Contea di Windham nello Stato del Connecticut."}
{"id": "2720317", "revid": "36426", "url": "https://it.wikipedia.org/wiki?curid=2720317", "title": "Benzene di Dewar", "text": "Il benzene di Dewar \u00e8 un diene biciclico, isomero del benzene.\nStoria.\nNel 1867, quando si conosceva solo la formula bruta del benzene ma non la sua formula di struttura, James Dewar ipotizz\u00f2 che il benzene potesse avere la struttura molecolare di tale composto chimico, che per tale motivo fu chiamato \"benzene di Dewar\", nonostante con il benzene abbia in comune solo la formula bruta (C6H6).\nQuando si scopr\u00ec la vera struttura del benzene, il benzene di Dewar rimase un composto ipotetico, fino al 1962, quando fu sintetizzato per la prima volta come un terz-butil derivato e successivamente non sostituito nel 1963 per fotolisi di cis-1,2-diidro derivati dell'anidride ftalica seguita da ossidazione con tetracetato di piombo:\nA differenza del benzene, il benzene di Dewar non \u00e8 planare. Il composto non \u00e8 stabile e tende a isomerizzare a benzene con un tempo di emivita di 37 ore."}
{"id": "2720318", "revid": "767487", "url": "https://it.wikipedia.org/wiki?curid=2720318", "title": "Kingfisher Airlines Tennis Open 2007", "text": "Il Kingfisher Airlines Tennis Open 2007 \u00e8 stato un torneo di tennis giocato sul cemento. \n\u00c8 stata l'11\u00aa edizione del Kingfisher Airlines Tennis Open, che fa parte della categoria International Series nell'ambito dell'ATP Tour 2007.\nSi \u00e8 giocato al Cricket Club of India di Mumbai in India,\ndal 24 al 30 settembre 2007.\nCampioni.\nSingolare.\n Richard Gasquet ha battuto in finale Olivier Rochus, 6\u20133, 6\u20134\nDoppio.\n Robert Lindstedt / Jarkko Nieminen hanno battuto in finale Rohan Bopanna / Aisam-ul-Haq Qureshi 7\u20136(3), 7\u20136(5)"}
{"id": "2720324", "revid": "71433", "url": "https://it.wikipedia.org/wiki?curid=2720324", "title": "Extraordinary Measures", "text": ""}
{"id": "2720326", "revid": "1097011", "url": "https://it.wikipedia.org/wiki?curid=2720326", "title": "Kingfisher Airlines Tennis Open 2007 - Singolare", "text": "Il singolare del Kingfisher Airlines Tennis Open 2007 \u00e8 stato un torneo di tennis facente parte dell'ATP Tour.\nDmitrij Tursunov era il detentore del titolo, ma quest'anno non ha partecipato.\nRichard Gasquet ha battuto in finale 6\u20133, 6\u20134, Olivier Rochus."}
{"id": "2720330", "revid": "838137", "url": "https://it.wikipedia.org/wiki?curid=2720330", "title": "Kingfisher Airlines Tennis Open 2007 - Doppio", "text": "Il doppio del Kingfisher Airlines Tennis Open 2007 \u00e8 stato un torneo di tennis facente parte dell'ATP Tour 2007.\nMario An\u010di\u0107 e Mahesh Bhupathi erano i detentori del titolo, ma Ancic non ha partecipato.\nSolo Bhupathi ha partecipato facendo coppia con Fabrice Santoro, ma si sono ritirati.\nRobert Lindstedt e Jarkko Nieminen hanno battuto in finale 7\u20136(3), 7\u20136(5), Rohan Bopanna e Aisam-ul-Haq Qureshi."}
{"id": "2720331", "revid": "729019", "url": "https://it.wikipedia.org/wiki?curid=2720331", "title": "Drexel Burnham Lambert", "text": "Drexel Burnham Lambert \u00e8 stata una banca d'investimento americana, operante a Wall Street, fallita nel febbraio 1990.\nStoria.\nFu fondata nel 1935 da I. W. \"Tubby\" Burnham con $100.000 di capitale, $96.000 dei quali sono stati presi in prestito dal nonno e dal fondatore di una distilleria del Kentucky. In poco tempo in seguito si \u00e8 trasformata in una delle banche di brokeraggio pi\u00f9 affermate nel paese, sviluppando il proprio capitale a 1 milione di dollari.\nLa banca \"Burnham\" comunque si \u00e8 ramificata anche nel settore delle banche di investimento. Tuttavia, essendo a quel tempo una banca non principale, in base alle regole non scritte che vigevano in quel periodo, necessitava di collegarsi con una banca \" major\" o una banca \" special\" per espandersi ulteriormente; nel 1967 la Burnham ha finalmente trovato un socio disposto alla fusione nella Firestone Drexel, una banca di Philadelphia con una storia antica risalente alla Drexel and Company fondata nel 1838 da Francis Martin Drexel.\nLa Drexel si era a sua volta separata nel 1940 dalla prestigiosa \"Drexel, Morgan &amp; Co\". (che dopo la morte di Anthony Joseph Drexel era divenuta J.P. Morgan &amp; Co) per via della normativa che non consentiva pi\u00f9 di mantenere banche che operassero contemporaneamente nel settore degli investimenti e nel settore commerciale. Essa si fuse in seguito con la Harriman, Ripley and Company nel 1965, divenendo la Drexel Harriman Ripley e poi negli anni 70 divenne Drexel Firestone, con l'ingresso della Firestone Tire and Rubber Company.\nNel 1973 un calo severo nel mercato azionario ha prodotto grossi problemi alla Drexel. L'amministrazione presto si \u00e8 resa conto che un nome famoso non era sufficiente e pertanto fu pronta ad accettare un'offerta di fusione da Burnham. Anche se Burnham ha dominato la ditta sorta in seguito alla fusione, le Banche di Investimento pi\u00f9 potenti hanno insistito a che il nome di Drexel venisse messo al primo posto.\n\"Drexel Burnham e Company\", con sede a principale a New York, nacque nel 1973 con 44 milioni di dollari di capitale. Nel 1976 si \u00e8 fusa con William D. Witter, una piccola \" boutique\" che era il braccio americano del Gruppo Bruxelles Lambert di origine Belga. La Banca prese cos\u00ec il nome di \"Drexel Burnham Lambert\" e si trasform\u00f2 in societ\u00e0 incorporata dopo 41 anni di partnership limited. La banca cos\u00ec modificata fu guidata da un azionariato privato; Lambert ha tenuto il 26 per cento ed ha ricevuto sei posti nel consiglio d'amministrazione. La maggior parte del 74 per cento rimanente \u00e8 stato posseduto dagli impiegati. Ben presto la banca si specializz\u00f2 quindi nel sostegno alle imprese start up o nel collocare bond altamente rischiosi, non trascurando negli anni 80 il settore delle fusioni ed acquisizioni e delle scalate ostili. Nel 1986 ebbe i pi\u00f9 alti profitti, e Milken fu pagato 550 milioni di dollari per quell'anno.\nNel febbraio del 1990, dopo varie vicende in parte legate al crollo dei junk bond ed in parte alle indagini della SEC che la costrinsero a pagare elevate multe, dichiar\u00f2 il fallimento, anche per via della impossibilit\u00e0 di attingere a riserve di liquidit\u00e0 dall'esterno. Prima del fallimento Tubby Burnham ha scorporato il braccio che gestiva i fondi creando il gruppo finanziario Burnham, che attualmente opera come compagnia d'investimento in settori diversificati."}
{"id": "2720334", "revid": "123837062", "url": "https://it.wikipedia.org/wiki?curid=2720334", "title": "Adonia", "text": "Era il quarto figlio di Davide che questi ebbe da Agghit, quindi era fratellastro di Salomone. \u00c8 citato nelle scritture in: II Libro di Samuele, 3, 4; I Libro dei Re, 1 e 2; I Libro delle Cronache 3, 2. Visse presumibilmente nel X secolo a.C.\nBiografia.\nDopo il decesso dei fratelli pi\u00f9 anziani Amnon ed Assalonne, egli divenne l'erede teorico al trono del Regno di Giuda e Israele ma Davide gli prefer\u00ec Salomone, figlio di Betsabea. Tuttavia Adonia, ormai moribondo, si fece proclamare re con l'appoggio del sacerdote Ebiatar, celebrando persino un banchetto di festeggiamento della sua nomina, ma non ebbe l'appoggio di gran parte della milizia israelita e del profeta Natan. Questi consigli\u00f2 la moglie di Davide, Betsabea, madre di Salomone, a perorare la causa del figlio quale successore al trono, presso Davide e lui stesso si rec\u00f2 dal re morente convincendolo, cosicch\u00e9 Salomone venne unto nella citt\u00e0 di Ghicon dal sacerdote Zadok, alla presenza di Natan ed altri.\nI seguaci di Adonia lo abbandonarono spaventati ed egli and\u00f2 a prostrarsi ai piedi del nuovo re Salomone, che lo rimand\u00f2 a casa senza alcuna condanna. Tuttavia Adonia non si rassegn\u00f2 e chiese alla madre di Salomone, Betsabea, di intercedere presso il figlio affinch\u00e9 gli concedesse in moglie la sunnamita Abisag, concubina di Davide. Secondo gli usi del tempo, le donne appartenenti al gineceo del re defunto passavano direttamente al successore. La richiesta di Adonia equivaleva ad un tentativo di rivendicare la pretesa al trono. Avendo capito l'insidia di Adonia, Salomone lo fece giustiziare."}
{"id": "2720335", "revid": "20090", "url": "https://it.wikipedia.org/wiki?curid=2720335", "title": "Othoni", "text": ""}
{"id": "2720347", "revid": "110157", "url": "https://it.wikipedia.org/wiki?curid=2720347", "title": "Torneo di pallacanestro maschile NCAA Division I 1998", "text": "Il Torneo di pallacanestro maschile NCAA Division I 1998 si concluse con la vittoria di Kentucky contro Utah.\nJeff Sheppard di Kentucky fu nominato Most Outstanding Player."}
{"id": "2720358", "revid": "400694", "url": "https://it.wikipedia.org/wiki?curid=2720358", "title": "The Sisters Of Mercy", "text": ""}
{"id": "2720362", "revid": "124250553", "url": "https://it.wikipedia.org/wiki?curid=2720362", "title": "Museo di San Caprasio", "text": "Il Museo di San Caprasio di Aulla si trova in provincia di Massa-Carrara.\nIl museo, predisposto nell'Abbazia di San Caprasio (fondata dal marchese di Toscana Adalberto I nell'884), conserva i ritrovamenti dei recenti scavi archeologici e le reliquie di San Caprasio, ritrovate durante gli scavi del 2003, contenute in un rarissimo reliquiario in stucco, protetto da lastre di marmo sormontate da una copertura in tufo.\nInoltre nell'ambiente museale sono stati ricreati gli abiti medievali delle tre figure principali che frequentarono l'abbazia: l'abate, il monaco e il pellegrino. Inoltre vi sono esposti reperti dall'VIII secolo a.C., monete, ceramiche, capitelli e pietre scolpite, il pregiato portale, la fornace per campane del X secolo e il meraviglioso \"Vangelo di Pietra\"."}
{"id": "2720366", "revid": "6923", "url": "https://it.wikipedia.org/wiki?curid=2720366", "title": "Honda CBR", "text": "Con la sigla CBR o CBR-F o CBR-R o CBR-RR la casa motociclistica giapponese Honda produce motociclette di vario tipo e cilindrata. La prima presentazione di un modello di questa serie risale al 1983.\n125 e 150.\nLa cilindrata minore (125) fu presentata nel 2004 rappresentando la rinascita dei motori a 4 tempi nelle piccole cilindrate per i modelli sportivi, mentre la versione 150 venne presentata nel 2002 per i mercati asiatici e differisce dalla 125 per il solo motore.\n250.\nQuesta cilindrata fu presentata nel 1986 con il nome \"CBR 250 Four\" (semicarenata), venne ripresentata nel 1987 con il nome di \"CBR 250 R\" (carenata) e nel 1990 con il nome \"CBR 250 RR\" (supersportiva), esattamente come la sorella maggiore CBR 400 e come quest'ultima venne prodotta fino al 2001.\nQuesta gamma venne ripresentata solo di nome e non de facto in una forma decisamente meno sportiva verso la fine del 2010 e prodotta fino al 2014, senza riprendere nessuno dei tanti particolari della serie originaria, ma che si avvicina e ricalca da vicino il modello VFR del 2010. Tale nuova serie \u00e8 equipaggiata con un motore monocilindrico da circa 26 cavalli, molto distante dal quattro cilindri in linea da 45 CV della CBR 250 RR degli anni 90. Anche il resto delle dotazioni non sono improntate ad una vera sportivit\u00e0 quanto ad una sorta di sport-touring, soprattutto per quanto riguarda il peso (162\u00a0kg a secco la nuova, 143 la vecchia).\n300.\nNel 2014 venne presentata questa cilindrata che sostitu\u00ec il modello da 250 cc, si distingue per la maggiore corsa del motore che incrementa la cilindrata di circa 30 cc. Questa moto prende il nome di CBR300R\n400.\nQuesta fu la prima cilindrata di questa grande e longeva serie di moto sportive, presentata inizialmente nel 1983 nella sola versione \"F\" (nuda), poi dal 1986 nella sola versione \"R\" (carenata), poi dal 1987 nella sola versione \"RR\" (supersportiva), la quale adopera nuove carene, impianto frenante maggiorato e disposizione dello scarico, venne aggiornata nel 1990, con nuovo telaio ciclistica e carenature, venendo prodotta cos\u00ec fino al 2001.\nSuccessivamente nel 2013 venne ripresentata questa cilindrata per il solo mercato giapponese e di singapore, ma con un motore biciclindrico, motore utilizzato per le CBR 400R (carenata), CB 400F (nuda) e CB 400X o 400X (deserto), con alesaggio di 67 e corsa da 56,6 mm e un rapporto di compressione di 11:1.\nLe specifiche di questo nuovo motore biciclindrico sono potenza di 34 kW (45 CV, 46 HP) a 9500 giri/minuto, coppia di 37,26 N m a 7500 giri/minuto, la moto pesa 192 kg (190 per la CB 400F), l'eventuale presenza dell'ABS incrementa il peso di 2 kg.\n500.\nQuesta cilindrata precisamente da 471 cm3, venne presentata nel 2014 su una moto sportiva della gamma CBR con motore bicilindrico e cambio a sei marce, motore poi utilizzato su altre due motociclette della famiglia CB500.\n600.\nQuesta cilindrata fu presentata nel 1986, nella versione \"F\" (carenata) aggiornata pi\u00f9 volte nel corso degli anni. Nel 1999 viene introdotta la \"F4\" con telaio perimetrale in alluminio. Nel 2001 la stessa diviene \"F4i\" (versione ad iniezione elettronica) e viene aggiunta la versione F Sport con 2 sellini separati, codone sportivo e carter motore/steli forcella in tinta \"magnesio\". Nel 2003 alla 600F Sport la Honda affianca la CBR 600RR. Nel 2011, a qualche anno di distanza dalla sua uscita di produzione, viene riproposta la CBR 600F per affiancare la CBR 600RR come modello meno sportivo.\n750.\nQuesta cilindrata fu presentata nel 1987 e prodotta fino al 1990.\n900-918-929-954.\nQuesta moto venne presentata inizialmente con la cilindrata di 900\u00a0cm\u00b3 nel 1992 e prodotta fino al 1995, dal 1996 al 1999 venne prodotta nella cilindrata di 918\u00a0cm\u00b3, ottenuta tramite l'aumento dell'alesaggio, dal 2000 al 2001 venne prodotta nella cilindrata di 929, cambiando entrambe le misure di alesaggio e corsa del motore e dal 2002 al 2004 nella cilindrata di 954\u00a0cm\u00b3, tramite un aumento di alesaggio.\n1000.\nQuesta cilindrata fu presentata nel 1987, nella versione \"F\" (carenata), aggiornata pi\u00f9 volte nel corso degli anni e prodotta fino al 2001 (sostituita dalla 954), viene ripresentata nel 2004\n1100.\nQuesta cilindrata fu presentata nel 1996, con il nome \"CBR 1100 XX Super Blackbird\" e prodotta fino al 1997, ripresentata nel 2001, con il nome \"CBR 1100 XX\" e prodotta fino al 2003."}
{"id": "2720367", "revid": "158286", "url": "https://it.wikipedia.org/wiki?curid=2720367", "title": "Tariqah", "text": ""}
{"id": "2720368", "revid": "158286", "url": "https://it.wikipedia.org/wiki?curid=2720368", "title": "\u1e6car\u012bqah", "text": ""}
{"id": "2720370", "revid": "158286", "url": "https://it.wikipedia.org/wiki?curid=2720370", "title": "Tar\u00edqa", "text": ""}
{"id": "2720371", "revid": "198326", "url": "https://it.wikipedia.org/wiki?curid=2720371", "title": "Asia minore", "text": ""}
{"id": "2720372", "revid": "28756277", "url": "https://it.wikipedia.org/wiki?curid=2720372", "title": "Asia Minore", "text": ""}
{"id": "2720373", "revid": "188323", "url": "https://it.wikipedia.org/wiki?curid=2720373", "title": "Honda CBR-F", "text": ""}
{"id": "2720374", "revid": "188323", "url": "https://it.wikipedia.org/wiki?curid=2720374", "title": "Honda CBR-R", "text": ""}
{"id": "2720375", "revid": "188323", "url": "https://it.wikipedia.org/wiki?curid=2720375", "title": "Honda CBR-RR", "text": ""}
{"id": "2720376", "revid": "104458", "url": "https://it.wikipedia.org/wiki?curid=2720376", "title": "Axel B\u00e4ck", "text": "Biografia.\nStagioni 2003-2010.\nSlalomista puro nato a Bruxelles ma originario di Saltsj\u00f6baden di Nacka, B\u00e4ck ha esordito in gare FIS il 2 maggio 2003 a Fun\u00e4sdalen, classificandosi 52\u00ba, e in Coppa Europa il 6 febbraio 2006 a Ordino-Arcal\u00eds, senza completare la prova. .\nIl 27 gennaio 2009 a Schladming ha debuttato in Coppa del Mondo, non completando la prima manche; alla sua seconda gara nel massimo circuito internazionale, il 15 novembre seguente, \u00e8 riuscito ad andare a punti piazzandosi 15\u00ba a Levi. Due giorni dopo \u00e8 arrivato inoltre per la prima volta a podio in Coppa Europa, con il 2\u00ba posto nella gara indoor di Wittenburg; nel circuito continentale in quella stagione ha ottenuto in seguito diversi altri risultati di rilievo, che gli hanno consentito di chiudere al 2\u00ba posto la classifica di specialit\u00e0. A , suo esordio olimpico, non ha completato la prova.\nStagioni 2011-2016.\nNel 2011 ha ottenuto l'11\u00ba posto ai Mondiali di Garmisch-Partenkirchen, sua unica presenza iridata nella quale ha ha vinto la medaglia di bronzo nella gara a squadre (partecipando come riserva), e l'unico podio in Coppa del Mondo, il 6 marzo a Kranjska Gora: 2\u00ba dietro a Mario Matt e a pari merito con Nolan Kasper.\nIl 15 dicembre 2011 ha vinto a Pozza di Fassa la sua prima gara di Coppa Europa, mentre ai XXII Giochi olimpici invernali di , sua ultima presenza olimpica, non ha nuovamente concluso la gara. Si \u00e8 ritirato al termine della stagione 2015-2016; la sua ultima gara in carriera \u00e8 stato lo slalom speciale di Coppa del Mondo disputato a Kranjska Gora il 6 marzo (non qualificato alla seconda manche).\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "2720380", "revid": "183976", "url": "https://it.wikipedia.org/wiki?curid=2720380", "title": "Axel Baeck", "text": ""}
{"id": "2720383", "revid": "33689", "url": "https://it.wikipedia.org/wiki?curid=2720383", "title": "Alleanza (disambigua)", "text": ""}
{"id": "2720384", "revid": "253269", "url": "https://it.wikipedia.org/wiki?curid=2720384", "title": "Ty Burrell", "text": "Biografia.\nNato in Oregon, figlio dell'insegnante Sheri Rose Hauck e del terapista Gary Gerald Burrell (morto nel 1989), \u00e8 cresciuto nella citt\u00e0 meridionale di Ashland, al confine con la California. Dopo aver conseguito il diploma alla Hidden Valley High School a Grants Pass, si iscrive alla Southern Oregon University, dove studia teatro e si laurea nel 1993.\nInizia la sua carriera da attore nel 2000 partecipando ad un episodio di Law &amp; Order - I due volti della giustizia, e successivamente partecipa ai film \"Evolution\" e \"Black Hawk Down - Black Hawk abbattuto\". \u00c8 apparso in varie rappresentazioni teatrali, a Broadway ha lavorato nel \"Macbeth\" mentre off-Broadway ha recitato in \"Corners\", \"The Blue Demon\" e \"Burn This\". Nel 2004 recita ne \"L'alba dei morti viventi\" di Zack Snyder, remake del film di George A. Romero \"Zombi\". Sempre per il cinema ha preso parte a film come \"Down in the Valley\" e \"In Good Company\".\nIn televisione diviene noto per il ruolo del Dr. Oliver Barnes per la serie televisiva di breve vita \"Out of Practice - Medici senza speranza\", andata in onda dal 2005 al 2006. Nel 2006 recita al fianco di Nicole Kidman, interpretando Allan Arbus in \"Fur - Un ritratto immaginario di Diane Arbus\", partecipa anche a pellicole pi\u00f9 commerciali come \"Il mistero delle pagine perdute\" e \"L'incredibile Hulk\", in quest'ultimo ricopre il ruolo di Doc Samson.\nTra il 2007 e il 2008 prende parte alla sit-com della Fox \"Back to You\", creata da Christopher Lloyd e Steven Levitan. L'anno successivo fa parte del cast di un'altra serie televisiva creata dal duo Lloyd-Levitan ovvero \"Modern Family\", in cui Burrell ricopre il ruolo di Phil Dunphy, per il quale viene premiato con l'Emmy come miglior attore non protagonista in una commedia televisiva nel 2011 e nel 2014.\nVita privata.\n\u00c8 sposato dal 2000 con Holly Anne Brown con la quale ha adottato due bambine nel 2010 e nel 2012.\nDoppiatori italiani.\nNelle versioni in italiano dei suoi lavori, Ty Burrell \u00e8 stato doppiato da:\nDa doppiatore \u00e8 sostituito da:"}
{"id": "2720385", "revid": "114073266", "url": "https://it.wikipedia.org/wiki?curid=2720385", "title": "Stampa con lamina a caldo", "text": "Il concetto che sta alla base della stampa con lamina a caldo \u00e8 semplice.\nIl processo \u00e8 ottenuto attraverso un'incisione/clich\u00e9 che viene fissata sulla platina, e poi riscaldata. Il foil viene interposto tra il supporto da stampare e l'incisione/clich\u00e9; quando quest'ultima pressa contro il foglio, il calore distacca lo strato colorante del foil che va ad applicarsi sul foglio stesso. Tale tecnica (se non espressamente specificato, si sottintende sempre la stampa a caldo in similoro su piano o per labbratura) non produce il rilievo dell'immagine di per s\u00e9, a meno che non vengano utilizzate incisioni particolari per produrre, in combinazione, anche il rilievo. Essa \u00e8 inoltre l'unico processo di stampa capace di apportare brillantezza ed effetti metallici, che non perdono mai la loro lucentezza; sia su carta, che su cartone e perfino su plastica ed altri supporti. Ma i foil non si limitano a dare finiture effetto metalliche, come l'oro, l'argento o simili alla foglia oro, ma sono disponibili anche in una ampia variet\u00e0 di colori ed effetti quali il marmo, la pelle, le venature di legno, la perlescenza, i motivi ripetuti, gli ologrammi, i pigmenti e le tinte tenui, con finiture sia opache che lucide.\nStruttura del foil.\nLa maggior parte dei foil \u00e8 composta da cinque strati:\nSalienti sono le differenze tra i foil: non solo le caratteristiche di colore e di superficie sono determinanti, ma anche quelle di durata, resistenza chimica, allo sfregamento e alla perdita di colore, fragilit\u00e0, opacit\u00e0 e aderenza. E pure differenti compagnie producono una gamma di foil che possono variare ampiamente. Perfino foil che sembrano identici, possono avere caratteristiche diverse, che non sono immediatamente individuabili, perch\u00e9 magari sono progettati per differenti applicazioni.\nCome ogni altro mezzo creativo, queste caratteristiche dovranno essere percepite come un'opportunit\u00e0 esplorativa: infatti esse sono tutte variabili essenziali che influenzano il successo del progetto iniziale, al pari della qualit\u00e0 intrinseca dei supporti selezionati e della profondit\u00e0 e complessit\u00e0 delle incisioni. La stampa a caldo \u00e8 un processo straordinariamente versatile di nobilitazione grafica e valorizzazione delle immagini, anche per supporti su cui le tecniche di stampa convenzionali non possono essere applicate."}
{"id": "2720388", "revid": "1305772", "url": "https://it.wikipedia.org/wiki?curid=2720388", "title": "Alliance", "text": ""}
{"id": "2720390", "revid": "1305772", "url": "https://it.wikipedia.org/wiki?curid=2720390", "title": "Lichtenstein", "text": ""}
{"id": "2720394", "revid": "28756638", "url": "https://it.wikipedia.org/wiki?curid=2720394", "title": "Stato neutrale", "text": ""}
{"id": "2720395", "revid": "1305772", "url": "https://it.wikipedia.org/wiki?curid=2720395", "title": "Calilegua", "text": "Calilegua \u00e8 un comune (\"municipio\" in spagnolo) dell'Argentina, appartenente alla provincia di Jujuy, nel dipartimento di Ledesma. \u00c8 posto a 170\u00a0km dalla capitale provinciale di San Salvador de Jujuy.\nIn base al censimento del 2001, nel territorio comunale dimorano 5.174 abitanti, con un aumento del 24,61% rispetto al censimento precedente (1991). Di questi abitanti, il 48,27% sono donne e il 51,72% uomini. Nel 2001 la sola citt\u00e0 di Calilegua, sede municipale, contava 4.888 abitanti.\nL'agglomerato sorge dopo il 1756, quando i Gesuiti fondano la \"Reducci\u00f3n San Ignacio de los Tobas\". La cittadina d\u00e0 il nome al vicino parco nazionale (\"Parque Nacional Calilegua\")."}
{"id": "2720396", "revid": "118022601", "url": "https://it.wikipedia.org/wiki?curid=2720396", "title": "K\u0259p\u0259z Pe\u015f\u0259kar Futbol Klubu", "text": "Il K\u0259p\u0259z Pe\u015f\u0259kar Futbol Klubu \u00e8 una societ\u00e0 calcistica azera con sede nella citt\u00e0 di Ganja. Milita attualmente in Birinci Divizionu, la seconda serie del campionato azero di calcio e gioca le proprie gare interne nello Stadio Shehar di Ganja.\nVanta nel suo palmar\u00e8s 3 titoli azeri e 4 Coppe d'Azerbaigian.\nStoria.\nFondata nel 1959 con il nome di \"Dinamo Kirovobad\", ha giocato nel 1968 nella Klasa A, la massima serie del campionato sovietico. Tra le denominazioni che ha assunto vi sono \"T\u0259r\u0259qqi\", \"Toxucu\" e la pi\u00f9 celebre \"K\u0259p\u0259z\", con la quale ha partecipato a diverse edizioni delle coppe europee. Nel 2005 la squadra \u00e8 stata rinominata \"G\u0259nc\u0259\" e ha mantenuto questo nome fino al 31 maggio 2011, quando la dirigenza ha deciso di tornare al nome \"K\u0259p\u0259z\".\nRosa 2019-2020.\n\"Aggiornata al 23 agosto 2019.\""}
{"id": "2720397", "revid": "486946", "url": "https://it.wikipedia.org/wiki?curid=2720397", "title": "FC Kapaz Gandja", "text": ""}
{"id": "2720398", "revid": "486946", "url": "https://it.wikipedia.org/wiki?curid=2720398", "title": "FK Kapaz Gandja", "text": ""}
{"id": "2720399", "revid": "486946", "url": "https://it.wikipedia.org/wiki?curid=2720399", "title": "Kepez Ganja", "text": ""}
{"id": "2720400", "revid": "486946", "url": "https://it.wikipedia.org/wiki?curid=2720400", "title": "FK G\u00e4nc\u00e4", "text": ""}
{"id": "2720401", "revid": "486946", "url": "https://it.wikipedia.org/wiki?curid=2720401", "title": "FK G\u0259nc\u0259", "text": ""}
{"id": "2720402", "revid": "486946", "url": "https://it.wikipedia.org/wiki?curid=2720402", "title": "Dynamo Kirovobad", "text": ""}
{"id": "2720404", "revid": "486946", "url": "https://it.wikipedia.org/wiki?curid=2720404", "title": "FK Gandja", "text": ""}
{"id": "2720413", "revid": "2166984", "url": "https://it.wikipedia.org/wiki?curid=2720413", "title": "Rete europea del turismo di villaggio", "text": "La rete europea del turismo di villaggio \u00e8 un progetto turistico basato sull'identit\u00e0 dei piccoli paesi; ha come obiettivo la valorizzazione del loro patrimonio culturale, architettonico e naturale rimanendo a stretto contatto con la popolazione e l'ambiente circostante.\nLo scopo principale del progetto \u00e8 l'elaborazione di una metodologia condivisa con i paesi partner dell'iniziativa, per permettere lo sviluppo in chiave turistica delle comunit\u00e0 coinvolte.\nLa rete si rivolge a tutti coloro che vanno alla ricerca di un turismo di esperienza e che vogliono scoprire la tradizione, l'autenticit\u00e0, i miti e l'immaginario, attraverso segni e testimonianze presenti sul territorio.\nTurismo di villaggio.\nNel contesto della rete il \"villaggio\" \u00e8 un nucleo rurale dotato di patrimonio naturale, paesaggistico e di cultura tradizionale assieme alla capacit\u00e0 di attirare e ospitare visitatori. Il turismo di villaggio \u00e8 un nuovo modello di sviluppo turistico sostenibile che indaga la possibilit\u00e0 di attribuire pari attenzione sia al fattore naturalistico che a quello culturale rispettando anche i principi del turismo responsabile.\nQuesta forma di turismo rispecchia le necessit\u00e0 di diverse aree di confine geografico o culturale, caratterizzate da marginalit\u00e0 sociale ed economica, lontane dai circuiti turistici tradizionali, che si sono unite nel progetto europeo denominato \u201cRete Europea del Turismo di Villaggio\u201d. Il progetto ha permesso di condividere problemi simili e di creare pratiche comuni in vista di uno sviluppo sostenibile delle aree coinvolte.\nStoria.\nL'idea di una rete \u00e8 nata all'interno dell'iniziativa comunitaria Recite II (REgion and CITies of Europe) lanciata nel 1996 dalla Commissione europea per favorire la cooperazione interregionale interna.\nNella cornice di Recite II a partire dal 1999 \u00e8 stato realizzato il progetto \u201cLearning Sustainability \u2013 Imparare la sostenibilit\u00e0\u201d, che ha visto coinvolti partner dalla Provincia Autonoma di Trento (Italia), dalla Lapponia (Finlandia) e dall'Alentejo (Portogallo). L'obiettivo principale era quello di migliorare ed aumentare le competenze delle regioni in vista di uno sviluppo sostenibile delle aree marginali, che nel contesto dell'Unione europea sono state individuate nelle aree montane, nelle aree artiche, nelle aree mediterranee meridionali e, successivamente, anche un crescente numero di territori in un'Europa in espansione. \nAll'interno dell'area turistica le tre regioni hanno individuato nel \u201cvillaggio\u201d l'elemento comune che desse maggior valore alle rispettive esperienze creando unit\u00e0 d'azione; a partire da questa idea comune i partner hanno elaborato il concetto di \u201cvillage tourism\u201d (turismo di villaggio) e la visione di una rete, inizialmente regionale in Alentejo, Trentino e Lapponia, da estendere poi a livello internazionale: una rete europea di turismo di villaggio.\nNel settembre 2002, durante la conferenza finale di \u201cLearning Sustainability\u201d tenutasi a Trento, l'ipotesi si \u00e8 concretizzata con l'approvazione di un progetto triennale finanziato dall'Unione Europea, all'interno del programma Interreg III C Sud (2003-2006), il cui capofila \u00e8 la Regi\u00e3o Turismo de \u00c9vora. \nIl progetto prevedeva che al termine del triennio 2003-2006 la Rete fosse in grado di proseguire il proprio cammino in modo autonomo ed indipendente, anche economicamente, e che ogni realt\u00e0 coinvolta finanziasse il suo inserimento nella Rete attraverso la creazione di nuovi organismi, in modo che l'intero progetto si sostenesse da solo. \nIl 30 settembre 2006, dunque, \u00e8 finita la copertura finanziaria dell'Unione Europea. A livello europeo si \u00e8 costituito un organo di gestione con sede ad Evora, la cui priorit\u00e0 \u00e8 la commercializzazione del prodotto \u201cRete Europea del Turismo di Villaggio\u201d attraverso il nuovo marchio \u201cGenuineland\u201d. \nNel giugno 2007 il progetto \u00e8 stato insignito del premio Ulysses Award, che annualmente viene conferito dalla World Tourism Organization per le pi\u00f9 innovative esperienze nel settore turistico condotte da Organizzazioni non Governative.\nPaesi.\nPer ogni paese coinvolto nel progetto si \u00e8 svolta un'analisi approfondita del territorio dal punto di vista economico, sociale, ambientale, antropologico attraverso la quale definire linee guida di intervento e di sviluppo in conformit\u00e0 ai principi dello sviluppo sostenibile dettati dall'Agenda 21. Le regioni che hanno aderito al progetto sono: Alentejo (Portogallo), Arad (Romania), \u0141om\u017ca (Polonia), Lapponia (Finlandia) e Trentino (Italia).\nPrincipi.\nIl principio cardine attorno a cui ruota l'intero progetto \u00e8 quello dello sviluppo sostenibile e integrato che faccia perno sul turismo, per favorire il miglioramento delle condizioni socio-economiche delle popolazioni rurali, di montagna e delle aree marginali in modo da limitare il fenomeno dell'abbandono e della perdita di identit\u00e0 di intere comunit\u00e0.\nL'assegnazione dei fondi comunitari a programmi d'azione \u00e8 vincolata dall'Unione Europea da una serie di criteri di preferenza, cio\u00e8 delle linee guida che devono essere presenti in tutti i progetti e che fissano una metodologia da seguire. Tali criteri rappresentano le basi dell'intero progetto \u201cRete Europea del Turismo di Villaggio\u201d e possono essere cos\u00ec sintetizzati: approccio bottom-up, cio\u00e8 dal basso verso l'alto; progettazione partecipata con il conseguente coinvolgimento diretto delle comunit\u00e0 locali in tutte le fasi del lavoro; accrescimento delle pari opportunit\u00e0 nei confronti di categorie disagiate quali ad esempio donne, minoranze etniche e linguistiche; coinvolgimento e sviluppo economico, sociale, culturale di aree marginali all'interno del progetto, cio\u00e8 recupero e rivalutazione di tutte le potenzialit\u00e0 turistiche del villaggio; individuazione degli utenti finali del progetto, al fine di poter strutturare i percorsi e la modalit\u00e0 di fruizione sulla base dell'utenza prevista; sostenibilit\u00e0 del progetto; diffusione delle informazioni, individuando modalit\u00e0 di comunicazione che vadano a raggiungere tutti gli attori del territorio in cui si lavora; incentivare le piccole realt\u00e0 artigianali locali e tipiche per garantire loro uno sviluppo economico e un'integrazione nei percorsi e nelle fasi di realizzazione del progetto.\nObiettivi.\nL'obiettivo generale della rete europea del turismo di villaggio \u00e8 di promuovere lo sviluppo sostenibile utilizzando il turismo come strumento catalizzatore per l'integrazione e la sostenibilit\u00e0. L'intento \u00e8 di promuovere lo sviluppo del turismo nei villaggi coinvolti e nelle regioni partecipanti, in conformit\u00e0 al concetto di turismo di villaggio e turismo dell'immaginario, creando una struttura sostenibile per la cooperazione europea.\nL'obiettivo finale prevedeva l'elaborazione di un Piano Strategico per la gestione della Rete Europea del Turismo di Villaggio, una volta conclusasi la fase supportata finanziariamente dall'Unione europea, ovvero la costituzione di un'associazione internazionale, della quale fossero soci fondatori i partner europei del progetto e di diverse associazioni regionali, e alla quale potessero prendere parte comuni, imprenditori, enti turistici, sponsor e altri.\nOrganizzazione interna del progetto.\nLa struttura del progetto prevede cinque componenti, ognuno dei quali opera in sinergia e in stretto contatto con gli altri sotto la regia del partner leader, ma avendo specifiche responsabilit\u00e0.\nIl partner leader \u00e8 la Regi\u00e3o Turismo de \u00c9vora (Alentejo, Portogallo) che si occupa della gestione complessiva dell'iniziativa. Ad ognuno degli altri partner \u00e8 stato attribuito un incarico specifico all'interno del progetto: l'Universit\u00e0 di \u00c9vora e il Dipartimento Regionale dell'Agricoltura dell'Alentejo coordinano la parte di analisi e redazione dei Village Plans (piani di villaggio); il CEALP del Monte Bondone si occupa dell'animazione del progetto; il Consorzio BIM Brenta \u00e8 responsabile della promozione; la Contea di Zb\u00f3jna nel distretto di \u0141om\u017ca e il Dipartimento Politiche Sociali e Comunitarie di Arad gestiscono gli aspetti di informazione e comunicazione; l'Universit\u00e0 della Lapponia infine coordina gli interventi formativi.\nI principi e gli obiettivi della Rete Europea del Turismo di Villaggio si sono concretizzati all'interno degli ambiti d'azione di ognuna delle regioni coinvolte in una serie di eventi e progetti."}
{"id": "2720418", "revid": "158286", "url": "https://it.wikipedia.org/wiki?curid=2720418", "title": "Haqqani", "text": ""}
{"id": "2720419", "revid": "1305772", "url": "https://it.wikipedia.org/wiki?curid=2720419", "title": "Fraile Pintado", "text": "Fraile Pintado \u00e8 un comune (\"municipio\" in spagnolo) dell'Argentina, appartenente alla provincia di Jujuy, nel dipartimento di Ledesma. \u00c8 posto a 91 km dalla capitale provinciale di San Salvador de Jujuy.\nIn base al censimento del 2001, nel territorio comunale dimorano 13.682 abitanti, con un aumento del 10,25% rispetto al censimento precedente (1991). Di questi abitanti, il 49,64% sono donne e il 50,35% uomini. Nel 2001 la sola citt\u00e0 di Fraile Pintado, sede municipale, contava 11.878 abitanti.\nL'agglomerato fu fondato nel 1859, ed il suo nome sembra derivare dall'immagine di un frate dipinta su un albero da indigeni (prima del XIX secolo). Le principali attivit\u00e0 sono la produzione della canna da zucchero e altri prodotti ortofrutticoli (in passato era chiamata \"la ciudad tomatera\", ossia la citt\u00e0 dei pomodori)."}
{"id": "2720421", "revid": "357738", "url": "https://it.wikipedia.org/wiki?curid=2720421", "title": "Desossiguanosina", "text": ""}
{"id": "2720422", "revid": "709406", "url": "https://it.wikipedia.org/wiki?curid=2720422", "title": "Desossitimidina", "text": ""}
{"id": "2720423", "revid": "1573940", "url": "https://it.wikipedia.org/wiki?curid=2720423", "title": "Mario Busca", "text": "Biografia.\nGiovent\u00f9.\nNato a Castino nel 1882 da Giacomo Busca, possidente locale nonch\u00e9 ex militare che aveva combattuto nella Guerra di Crimea, e da Teresa Bianchini, trascorse una giovinezza travagliata a causa di dissapori con il padre. Egli infatti desiderava che il figlio diventasse sacerdote, e per questo Busca comp\u00ec gli studi presso il seminario di Alba; avendo tuttavia maturato convinzioni socialiste, il giovane Busca decise di abbandonare il seminario, suscitando cos\u00ec le ire del padre Giacomo, il quale lo priv\u00f2 di qualsiasi sostentamento economico. Grazie all'aiuto delle sorelle e dei sacerdoti del seminario, Busca riusc\u00ec dapprima a conseguire il diploma liceale da autodidatta e, in seguito, a laurearsi in Giurisprudenza all'Universit\u00e0 di Torino nel 1909, sotto la guida di Gaetano Mosca.\nCarriera amministrativa e politica.\nGi\u00e0 nel corso degli anni universitari intraprese la carriera amministrativa per mantenersi agli studi: consegu\u00ec dapprima la patente di segretario comunale, assumendo l'incarico inizialmente a Vigone (in provincia di Torino), e poi a Fossano (1905-1907). Dopo il conseguimento della laurea, vinse il concorso come Vice-Segretario Capo del Comune di Cuneo, venendo quindi promosso Segretario capo di Mondov\u00ec. \nGiunse a Vercelli nel 1914, chiamato a ricoprire la carica di Segretario generale della Associazione d'Irrigazione Ovest Sesia, fondata da nel 1853 da Cavour, che ancor oggi raccoglie la gran parte dei risicoltori delle province di Vercelli, Novara e Biella e si occupa della gestione delle risorse idriche delle risaie. Divenne in seguito Direttore generale della stessa Associazione, in virt\u00f9 della competenza dimostrata nel suo incarico, poich\u00e9 la carica direttiva era tradizionalmente riservata ad ingegneri. Durante la Prima guerra mondiale fu assegnato all'Ufficio legale della Direzione generale di artiglieria, con il grado di capitano.\nNel 1925 ader\u00ec al Fascismo, attratto dal programma corporativista del regime, che riteneva il pi\u00f9 adatto a risolvere il conflitto tra capitale e lavoro e a garantire lo sviluppo dell'economia nazionale. In virt\u00f9 della militanza politica e della lunga carriera funzionariale, venne nominato Preside della Provincia di Vercelli alla fine di marzo 1935; Busca aveva gi\u00e0 fatto parte del rettorato provinciale vercellese sotto le presidenze di Sesia e Serralunga, oltre ad aver ricoperto la carica di Commissario prefettizio a Cigliano. In riconoscimento della sua prestigiosa carriera, venne decorato con la croce di Grand'Ufficiale dell'Ordine della Corona d'Italia.\nA partire dal 21 febbraio 1942 fino al 25 giugno 1944, fu Podest\u00e0 di Vercelli. Egli avrebbe voluto dimettersi dalla carica dopo l'armistizio, anche a causa delle precarie condizioni di salute, ma le sue dimissioni vennero respinte dal Prefetto Enrico Avalle (insediato dal Governo Badoglio), il quale gli scrisse di ritenere la sua opera \"\"tutt'ora necessaria per il bene del Comune\". La sua fedelt\u00e0 al fascismo e l'adesione alla Repubblica Sociale Italiana sono comunque confermate dal fatto che fu chiamato a far parte del direttorio provinciale di Vercelli presieduto dal Capo della provincia Michele Morsero. Nel mese di maggio 1944, in conseguenza di un grave intervento chirurgico, rimase in coma per cinque giorni, ottenendo al termine della convalescenza di abbandonare la carica di Podest\u00e0.\nDopo la Liberazione venne sottoposto a processo, insieme alla moglie, da una Corte d'Assise speciale istituita per perseguire chiunque avesse ricoperto cariche pubbliche nel periodo repubblicano. Fu lo stesso Procuratore generale a rendere omaggio all'onest\u00e0 e alla correttezza dell'imputato in ogni sua attivit\u00e0, affermando che il suo \"era l'unico caso del genere su duemila all'esame della Corte\"\". La Corte d'Assise condann\u00f2 Mario Busca a otto anni e quattro mesi di reclusione, all'interdizione perpetua dai pubblici uffici e alla confisca dei beni, riconoscendogli tuttavia le attenuanti generiche \"essendo dagli atti di causa emersa assolutamente integra la figura morale dell'imputato\"; la moglie Rosa Ferrero fu invece condannata a sei mesi di reclusione, in quanto \"ella era conosciuta da tutti come una fanatica delle sue idee\". Entrambe le condanne furono tuttavia annullate dalla Corte di Cassazione speciale di Milano pochi mesi dopo, con la motivazione che \"\"il fatto non costituisce reato\", dal momento che \"non di collaborazionismo volontario e materiale di fatti inequivoci a favore del nemico si pu\u00f2 parlare, ma soltanto di adempimento di dovere civico in un momento difficile per la Patria\"\". In Cassazione la difesa di Busca fu assunta dal celebre avvocato e uomo politico socialista Enrico Gonzales.\nUltimi anni.\nDopo la guerra Busca non ricopr\u00ec pi\u00f9 alcun incarico pubblico, dedicandosi allo studio e all'insegnamento del diritto presso il Collegio \"Dal Pozzo\" di Vercelli, oltre a pubblicare varie opere in tema di diritto amministrativo e, in particolare, diritto delle acque, sia sotto forma di articoli su riviste specializzate, sia attraverso la monografia \"Le acque nella legislazione italiana\", edita da UTET nel 1962, uno dei punti di riferimento della dottrina sul tema, anche a livello internazionale.\nMor\u00ec a Vercelli nel 1967, all'et\u00e0 di 85 anni. Ai suoi funerali parteciparono tutte le maggiori autorit\u00e0 vercellesi e castinesi.\nVita privata.\nSposatosi con Rosa Ferrero, nativa di Scalenghe, ebbe quattro figli: Bianca, Enzo, Umberto e Adriano. \nAppassionato cultore di poesie carducciane, compose egli stesso versi, oltre a praticare per hobby il disegno e la pittura. Fu anche assiduo giocatore di scacchi, tanto da presiedere per diversi anni la Societ\u00e0 scacchistica vercellese; collabor\u00f2 inoltre con la Settimana Enigmistica quale autore di rebus, con lo pseudonimo \"Mario da Casto\"."}
{"id": "2720424", "revid": "1318658", "url": "https://it.wikipedia.org/wiki?curid=2720424", "title": "The Simpsons. La vera storia della famiglia pi\u00f9 importante del mondo", "text": "The Simpsons. La vera storia della famiglia pi\u00f9 importante del mondo \u00e8 un saggio che racconta della genesi ed evoluzione della serie televisiva animata americana \"The Simpsons\". Scritto da John Ortved e pubblicato per la prima volta negli Stati Uniti nell'ottobre 2009 (del 2009 \u00e8 anche la prima edizione italiana, a opera della casa editrice Isbn), questo libro \u00e8 un vero e proprio racconto orale della nota sitcom, che raccoglie al suo interno numerose interviste ai vari membri dello staff che \u00e8 stato - e in alcuni casi tuttora sta - dietro la creazione delle avventure della famiglia di Springfield.\nLa premessa del libro \u00e8 stata scritta dall'autore canadese Douglas Coupland.\nOrigini.\nNel 2007, John Ortved scrisse un articolo per il settimanale \"Vanity Fair\" intitolato \"Simpson Family Values\". Si trattava di una raccolta di interviste a sceneggiatori e produttori de \"I Simpson\". Stando a quanto racconta Ortved, alcuni produttori preferirono non collaborare alla stesura di quell'articolo in seguito a domande dirette da parte di Ortved circa Sam Simon. Simon \u00e8 stato uno dei primi produttori esecutivi della serie animata, che abbandon\u00f2 al termine della quarta stagione in seguito ad alcune divergenze con l'ideatore della serie, Matt Groening, e un altro produttore esecutivo James L. Brooks. Nonostante la mancata collaborazione da parte di importanti produttori de \"I Simpson\", Ortved decise comunque di scrivere il suo articolo.\nPoco dopo la pubblicazione dell'articolo, un agente letterario sugger\u00ec a Ortved di trasformare quella breve raccolta di interviste in un vero e proprio libro: l'idea piacque alla casa editrice Faber and Faber, che accett\u00f2 di pubblicare il manoscritto una volta ultimato. Secondo Ortved, quando Brooks venne a sapere di quel progetto chiese esplicitamente a tutti coloro che lavoravano o avevano lavorato in passato al cartone di non rilasciare alcuna intervista a Ortved. La richiesta di Brooks, a patto che vi sia realmente stata, non sort\u00ec un grande effetto: il libro di Ortved, infatti, contiene interviste a oltre 75 membri dello staff (presente e passato) de \"I Simpson\".\nContenuti.\n\"The Simpsons: La vera storia della famiglia pi\u00f9 importante del mondo\" si concentra particolarmente sugli sceneggiatori e i produttori de \"I Simpson\". Il libro contiene interi capitoli dedicati a figure chiave come Matt Groening, James L. Brooks e Sam Simon. In sostanza, la tesi che Ortved porta avanti \u00e8 quella secondo cui il successo mondiale di questa serie animata \u00e8 stato ed \u00e8 tuttora frutto del lavoro di tantissime persone che vi lavorano e vi hanno lavorato, mentre troppo spesso gran parte del merito \u00e8 stato dato al solo creatore Matt Groening.\nInterviste.\nMatt Groening, James L. Brooks e Sam Simon hanno rifiutato di collaborare con Ortved nella stesura del suo libro, tuttavia il testo contiene numerose interviste che essi avevano rilasciato in altre occasioni. Ortved ha affermato che gli sarebbe piaciuto molto poter intervistare Dan Castellaneta, il doppiatore che d\u00e0 la voce a Homer Simpson, ma non c'\u00e8 riuscito. Rupert Murdoch, magnate proprietario della Fox Broadcasting Company, ha invece accettato di rilasciare un'intervista.\nTra le altre persone che hanno accettato di essere intervistate da Ortved ricordiamo:"}
{"id": "2720427", "revid": "357738", "url": "https://it.wikipedia.org/wiki?curid=2720427", "title": "GMP ciclico", "text": ""}
{"id": "2720429", "revid": "1305772", "url": "https://it.wikipedia.org/wiki?curid=2720429", "title": "Yuto", "text": "Yuto \u00e8 un comune (\"municipio\" in spagnolo) dell'Argentina, appartenente alla provincia di Jujuy, nel dipartimento di Ledesma.\nIn base al censimento del 2001, nel territorio comunale dimorano 7.732 abitanti, con un aumento del 20,94% rispetto al censimento precedente (1991). Di questi abitanti, il 49,06% sono donne e il 50,93% uomini. Nel 2001 la sola citt\u00e0 di Yuto, sede municipale, contava 6.147 abitanti."}
{"id": "2720432", "revid": "1305887", "url": "https://it.wikipedia.org/wiki?curid=2720432", "title": "Tony Shepherd", "text": "Tony Sheperd \u00e8 un personaggio immaginario e protagonista del film \"Parnassus - L'uomo che voleva ingannare il diavolo\".\nIl personaggio \u00e8 l'ultimo interpretato da Heath Ledger, morto a New York durante un periodo di pausa dalle riprese, per avvelenamento accidentale causato dagli effetti combinati dei sonniferi e degli ansiolitici che l'attore stava prendendo dietro normale prescrizione medica. Ledger era riuscito a terminare solo gli esterni, ma mancavano ancora tutte le scene nei teatri, quelle in cui il personaggio di Tony si ritrova nel mondo parallelo oltre lo specchio magico (da girare con la tecnica del blue screen).\nLedger venne quindi sostituito da Johnny Depp, Colin Farrell e Jude Law, che interpretano il personaggio ogni volta che oltrepassa lo specchio del Dottor Parnassus.\nStoria.\nPrima di entrare nella Compagnia del Dottor Parnassus, Tony era un piccolo truffatore con seri problemi con la mafia russa a causa di un prestito per creare la sua societ\u00e0 per i bambini meno fortunati. I russi, una notte, lo impiccano a un cappio sistemato sotto il Ponte dei Frati Neri ed \u00e8 qui che fa la sua prima apparizione cinematografica. Il giovane, grazie ad uno strumento sistemato nella gola, riesce a sopravvivere e viene salvato dalla compagnia che lo porta con s\u00e9. Il giorno seguente a Tony viene dato inizialmente il nome di George e il compito di vendere i biglietti dello spettacolo.\nRiuscendo a racimolare del denaro, Tony conquista il cuore di Valentina e la gelosia di Anton.\nA causa degli ultimi fiaschi, Parnassus si fa convincere da Tony a orientare lo spettacolo verso nuove rotte. Quest'ultimo, inizialmente indeciso, chiede consiglio alla figlia e alla fine decide di accettare. In questo modo, grazie ai risparmi di Anton, lo spettacolo diventa un vero e proprio successo.\nTony riesce a conquistare la prima anima, trasportandola nello specchio.\nLe trasformazioni.\nIl ragazzo ben presto si accorge di aver cambiato aspetto, diventando un tipo affascinante e rubacuori. Subito dopo aver sedotto anche la quarta anima, alcuni uomini interrompono lo spettacolo e inseguono Tony che fugge nello specchio. Il ragazzo si trasforma nuovamente, cambiando radicalmente le proprie sembianze.\nTony si ritrova in un mondo in cui attraverso delle scale riesci a toccare le nuvole. Nello specchio viene salvato in tempo dall'attacco dei russi e ritrova Anton che lo aveva raggiunto. Tony spiega ad Anton di essere il capo di un'importante fondazione per i bambini meno fortunati e di aver creato la fondazione grazie ad un prestito della mafia russa. Una volta uscito dallo specchio, Anton racconta tutto alla compagnia. Intanto Parnassus riceve la visita del diavolo e capisce che il tempo \u00e8 ormai finito. Parnassus racconta alla figlia il patto con Mr. Nick e la ragazza fugge nello specchio insieme a Tony.\nNello specchio Tony cambia nuovamente aspetto, e si ritrova nella sua fondazione poco prima di ricevere un premio dal presidente. Anton scopre che Tony \u00e8 un criminale e riesce a smascherarlo. Il ruolo di Heath Ledger \u00e8 quindi diventato alla fine pi\u00f9 complesso di quello che in realt\u00e0 doveva essere.\nInfatti quest'ultimo Tony, quello interpretato da Colin Farrell, rivela forse il vero volto del protagonista.\nInseguito da una folla impazzita, Tony \u00e8 costretto a fuggire, mentre Valentina, dopo aver visto l'apparente morte del padre, si fa convincere dal diavolo ed entra nel regno degli inferi.\nParnassus \u00e8 costretto ad accettare un'ultima scommessa con Mr. Nick, ovvero sacrificare la vita di Tony in cambio della libert\u00e0 della figlia.\nTony, cos\u00ec, muore impiccato, mentre Parnassus, dopo un ultimo viaggio attraverso lo specchio, si ritrova in una cittadina dove ritrova la figlia."}
{"id": "2720440", "revid": "287204", "url": "https://it.wikipedia.org/wiki?curid=2720440", "title": "Open de Moselle 2007", "text": "L'Open de Moselle 2007 \u00e8 stato un torneo di tennis giocato sul cemento indoor.\n\u00c8 stata la 5\u00aa edizione dell'Open de Moselle,\nche fa parte della categoria International Series nell'ambito dell'ATP Tour 2007.\nSi \u00e8 giocato all'Ar\u00e8nes de Metz di Metz in Francia,\ndal 1\u00ba ottobre al 7 ottobre 2007.\nCampioni.\nSingolare.\n Tommy Robredo ha battuto in finale Andy Murray, 0\u20136, 6\u20132, 6\u20133\nDoppio.\n Arnaud Cl\u00e9ment / Micha\u00ebl Llodra hanno battuto in finale Mariusz Fyrstenberg / Marcin Matkowski, 6\u20131, 6\u20134"}
{"id": "2720443", "revid": "1728", "url": "https://it.wikipedia.org/wiki?curid=2720443", "title": "Monete della guerra sociale", "text": ""}
{"id": "2720444", "revid": "599013", "url": "https://it.wikipedia.org/wiki?curid=2720444", "title": "Junior Fel\u00edcio Marques", "text": ""}
{"id": "2720448", "revid": "386410", "url": "https://it.wikipedia.org/wiki?curid=2720448", "title": "IFSA", "text": ""}
{"id": "2720449", "revid": "1442080", "url": "https://it.wikipedia.org/wiki?curid=2720449", "title": "Open de Moselle 2007 - Singolare", "text": "Il singolare dell'Open de Moselle 2007 \u00e8 stato un torneo di tennis facente parte dell'ATP Tour.\nNovak \u0110okovi\u0107 era il detentore del titolo, ma quest'anno non ha partecipato.\nTommy Robredo ha battuto in finale 0\u20136, 6\u20132, 6\u20133, Andy Murray."}
{"id": "2720453", "revid": "20090", "url": "https://it.wikipedia.org/wiki?curid=2720453", "title": "Othonoi", "text": ""}
{"id": "2720456", "revid": "838137", "url": "https://it.wikipedia.org/wiki?curid=2720456", "title": "Open de Moselle 2007 - Doppio", "text": "Il doppio dell'Open de Moselle 2007 \u00e8 stato un torneo di tennis facente parte dell'ATP Tour.\nRichard Gasquet e Fabrice Santoro erano i detentori del titolo, ma quest'anno non hanno partecipato.\nArnaud Cl\u00e9ment e Micha\u00ebl Llodra hanno battuto in finale 6\u20131, 6\u20134, Mariusz Fyrstenberg e Marcin Matkowski."}
{"id": "2720459", "revid": "28757416", "url": "https://it.wikipedia.org/wiki?curid=2720459", "title": "Elurofobia", "text": ""}
{"id": "2720461", "revid": "287204", "url": "https://it.wikipedia.org/wiki?curid=2720461", "title": "Japan Open Tennis Championships 2007", "text": "Il Japan Open Tennis Championships 2007 \u00e8 stato un torneo di tennis giocato sul cemento.\n\u00c8 stata la 35\u00aa edizione dell'evento, che fa parte dell'International Series Gold nell'ambito dell'ATP Tour 2007.\ne della categoria Tier III nell'ambito del WTA Tour 2007.\nSi \u00e8 giocato all'Ariake Coliseum di Tokyo, in Giappone, dal 1 al 5 ottobre 2007.\nCampioni.\nSingolare maschile.\n David Ferrer ha battuto in finale Richard Gasquet, 6\u20131, 6\u20132\nSingolare femminile.\n Virginie Razzano ha battuto in finale Venus Williams, 4\u20136, 7\u20136(7), 6\u20134\nDoppio maschile.\n Jordan Kerr / Robert Lindstedt hanno battuto in finale Frank Dancevic / Stephen Huss, 6\u20133, 6\u20133\nDoppio femminile.\n Tiantian Sun / Zi Yan hanno battuto in finale Chia-jung Chuang / Vania King, 1\u20136, 6\u20132, 10\u20136"}
{"id": "2720462", "revid": "403679", "url": "https://it.wikipedia.org/wiki?curid=2720462", "title": "Maria Grazia Constantini", "text": ""}
{"id": "2720467", "revid": "1934238", "url": "https://it.wikipedia.org/wiki?curid=2720467", "title": "Federazione Italiana Biliardo Sportivo", "text": "La FIBiS (acronimo di Federazione Italiana Biliardo Sportivo) \u00e8 una federazione sportiva italiana che assume il controllo di vigilare e stabilire il regolamento in vari giochi di biliardo, marcatamente sotto disciplina sportiva ed \u00e8 in continuo collegamento con le federazioni sportive italiane.\n\u00c8 in collegamento con le associazioni sportive di biliardo in tutta Italia, ma anche in diverse parti del mondo e, insieme, vengono organizzati gare e tornei sia provinciali che nazionali e mondiali, in cui i partecipanti devono essere segnalati da un tesseramento ed un'iscrizione valida.\n\u00c8 riconosciuta dal CONI come disciplina sportiva associata."}
{"id": "2720469", "revid": "18379", "url": "https://it.wikipedia.org/wiki?curid=2720469", "title": "Giovanni da Rupescissa", "text": ""}
{"id": "2720470", "revid": "484362", "url": "https://it.wikipedia.org/wiki?curid=2720470", "title": "Kraken Mare", "text": "Il Kraken Mare \u00e8 il pi\u00f9 grande mare di idrocarburi presente su Titano, il maggior satellite di Saturno. Scoperto nel 2007 grazie alle osservazioni della sonda Cassini, prende il nome dal Kraken, un leggendario mostro marino.\nCaratteristiche.\nGli studi fatti con i dati radar della sonda Cassini confermano che il Kraken Mare \u00e8 un mare di idrocarburi, principalmente composto di metano, etano ed azoto. Si stima che abbia una superficie di 400.000\u00a0km2, simile a quella del Mar Caspio, ed una profondit\u00e0 di almeno 100 metri e probabilmente pi\u00f9 di 300 metri. \nSi ritiene che il Kraken Mare sia il maggiore di una numerosa serie di mari e laghi posti nella regione polare settentrionale di Titano. La composizione di idrocarburi \u00e8 stata dedotta dai dati della spettroscopia infrarossa, una sua verifica sperimentale tramite sonda (insieme ad altre sue propriet\u00e0 quali profondit\u00e0, temperatura, ecc) \u00e8 prevista nella proposta missione congiunta NASA/ESA \"Titan Saturn System Mission\", programmata per dopo il 2020.\nAll'isola osservata all'interno del Kraken Mare \u00e8 stato dato il nome di Mayda Insula."}
{"id": "2720471", "revid": "5585", "url": "https://it.wikipedia.org/wiki?curid=2720471", "title": "La voglia di sognare", "text": "La voglia di sognare \u00e8 un album musicale di Ornella Vanoni.\nIl disco.\nL'album contiene pezzi scritti da Carla Vistarini, Luigi Lopez, Bruno Lauzi, Lucio Dalla, Riccardo Cocciante, Sergio Bardotti, Paolo Limiti, etc. e arriva al sesto posto delle classifiche di vendita.\nLa canzone che diede il titolo all'album, \"La voglia di sognare\", scritta da Carla Vistarini e Luigi Lopez, fu la sigla della 32\u00aa edizione dello storico programma radiofonico \"Gran Variet\u00e0\" nel novembre del 1974 e vinse il Premio della Critica Discografica nel 1975. I brani dell'album furono presentati nel corso delle puntate della serie di trasmissioni.\nUscirono due edizioni del disco con lo stesso numero di catalogo, la prima con copertina laminata a busta, la seconda con copertina opaca a busta. \nAnche da questo album furono tratti 45 promozionali con copertina standard Vanilla: \"La Voglia di Sognare/Lui qui lui l\u00e0\" OVR 507, \"Guardo guardo e guardo/La Mia Pazzia\" OVR 508, \"\u00c8 Difficile non amarsi pi\u00f9/Alibi\" OVR 509, \"Un Mondo di Pi\u00f9/Il Male di Vivere\" OVR 510.\nLa prima edizione del supporto CD \u00e8 datata 1988 per la collana MusicA della CGD (CDLSM 100028) senza codice a barre sul retro copertina.\nL'edizione spagnola reca la stessa copertina con il titolo \"La dicha de sonar\", mentre l'edizione argentina \"El deseo de sonar\".\nDue brani di questo album furono tradotti in lingua francese e inseriti nell'LP \"Album\" (Decca 260.010), edito per il mercato d'oltralpe nel 1977: \"L'alibi\" (\"Alibi\"), \"Trop Beau et Trop Chaud\" (\"Guardo guardo e guardo\").\nGrafica di Luciano Tallarini e illustrazione di Gianni Ronco. L'edizione giapponese presenta un disegno alternativo di Gianni Ronco, non utilizzato in Italia, giocato su toni bianchi e rossi. La veste grafica dell'edizione italiana in Giappone \u00e8 stata recuperata per l'lp \"La vita di Ornella Vanoni\" del 1977, edizione giapponese di \"A un certo punto\"."}
{"id": "2720472", "revid": "124123", "url": "https://it.wikipedia.org/wiki?curid=2720472", "title": "Francesco Petronio (medico)", "text": "Fu professore di clinica e patologia chirurgica nell'Universit\u00e0 di Napoli nonch\u00e9 direttore della clinica traumatologica presso l'Ospedale della Pace. Fu anche nominato Socio onorario dell'Accademia Medica di Napoli e Socio corrispondente di quella di Bologna. Fu inoltre eletto deputato per tre legislature consecutive.\nLa prima formazione e gli studi universitari.\nPetronio nacque a Castelforte in una modesta casa dal medico Pietro Antonio e da Marianna Merola.\nDopo aver frequentato la scuola primaria a Castelforte e continuato i suoi studi a Gaeta, Francesco gi\u00e0 molto giovane si laure\u00f2 a Napoli in Medicina e Chirurgia.\nSpos\u00f2 Clementina Massari dalla quale, nell'ottobre del 1882, ebbe il suo unico figlio Italo che non gli diede molte gioie sperperando il patrimonio famigliare e non portando a termine gli studi.\nAttivit\u00e0 medica.\nGi\u00e0 all'et\u00e0 di 22 anni Petronio divenne assistente presso la clinica chirurgica dell'Universit\u00e0 di Napoli sotto richiesta del senatore Ferdinando Palasciano. Primario chirurgo nell'Ospedale Pellegrini a Napoli, nonch\u00e9 professore di Clinica e Patologia chirurgica nell'Universit\u00e0 di Napoli, fu nominato Socio onorario dell'Accademia Medica di Napoli e Socio corrispondente di quella di Bologna. Inoltre fu direttore della Clinica traumatologica creata per lui dalla stessa Universit\u00e0 presso l'Ospedale annesso alla Chiesa di Santa Maria della Pace (Napoli).\nDurante la sua carriera medica non si limit\u00f2 ad un unico ambito medico; ottenne infatti la nomina di primo chirurgo al manicomio di Nocera Inferiore. In veste di politico e con l'umanit\u00e0 di un medico si impegn\u00f2 affinch\u00e9 vi fosse un'adeguata attenzione nella cura e nella prevenzione di questo tipo di patologie.\nFu Petronio il chirurgo che oper\u00f2 il sovrano di Tunisi, rimasto ferito da una pugnalata durante una visita alla citt\u00e0 partenopea. Non volle nulla in cambio ma il sovrano gli don\u00f2 una coppa d'oro intarsiata di pietre preziose.\nAttivit\u00e0 politica.\nFrancesco Petronio fu uomo politico oltre che medico rinomato. Fu eletto infatti per tre legislature consecutive XVI, XVII, XVIII (dal 1886 al 1895) deputato per il collegio di Sessa Aurunca, comprensivo di Castelforte. In Parlamento rappresent\u00f2 le idee di una sinistra radicale che mirava allo sviluppo e alla difesa delle classi pi\u00f9 umili.\nNel 1887 venne eletto al Consiglio comunale di Napoli e fino al 1889 rappresent\u00f2 i comuni di Minturno, Castelforte e Santi Cosma e Damiano al Consiglio provinciale di Terra di Lavoro. Significativa fu la lotta per la valorizzazione delle acque termali di Suio, sottolineando non solo il vantaggio economico dovuto al turismo ma soprattutto il carattere salutare delle acque. Si interess\u00f2 inoltre della bonifica delle paludi di Mondragone.\nSostenne la classe operaia con la diffusione delle Societ\u00e0 Operaie di Mutuo Soccorso attraverso idee democratiche e non rivoluzionarie.\nL'insegnamento nella Scuola medica militare di Firenze.\nAttraverso accurate indagini, Petronio si rese conto che nella Scuola medica militare di Firenze l'attivit\u00e0 propria del medico era sottomessa a quella militare, poich\u00e9 si riteneva pi\u00f9 importante la preparazione bellica piuttosto che l'insegnamento della clinica chirurgica e specialmente della traumatologia. \nIl 26 novembre 1886 rivolse un'interrogazione al ministro della Guerra riguardo alle condizioni della scuola medica militare di Firenze sottolineando l'esigenza di provvedimenti per assicurare ai giovani medici la preparazione e l'attivit\u00e0 che competeva loro.\nLa Pubblica Istruzione. Il problema dell'universit\u00e0.\nIl 28 maggio 1891 Francesco Petronio propose all'onorevole Pasquale Villari che la legge riguardante il regolamento universitario, la legge Casati, venisse modificata dando maggiore importanza ad uno studio scientifico e tecnico piuttosto che classico. Inoltre chiese di condurre l'Universit\u00e0 italiana ai livelli di quelle d'Europa, ma soprattutto fece richiesta della riduzione del corso di laurea in Medicina e Chirurgia da sei a cinque anni, essendo il primo una ripetizione degli studi liceali.\nGli ultimi anni.\nPetronio a Napoli raggiunge il culmine della sua carriera medica, universitaria e politica, ma muore inaspettatamente all'et\u00e0 di 55 anni. Ai funerali, celebrati il 3 marzo 1895, sono presenti professori universitari, studenti ed alte cariche dello Stato, tra cui il Prefetto di Napoli Dr. Salvatore Muricchi, in rappresentanza del Capo del Governo On. Francesco Crispi.\nDediche e riconoscimenti.\nNel paese natio \u00e8 stata dedicata a Francesco Petronio una scuola elementare, nel cui atrio \u00e8 posta un'epigrafe che ne descrive la carriera politica e medica."}
{"id": "2720475", "revid": "1442080", "url": "https://it.wikipedia.org/wiki?curid=2720475", "title": "Chandra Wilson", "text": "Biografia.\nChandra Wilson nasce a Houston in Texas. La sua carriera teatrale inizia molto presto, infatti all'et\u00e0 di appena cinque anni recita col \"Houston-based Theatre Under the Stars\" (TUTS).\nFrequenta la High School for the Performing and Visual Arts di Houston e successivamente la Tisch School of the Arts alla New York University, dove ottiene il suo BFA in Arti Drammatiche.\nCarriera.\nDopo aver partecipato in piccoli ruoli in serie televisive e film, nel 2001 ottiene il suo primo ruolo regolare, nella miniserie \"Bob Patterson\", creata da Jason Alexander.\nNel 2005, mentre lavora come bancaria, partecipa ad un provino per l'episodio pilota di \"Grey's Anatomy\". Ottiene cos\u00ec il suo ruolo pi\u00f9 importante, quello della dottoressa Miranda Bailey, che inizialmente doveva essere una donna bionda caucasica. La scelta finale fu tra lei e l'attrice Kristin Chenoweth.\nLa serie diventa un successo, e Chandra viene nominata nel 2006, 2007, 2008 e 2009 per l'Emmy Award come \"Best Supporting Actress in a Drama\". Ha inoltre ricevuto la nomination e vinto il Screen Actors Guild Award nel 2007 come \"Outstanding Female Actor in a Drama Series\".\nNel 2009 \u00e8 apparsa in due episodi della serie spin-off di \"Grey's Anatomy\" \"Private Practice\". Nello stesso anno ha debuttato come regista, dirigendo il settimo episodio della sesta stagione di \"Grey's Anatomy\" intitolato \"Diamo una possibilit\u00e0 alla pace\".\nTra le sue apparizioni televisive vanno ricordate quelle nelle serie televisive \"Law &amp; Order - I due volti della giustizia\", \"Sex and the City\" e \"I Soprano\" e nei film \"Stella solitaria\" e \"Philadelphia\".\nChandra Wilson partecipa spesso anche a rappresentazioni teatrali, tra le quali vanno ricordate \"The Good Times Are Killing Me\", in cui recita nel ruolo di Bonna Willis e \"Caroline, or Change\". \u00c8 anche un'abile cantante.\nVita privata.\nWilson non \u00e8 sposata, ma ha un compagno con cui ha una pluridecennale relazione e i due hanno tre figli: due femmine (Serena e Joy nate rispettivamente nel 1992 e nel 1998) e un maschio (Michael nato il 31 ottobre 2005).\nDoppiatrici italiane.\nNelle versioni in italiano dei suoi lavori, Chandra Wilson \u00e8 stata doppiata da:"}
{"id": "2720476", "revid": "20090", "url": "https://it.wikipedia.org/wiki?curid=2720476", "title": "Fanos", "text": ""}
{"id": "2720483", "revid": "287204", "url": "https://it.wikipedia.org/wiki?curid=2720483", "title": "Filler calcareo", "text": ""}
{"id": "2720485", "revid": "28797946", "url": "https://it.wikipedia.org/wiki?curid=2720485", "title": "Carambola quadro", "text": ""}
{"id": "2720488", "revid": "4175", "url": "https://it.wikipedia.org/wiki?curid=2720488", "title": "Serie A 1965-1966 (rugby a 15)", "text": "La serie A 1965-66 fu il 36\u00ba campionato nazionale italiano di rugby a 15 di prima divisione.\n nella formula ormai stabilizzata a girone unico, e riprese il nome di serie A dopo cinque stagioni in cui fu chiamato Eccellenza.\nIl campionato vide, per la seconda volta consecutiva, la vittoria della , formazione di Napoli che si impose di nuovo davanti al ; a retrocedere, per la prima volta nella sua storia, fu il , accompagnato dal ."}
{"id": "2720490", "revid": "120778970", "url": "https://it.wikipedia.org/wiki?curid=2720490", "title": "Carsten Schloter", "text": "Si \u00e8 Laureato in Economia Aziendale presso Universit\u00e9 Dauphine di Parigi.\nSi \u00e8 tolto la vita nella sua abitazione in Svizzera nel luglio 2013 all'et\u00e0 di 49 anni.\nCarriera.\nAltri mandati"}
{"id": "2720498", "revid": "103347174", "url": "https://it.wikipedia.org/wiki?curid=2720498", "title": "Fontana della dea Fortuna", "text": "La fontana della dea Fortuna ovvero Fortunabrunnen \u00e8 una fontana nel quartiere di Lehel a Monaco di Baviera. Fu eretta nel 1907 dallo scultore monacense Karl Killer quando la piazza Isartor fu risistemata.\nSi tratta di una fontana in stile liberty neobarocco che rappresenta una allegoria delle forze benevole dell'acqua. La vasca della fontana in marmo rosso \u00e8 ottagonale. Sugli otto lati vi sono dei rilievi che rappresentano scene di vita agricola. In mezza troneggia su una colonna in pietra la figura bronzea alta tre metri rappresentante la dea romana Fortuna. Essa tiene con entrambe le mani il suo attributo ben decorato: il corno dell'abbondanza. Ai suoi piedi piccole sirene badano ai gargolli."}
{"id": "2720501", "revid": "110157", "url": "https://it.wikipedia.org/wiki?curid=2720501", "title": "Torneo di pallacanestro maschile NCAA Division I 1999", "text": "Il Torneo di pallacanestro maschile NCAA Division I 1999 si concluse con la vittoria di Connecticut contro Duke.\nRichard Hamilton di Connecticut fu nominato Most Outstanding Player."}
{"id": "2720505", "revid": "1265762", "url": "https://it.wikipedia.org/wiki?curid=2720505", "title": "Giovanni Borromeo", "text": "Biografia.\nIl professor Giovanni Borromeo, nato a Roma nel 1898, da una famiglia tradizionalmente impegnata in campo medico, negli Anni Venti rifiut\u00f2 di prendere la tessera del Partito Nazionale Fascista e questo limit\u00f2 le sue possibilit\u00e0 di carriera. Il 2 dicembre 1933 spos\u00f2 Maria Adelaide Mangani dalla quale ebbe tre figli: Beatrice 1934, Pietro 1937 e Maria Cristina 1943.\nNel 1934 venne nominato primario dal Priore dell'ospedale Fatebenefratelli all'Isola Tiberina a Roma, fra Maurizio Bialek. Sotto la sua direzione l'antico Nosocomio, ormai ridotto a semplice cronicario, divent\u00f2 una delle migliori istituzioni mediche di Roma. L'ospedale durante la guerra fu anche un sicuro rifugio per decine di ebrei perseguitati.\nIl professor Borromeo prese con s\u00e9 in ospedale il dottor Vittorio Emanuele Sacerdoti di Ancona che era stato messo in contatto con il dottor Borromeo dal suo ex maestro Marco Almagi\u00e0, zio di Sacerdoti. il dott. Sacerdoti, di origine ebrea, ha potuto lavorare in ospedale grazie a un documento falsificato. Alla fine di settembre 1943, dopo l'occupazione tedesca della capitale, ordinarono agli ebrei di Roma di consegnare loro cinquanta kg d'oro. In quei giorni il dottor Sacerdoti portava in ospedale gli ebrei e li faceva ricoverare con il benestare del professor Borromeo e di padre Maurizio Bialek, priore del Fatebenefratelli. Trasfer\u00ec anche ebrei dall'ospedale ebraico del ghetto, proprio di fronte al Fatebenefratelli. Altri si unirono a loro il giorno dell'arresto in massa degli ebrei di Roma il 16 ottobre 1943. Con il consenso del professor Borromeo e del priore, furono tutti accolti con la diagnosi di \"malattia K.\", che di per s\u00e9 potrebbe significare Malattia di Koch o malattia di Kappler, che terrorizzava i tedeschi, ma che era anche un modo convenzionale per dire malattia di Kesselring, essendo Kesselring il comandante delle forze armate tedesche. Potevano vedere attraverso le finestre dell'ospedale come venivano cacciati gli ebrei del ghetto e guardavano con orrore le terribili scene. \nAi primi di novembre del 1943, anche Gina Almagi\u00e0 e sua madre trovarono rifugio in ospedale, dove rimasero fino a poche settimane, quando furono ricoverate al Convento dei Sette Dolori al Gianicolo. Claudio e Luciana Tedesco hanno detto a Yad Vashem che anche i loro genitori e la nonna erano stati ricoverati in ospedale. I bambini furono inizialmente nascosti da una famiglia, ma nell'aprile 1944 anche loro furono portati in ospedale. Giorgina Aj\u00f2, convertitasi al cristianesimo dopo aver sposato Antonio Briganti di Palermo, e suo figlio Pierluigi, nato e battezzato nel 1939, trovarono rifugio in ospedale dal dicembre 1943 al 5 maggio 1944. All'inizio di maggio 1944 i tedeschi fecero irruzione nell'ospedale. I Tedesco descrissero come ai pazienti fosse stato detto dal Professor Borromeo di tossire per spaventare e scoraggiare i tedeschi che avevano paura di entrare in contatto con malattie contagiose, come la tubercolosi. I tedeschi tuttavia trovarono sei ebrei polacchi che si nascondevano su un balcone e li portarono via. Furono incarcerati nel carcere di Regina Coeli, ma da quando Roma fu liberata un mese dopo, sopravvissero alla guerra. Claudio e Luciana Tedesco ricordano di essere venuti in ospedale per ringraziare i loro soccorritori. Gina Almagi\u00e0, insieme ai suoi parenti Luciana e Claudio Tedesco, fecero cos\u00ec conoscere il coraggio e l'altruismo del professor Giovanni Borromeo. La famiglia Tedesco espresse gratitudine piantando alberi in onore dei loro soccorritori in una delle foreste in Israele rivolgendosi a Yad Vashem per far riconoscere il dottor Borromeo come Giusto. Il 13 ottobre 2004, Yad Vashem ha riconosciuto Giovanni Borromeo come Giusto tra le Nazioni.\nDurante la Resistenza.\nIl professor Borromeo partecipa anche alla Resistenza, installando insieme a fra Maurizio, negli scantinati dell\u2019ospedale, una radio ricetrasmittente clandestina, in continuo contatto con i partigiani operanti nel Lazio e soprattutto con il suo amico Generale Roberto Lordi (del quale \u00e8 medico personale). Questi coordina le truppe italiane sparse, organizzandole per la Resistenza e rifornendole di armi e munizioni. Il Generale viene arrestato dai tedeschi per un suo atto di generosit\u00e0: il 17 gennaio 1944 si presenta spontaneamente alle carceri di via Tasso, insieme al generale Sabato Martelli Castaldi (nome in codice \u201cTevere\u201d) per scagionare il proprietario del polverificio \u201cStacchini\u201d, dove entrambi lavoravano. I due generali erano stati allontanati dall\u2019Aeronautica militare, per avere segnalato per via gerarchica le deficienze e le disfunzioni dell\u2019organizzazione. Finirono nelle Fosse Ardeatine. Entrambi sono medaglia d\u2019oro alla memoria.\nPoco tempo dopo l\u2019arresto del Generale Lordi, alle sette e mezza di mattina, a casa Borromeo arriva una telefonata. Una voce con forte accento tedesco chiede del Professore. \u00c8 il comando di via Tasso. A rispondere \u00e8 la moglie: \u201cMi dispiace \u00e8 gi\u00e0 uscito\u201d. Dall\u2019altra parte del telefono: \u201cBene, veniamo a prenderlo, lo aspetteremo\u201d. Ricorda ancora il figlio: \u201cPap\u00e0 afferra la cornetta: stavo uscendo, vi aspetto. Teme rappresaglie per la famiglia. Non pu\u00f2 non andare\u2026 al portone c\u2019\u00e8 gi\u00e0 la pattuglia delle SS in attesa\u2026\u00a0A via Tasso pap\u00e0 scopre il perch\u00e9 della convocazione: il Generale Lordi \u00e8 malato di cuore e ha chiesto del suo medico. Data la sua posizione di alto ufficiale, gli \u00e8 stato concesso\u2026 Pap\u00e0 ottiene di visitare privatamente il proprio paziente. Appena soli, Roberto Lordi gli sussurra: mi tortureranno e io non so se riuscir\u00f2 a non fare i nomi di tutti e tu devi impararli a memoria con gli indirizzi, i recapiti, tutto, devi avvertirli che si mettano in salvo al pi\u00f9 presto. Pap\u00e0 intanto lo visita perch\u00e9 potrebbero essere spiati. Si salutano con una stretta di mano. Tutti vengono immediatamente avvertiti e fuggono\u201d.\nQuesta straordinaria visita del professor Borromeo a Roberto Lordi prigioniero a Via Tasso, oltre che essere una testimonianza del figlio Pietro Borromeo, \u00e8 riportata nel calendario segreto di Sabato Martelli Castaldi che annota la visita all'amico Roberto in corrispondenza del 12 febbraio 1944.\nIl racconto di Sacerdoti (1998), inquadra la situazione del Fatebenefratelli dopo l'8 settembre dicendo che si era venuto a creare al suo interno un gruppo di medici che prestavano cure ai partigiani. Che questa attivit\u00e0 era segreta e che lui, giovane e in una posizione precaria, veniva inviato a curare i partigiani alla macchia. Nella sua deposizione d\u00e0 con precisione la data di questo evento: la giornata del 16 ottobre, 1943. Si trattava di 27 persone, suoi pazienti, che si erano recati in ospedale da lui sperando di sfuggire alla cattura. Sacerdoti dice che li fece ammettere con la diagnosi di tubercolosi e che Borromeo non si oppose. I pazienti rimasero per pochi giorni e poi dovettero uscire. Sacerdoti insiste pi\u00f9 volte che dopo il 16 ottobre molti, anche di questo gruppo, caddero vittime delle delazioni. Sul motivo del ricovero, morbo di Koch, Sacerdoti spiega che tra i medici lo usavano con il doppio senso di Kesselring per identificare quei ricoverati che erano in realt\u00e0 fuggitivi. Dalle parole di Sacerdoti si induce che questo codice riguardava tutti i fuggitivi, non solo gli ebrei che comunque furono un caso isolato. Richiesto su chi avesse pensato al codice, risponde \"non saprei, lo usavamo, forse sar\u00e0 stato il primario Giovanni Borromeo\".\nSia nelle sue memorie che in alcune interviste, Adriano Ossicini, al tempo giovane medico alle dipendenze del Professor Borromeo, attribuisce la paternit\u00e0 del codice a Sacerdoti in relazione al soccorso degli ebrei. In un articolo cita un episodio molto specifico: \"Ricordo ancora lo straziante grido di una madre in quell'alba, a via della Reginella, che urlava al figlio piccolo: \u00abScappa via, bello de mamma, scappa!\u00bb. Questo ricovero degli ebrei facendo finta che fossero pazienti divenne poi, con l'aiuto del coraggioso primario, il professor Giovanni Borromeo \u2013 il quale per questa sua azione ha avuto poi, postumo, un riconoscimento solenne da Israele - abbastanza sistematico ed i soggetti ricoverati furono numerosi.\nNella versione di Pietro Borromeo e di Gordon Thomas autore di un libro apologetico su Pio XII, la storia viene presentata come parte di un'iniziativa di soccorso pianificata da Giovanni Borromeo nelle settimane precedenti alla retata del 16 ottobre. I due autori sostengono che Borromeo avesse inventato una malattia inesistente, il Morbo di K. per permettere un piano di soccorso degli ebrei.\nFilm.\nGiovanni Borromeo \u00e8 diventato un protagonista del documentario \"My Italian Secret\" commissionato al regista Oren Jacoby da una fondazione Italo-Americana impegnata nel sostenere l'eccezionalit\u00e0 dell'Italia e del Vaticano nell'opera di soccorso e salvataggio degli ebrei.\n\"My Italian Secret\", basa l'intera storia sull'aneddoto della malattia inesistente. Il lavoro di Jacoby parte dal progetto di un'agente di marketing gastronomico, Elizabeth Bettina che nel 2009 ha pubblicato il libro \"It Happened in Italy\". Come il libro di Elizabeth Bettina, anche il film era stato annunciato dal presidente della fondazione Joseph Perella come omaggio a Giovanni Palatucci."}
{"id": "2720507", "revid": "62004", "url": "https://it.wikipedia.org/wiki?curid=2720507", "title": "Z\u00e1vod M\u00edru", "text": ""}
{"id": "2720513", "revid": "121837", "url": "https://it.wikipedia.org/wiki?curid=2720513", "title": "Regione di transizione", "text": ""}
{"id": "2720514", "revid": "287204", "url": "https://it.wikipedia.org/wiki?curid=2720514", "title": "Dragisa Drobnjak", "text": ""}
{"id": "2720515", "revid": "2730", "url": "https://it.wikipedia.org/wiki?curid=2720515", "title": "Davide Iodice", "text": "Biografia.\nDiplomato in regia Accademia nazionale d'arte drammatica di Roma, nel 1992 fonda con Marina Rippa, Raffaele Di Florio, Massimo Staich e altri artisti la compagnia \"Libera mente\". Dal 1995 al 1999 lavora col \"Centro di ricerca teatro nuovo\" di Napoli di cui diventa condirettore artistico.\nCollabora con Nostra Signora dei Turchi di Carmelo Bene, con Carlo Cecchi e con il Teatro di Leo. Lavora poi con il teatro pedagogico presso l'ospedale psichiatrico S. Maria della Piet\u00e0 di Roma.\nI suoi spettacoli, oltre che dalla compagnia \"Libera mente\", sono stati prodotti dal Crt di Milano alla Biennale di Venezia dal Festival di Santarcangelo al Berliner Festpiele dal Teatro Laboratorio San Leonardo di Leo de Berardinis allo Yorkshire Dance.\nHa realizzato opere radiofoniche per Radio 3 Rai con la collaborazione di Goffredo Fofi e Maurizio Braucci e un cortometraggio sulle periferie in collaborazione con Roberta Torre, Pasquale Pozzessere, Giovanni Maderna.\n\u00c8 sposato con la scrittrice Valeria Parrella."}
{"id": "2720516", "revid": "287204", "url": "https://it.wikipedia.org/wiki?curid=2720516", "title": "Br\u00fcggen", "text": "Br\u00fcggen \u00e8 un comune di 16.121 abitanti della Renania Settentrionale-Vestfalia, in Germania.\nAppartiene al distretto governativo (\"Regierungbezirk\") di D\u00fcsseldorf ed al circondario (\"Kreis\") di Viersen (targa VIE)."}
{"id": "2720518", "revid": "701660", "url": "https://it.wikipedia.org/wiki?curid=2720518", "title": "Fontana delle Norne", "text": "La fontana delle Norne ovvero Nornenbrunnen \u00e8 una fontana nel centro di Monaco di Baviera. Fu eretta nel 1907 da Hubert Netzeri stile liberty.\nLa fontana rappresenta le tre Norne, le tre donne del destino tratte dalla mitologia germanica: Urd, Verdandi e Skuld. Si appoggiano a una grande vasca piena d'acqua. Tra le figure sono presenti tre bocche, dalle quali l'acqua cade in 3 vasche piatte a terra. \nLa fontana si trovava in origine sulla piazza Stachus. Durante i lavori di costruzione della metropolitana fu portata nel 1965 nella Maximiliansplatz (Piazza di Massimiliano)."}
{"id": "2720521", "revid": "1005847", "url": "https://it.wikipedia.org/wiki?curid=2720521", "title": "Marino Raicich", "text": "Biografia.\nProfessore di liceo, parlamentare del PCI per tre legislature, direttore del Gabinetto G.P.Vieusseux, \u00e8 stato un importante intellettuale italiano della fine del Novecento. Da Fiume ha portato con s\u00e9 due cose nella vita: l'attaccamento alle terra triestina e friulana e l'educazione religiosa avuta nel Collegium Tarcisi. Dedicher\u00e0 alla scuola triestina uno dei suoi pi\u00f9 interessanti saggi e del Collegium Tarcisi porter\u00e0 con s\u00e9, se non la fede, persa a 18 anni, l'etica e un'allegra austerit\u00e0.\nSi \u00e8 laureato in greco alla Normale di Pisa, dopo aver usufruito di una borsa di studio presso l'Universit\u00e0 svedese di Lund (1946-47) e aver discusso, proprio nel 1947, la tesi \"La dissoluzione dei generi letterari nello sviluppo della tragedia eschilea\" con il professor Augusto Mancini (nel 1949 sostenne anche una tesi di perfezionamento con Giorgio Pasquali su \"Elegia e scolio nel Corpus Theognideum\"). Poi ha insegnato latino e geco al liceo \"Galileo\" di Firenze; quella esperienza lo porter\u00e0 a studiare ed approfondire per tutta la vita i problemi della scuola e dell'istruzione. L'originalit\u00e0 dei metodi delle sue ricerche consiste principalmente nel fatto che, accanto agli studi pedagogici gi\u00e0 inoltrati in Italia, pose particolare attenzione alla storia della scuola come istituzione, esaminando il rapporto tra essa e il contesto sociale, culturale e politico e documentandosi per dare una memoria tangibile alla storia della scuola italiana, effettuando ricerche sia a livello archivistico (Archivio Centrale dello Stato, Indagine Scialoja, Archivi comunali) che biografico (Ministri, Provveditori, Ispettori, Segretari del Ministero della Pubblica Istruzione).\nQuando nel 1968 \u00e8 eletto deputato per il PCI, \u00e8 nella commissione Istruzione che profonde il suo impegno e la sua scienza. Danno testimonianza della sua opera il volume \"La riforma della scuola media superiore\" edita nel 1973 dagli Editori Riuniti e il suo ingresso, nei primi anni Novanta, nella collana \"Fonti per la storia della scuola\"\u201d, un progetto editoriale dell'Archivio Centrale dello Stato per l'edizione di documenti riguardanti l'evoluzione dell'istruzione in Italia a partire dalla seconda met\u00e0 dell'Ottocento, oltre che i saggi che dopo la morte saranno pubblicati per iniziativa di sua moglie, Antonietta Pintor, e della storica e scrittrice Simonetta Soldani.\nStorie di scuola da un'Italia lontana.\n\"Storie di scuola da un'Italia lontana\" \u00e8 un'opera postuma di Marino Raicich, pubblicata nel 2005 dall'Archivio Guido Izzi, a cura di Simonetta Soldani. Raccoglie le ultime volont\u00e0 di Raicich che, utilizzando fonti storiche ufficiali, aveva oramai focalizzato la sua attenzione sulle realt\u00e0 scolastiche locali, sulla struttura delle societ\u00e0 periferiche e sulle sue problematiche, in particolare riguardanti la disomogeneit\u00e0 e la difficolt\u00e0 nel formare un'identit\u00e0 e delle tradizioni condivise, parallelamente a una diffusa resistenza all'innovazione.\nArchivio e biblioteca personale.\nLa Biblioteca di Area Umanistica dell'Universit\u00e0 degli studi di Siena conserva il \"Fondo Marino Raicich\", comprendente ca 12000 volumi, estratti (ca 230 raccoglitori) e l\u2019archivio (ca 200 scatole e buste) composto da fascicoli e cartelle con saggi manoscritti, buste di corrispondenza (tra le quali quelle con il Gabinetto Vieusseux e con l'Istituto Gramsci), cartelle di appunti, la tesi di laurea e carte e appunti relative all'attivit\u00e0 parlamentare.\nIl fondo \u00e8 stato donato dallo stesso Marino Raicich alla Biblioteca della Facolt\u00e0 di lettere e filosofia di Siena nel maggio 1996."}
{"id": "2720523", "revid": "113811907", "url": "https://it.wikipedia.org/wiki?curid=2720523", "title": "Grefrath", "text": "Grefrath \u00e8 un comune di abitanti della Renania Settentrionale-Vestfalia, in Germania.\nAppartiene al distretto governativo (\"Regierungbezirk\") di D\u00fcsseldorf ed al circondario (\"Kreis\") di Viersen (targa VIE).\nSuddivisione amministrativa.\nIl comune di Grefrath \u00e8 suddiviso in 4 quartieri (\"Ortsteil\"). Grefrath e Vinkrath sono situati sul lato sinistro del piccolo fiume Niers. Oedt e M\u00fclhausen si trovano nella parte orientale."}
{"id": "2720524", "revid": "757396", "url": "https://it.wikipedia.org/wiki?curid=2720524", "title": "Nuova A.M.G. Sebastiani Basket Rieti 2009-2010", "text": "Questa voce raccoglie le informazioni riguardanti la Nuova A.M.G. Sebastiani Basket nelle competizioni ufficiali della stagione 2009-2010.\nStagione.\nLa stagione 2009-2010 della Nuova A.M.G. Sebastiani Basket, sponsorizzata Martos Napoli, \u00e8 la 3\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise di modificare il regolamento riguardo al numero di giocatori stranieri da schierare contemporaneamente in campo. Si potevano iscrivere a referto 6 giocatori stranieri di cui massimo 3 non appartenenti a Paesi appartenenti alla FIBA Europe.\nNell'estate 2009 il presidente Gaetano Papalia comunic\u00f2 ufficialmente la decisione di spostare la sede amministrativa e la rappresentanza sportiva del club dalla citt\u00e0 di Rieti a quella di Napoli.\nInizialmente la squadra part\u00ec in campionato con un handicap di 4 punti, poi ridotti a 2, a causa di irregolarit\u00e0 di bilancio riscontrate nel corso della stagione precedente, quando ancora il club era a Rieti. Nel dicembre 2009 sono arrivati ulteriori 6 punti di penalit\u00e0 per mancati adempimenti.\nDopo la pausa natalizia i giocatori non fecero rientro a Napoli, trovandosi una nuova sistemazione a fronte della situazione che si era venuta a creare. Il 3 gennaio 2010, in occasione del match interno contro Biella, scesero in campo alcuni ragazzi provenienti dalla formazione Under-19 conosciuti per la prima volta da coach Pasquini il giorno stesso della partita: gli unici giocatori della prima squadra rimasti a disposizione furono Muurinen e Spippoli. La partita termin\u00f2 con un surreale 54-124 per i biellesi in un PalaBarbuto semi-deserto.\nUna settimana pi\u00f9 tardi la Martos affront\u00f2 la trasferta sul campo della Lottomatica Roma presentandosi perlopi\u00f9 con lo stesso organico. Un'altra partita senza storia, con un vantaggio romano gi\u00e0 eloquente all'intervallo sul 66-18: il risultato finale di 138-37 sbriciola ogni precedente record, visto che nel basket professionistico italiano mai nessuna partita si era conclusa con tale scarto.\nLa seconda giornata di ritorno prevede il derby campano con Avellino, che termina con un nuovo scarto record (102 punti). Due settimane pi\u00f9 tardi, l'altro derby con Caserta finisce 181-58, polverizzando nuovamente tale primato (+123). La squadra \u00e8 stata esclusa dal torneo per non aver pagato la 2\u00b0 rata professionistica alla LegaBasket e perderanno tutte le rimanenti partite 20-0. In data 15 aprile 2010, la commissione agonistica della FIP ha annullato tutta la stagione della squadra ed escluso la squadra dalla classifica.\nNuove penalizzazioni.\nA causa delle penalizzazioni subite ad inizio campionato e delle zero vittorie sul campo, la Martos \u00e8 matematicamente retrocessa in LegaDue con dieci giornate d'anticipo.\nIl 10 febbraio 2010, il presidente Papalia viene inibito per tre anni e quattro mesi a causa di irregolarit\u00e0 nel pagamento dei contributi per alcuni atleti. Contemporaneamente la societ\u00e0 viene anche penalizzata in classifica con ulteriori dodici punti di penalizzazione, da scontare nella successiva stagione di LegaDue. Inoltre, a seguito di ulteriori controlli nel pagamento delle ritenute, il 5 marzo vengono inflitti altri otto punti, sempre da scontare nella successiva stagione, portando il totale a -20.\nIl 13 aprile 2010 il Giudice Sportivo della Fip esclude definitivamente la Nuova AMG Sebastiani dal campionato di Serie A, sanzionando il mancato pagamento delle tasse di gara in base all'art. 89 del Regolamento Esecutivo.\nPer la stagione successiva la squadra non verr\u00e0 retrocessa nella serie inferiore, ma le fu permesso di avanzare richiesta al Consiglio Federale l'iscrizione per partecipare alla A Dilettanti. Tale possibilit\u00e0 non verr\u00e0 fatta valere e nel campionato successivo la NSB non prender\u00e0 parte a nessun campionato.\nRoster.\n\"Aggiornato al 12 gennaio 2022.\""}
{"id": "2720525", "revid": "110157", "url": "https://it.wikipedia.org/wiki?curid=2720525", "title": "Niederkr\u00fcchten", "text": "Niederkr\u00fcchten \u00e8 un comune di 15.370 abitanti della Renania Settentrionale-Vestfalia, in Germania.\nAppartiene al distretto governativo (\"Regierungbezirk\") di D\u00fcsseldorf ed al circondario (\"Kreis\") di Viersen (targa VIE)."}
{"id": "2720526", "revid": "1305772", "url": "https://it.wikipedia.org/wiki?curid=2720526", "title": "New Milford", "text": ""}
{"id": "2720528", "revid": "301422", "url": "https://it.wikipedia.org/wiki?curid=2720528", "title": "Tulup", "text": "Il tulup \u00e8 un caldo ed ampio giaccone senza cinta in vita, tradizionale russo, costituito generalmente da una pelliccia di montone o di astrakan \"rivoltata\", cio\u00e8 con il pelo all'interno e la pelle all'esterno dell'indumento. L'ampio bavero protegge anche la testa, sia di lato che frontalmente. Adatto ai freddi inverni russi, veniva utilizzato in passato dalle sentinelle che lo indossavano sopra il cappotto."}
{"id": "2720530", "revid": "28797935", "url": "https://it.wikipedia.org/wiki?curid=2720530", "title": "Carambola artistica", "text": ""}
{"id": "2720531", "revid": "110157", "url": "https://it.wikipedia.org/wiki?curid=2720531", "title": "Schwalmtal (Renania Settentrionale-Vestfalia)", "text": "Schwalmtal \u00e8 un comune di 19.198 abitanti della Renania Settentrionale-Vestfalia, in Germania.\nAppartiene al distretto governativo (\"Regierungbezirk\") di D\u00fcsseldorf ed al circondario (\"Kreis\") di Viersen (targa VIE)."}
{"id": "2720532", "revid": "46291", "url": "https://it.wikipedia.org/wiki?curid=2720532", "title": "Serapias neglecta", "text": "Serapias neglecta \u00e8 una pianta appartenente alla famiglia delle Orchidacee, diffusa in Italia e Francia.\nDescrizione.\n\u00c8 una pianta erbacea geofita bulbosa con fusto alto 15\u201330\u00a0cm. \nL'apparato radicale \u00e8 costituito da due rizotuberi ovoidali, uno sessile e l'altro peduncolato.\nLe foglie, lanceolate, di colore verde-azzurrognolo, si trasformano gradatamente verso l'apice del fusto in brattee verdastre con sfumature rosso-violacee.\nI fiori, da 3 a 8, sono riuniti in una infiorescenze breve e compatta.\nI sepali, ovato-lanceolati, e i petali, con base larga ed apice filiforme, formano un casco di colore grigio-argenteo, con nervature rosse. Il labello \u00e8 bipartito in un ipochilo di colore rosso-bruno, racchiuso solo in parte dal casco tepalico, con due callosit\u00e0 basali lucide, nettamente divergenti, ed un epichilo largo (20\u201330\u00a0mm x 12\u201323\u00a0mm), cuoriforme, di colore variabile da ocra a rosso salmone, con una densa peluria biancastra. Il ginostemio \u00e8 giallo-rossiccio e i pollinii verde-olivastro.\nFiorisce da aprile a maggio.\nBiologia.\nCome la maggior parte delle specie di \"Serapias\" si riproduce per impollinazione entomofila grazie all'opera degli insetti pronubi cui offre riparo all'interno del casco tepalico.\nDistribuzione e habitat.\nL'areale di questa specie \u00e8 circoscritto alla Francia sud-orientale (Provenza), alla Corsica e alla fascia tirrenica di Liguria e Toscana; rara in Piemonte ed Emilia-Romagna.\nCresce in prati magri freschi, uliveti, noccioleti, da 0 a 600 m di altitudine.\nTassonomia.\nLa specie appartiene al gruppo \"Serapias vomeracea\" (sezione \"Bilamellaria\").\nIl numero cromosomico di \"Serapias neglecta\" \u00e8 2n=36.\nIbridi.\n\"Serapias neglecta\" pu\u00f2 dare vita ad ibridi con altre specie di \"Serapias\" tra cui:\nSono stati inoltre descritti ibridi intergenerici con il genere \"Anacamptis\":\nSpecie simili.\nLa forma del labello ricorda quella di \"S. cordigera\" da cui si differenzia per la colorazione pi\u00f9 chiara e per l'ipochilo solo parzialmente ricoperto dal casco tepalico."}
{"id": "2720536", "revid": "383470", "url": "https://it.wikipedia.org/wiki?curid=2720536", "title": "Ver\u00f0andi", "text": ""}
{"id": "2720538", "revid": "599013", "url": "https://it.wikipedia.org/wiki?curid=2720538", "title": "Schwalmtal", "text": ""}
{"id": "2720542", "revid": "1305772", "url": "https://it.wikipedia.org/wiki?curid=2720542", "title": "Norwalk", "text": ""}
{"id": "2720546", "revid": "169529", "url": "https://it.wikipedia.org/wiki?curid=2720546", "title": "Samuel Hoare", "text": "Biografia.\nMeglio noto come Sir Samuel Hoare, figlio di Sir Samuel Hoare, 1\u00b0 Baronetto, e discendente del quacchero Samuel Hoare, studi\u00f2 prima ad Harrow e poi al New College di Oxford.\nFu eletto per la prima volta alla Camera dei Comuni nel gennaio 1910 come deputato del Chelsea.\nDurante la Prima guerra mondiale svolse il ruolo di agente di collegamento dell'intelligence britannica con il grado di Tenente Colonnello, in Russia e in Italia. In questo ruolo nel 1917 si incontr\u00f2 Mussolini, giornalista interventista espulso dal Partito Socialista Italiano, e che aveva da poco fondato un nuovo quotidiano, \"Il Popolo d'Italia\". Hoare decise di finanziare Mussolini con 100 sterline alla settimana in cambio dell'impegno mantenere e sostenere la linea bellicista.\nIl governo britannico, dopo la Rivoluzione russa e la sconfitta di Caporetto, temeva che l'Italia non mantenesse fede ai propri impegni e cercasse di uscire dalla guerra concludendo un armistizio con l'Impero austro-ungarico, perci\u00f2 tramite l'MI5 inizi\u00f2 a finanziare i gruppi interventisti italiani.\nAl termine della guerra, Hoare fu uno dei politici conservatori che si opposero a Lloyd George nel 1922, determinando la caduta del suo governo. Il nuovo gabinetto conservatore di Andrew Bonar Law confer\u00ec a Hoare il posto di \"Segretario di Stato per l'Aria\" nell'ottobre 1922, incarico che mantenne anche nei successivi governi Baldwin fino al giugno 1929, tranne che nel periodo gennaio-novembre 1924, nel breve governo laburista di Ramsay MacDonald.\nQuando i conservatori formarono il primo governo di unit\u00e0 nazionale nel 1931, Hoare fu nominato \"Segretario di Stato per l'India\", incarico che mantenne fino al giugno 1935, e durante il quale prepar\u00f2 il \"Government of India Act 1935\", l'ultima costituzione indiana prima della sua indipendenza, che richiese un lavoro immane.\nLa fallita mediazione con l'Italia.\nCon la formazione del nuovo governo Baldwin nel giugno 1935, Hoare fu nominato Segretario di Stato per gli Affari Esteri. In quel periodo era particolarmente acuta la crisi italo-etiopica che avrebbe portato alla guerra. Anthony Eden si rec\u00f2 a Roma in giugno, suggerendo un compromesso nel quale l'Etiopia avrebbe ceduto parte dell'Ogaden all'Italia e in cambio avrebbe ricevuto uno sbocco al mare a Zeila, nella Somalia britannica, ma Mussolini rifiut\u00f2 questa proposta. Il 25 luglio 1935 fin\u00ec il termine ultimo indicato dalla Societ\u00e0 delle Nazioni entro il quale Italia ed Etiopia avrebbero dovuto scegliere un arbitro, senza che si pervenisse ad alcun risultato.\nMussolini rifiut\u00f2 un secondo compromesso il 18 agosto 1935, durante una conferenza anglo-franco-italiana che propose un mandato congiunto sull'Etiopia, con un ruolo preponderante dell'Italia in campo amministrativo. Da quel momento Hoare indirizz\u00f2 il nuovo governo britannico a muovere delle minacce velate verso l'Italia per mostrare la fermezza britannica: parte della Royal Navy fu spostata nel Mediterraneo, nelle basi di Gibilterra e Alessandria d'Egitto.\nDopo lo scoppio delle ostilit\u00e0 nell'ottobre del 1935, Samuel Hoare ebbe vari contatti con il Ministro degli Esteri francese Pierre Laval. Quest'ultimo elabor\u00f2 un progetto, approvato da Hoare, che fu presentato il 7 dicembre 1935 a Mussolini. Il Patto Hoare-Laval si proponeva di porre fine alla guerra con un compromesso e uno scambio di territori: all'Italia si offriva l'Ogaden e una parte del Tigr\u00e8, quasi i due terzi dell'Etiopia, e il diritto di inviare coloni nel rimanente terzo; a titolo di compenso, l'Etiopia avrebbe ricevuto una striscia di territorio della Colonia eritrea e il porto di Assab. Questa offerta era vantaggiosa per l'Italia, poich\u00e9 la nuova Etiopia sarebbe stato uno stato fantoccio dell'Italia, e i territori offerti erano molto pi\u00f9 estesi di quelli occupati fino allora dalle truppe italiane.\nNelle sue memorie, Hoare sostenne che le sue intenzioni erano di preservare l'esistenza, sia pur ridotta, di uno stato etiope, e di distanziare l'Italia dalla Germania. Tuttavia nel 1935 Italia e Germania non avevano buoni rapporti tra loro, a causa del fallito tentativo tedesco di effettuare un colpo di stato in Austria, cosa che farebbe supporre un tentativo di giustificazione ex post di Hoare. Va ricordato per\u00f2 che il maggior avversario del piano Laval-Hoare fu il governo tedesco: non partecipando alle sanzioni, in quanto aveva abbandonato la Societ\u00e0 delle Nazioni, Adolf Hitler decise di riavvicinarsi all'Italia per far s\u00ec che non si consolidasse il \u00abfronte di Stresa\u00bb, nonostante l'opinione pubblica tedesca simpatizzasse per la causa abissina. Inoltre, mentre agli inizi di giugno, quando fu firmato l'accordo navale anglo-tedesco, il governo tedesco mostr\u00f2 di essere ostile all'Italia e i militari tedeschi presagivano un insuccesso italiano, alla fine del giugno 1935 la Germania divenne la principale fornitrice di carbone e altri materiali strategici per l'Italia, colpita dalle sanzioni economiche.\nMussolini era disponibile ad accettare l'accordo, ma attese alcuni giorni prima di rendere pubblico il piano e la propria adesione. Questo fu scoperto e denunciato come un tradimento ai danni degli Abissini da \"L'Echo de Paris\" il 9 dicembre 1935.\nL'opinione pubblica britannica ne fu molto colpita, mentre quella francese si divise tra la destra, che simpatizzava con i fascisti italiani, e la sinistra che li avversava. Hoare fu costretto a rassegnare le dimissioni e venne sostituito da Anthony Eden il 22 dicembre 1935.\nCarriera ministeriale successiva.\nSir Samuel Hoare continu\u00f2 per\u00f2 dopo poco a rioccupare posizioni di prestigio all'interno del governo Baldwin, nonostante le critiche. Nel 1936 fu nominato Primo Lord dell'Ammiragliato, interessandosi del riarmo navale, e ordinando la costruzione delle prime tre navi Classe King George V. Cerc\u00f2 inoltre di rovesciare la subordinazione della Fleet Air Arm dalla Royal Air Force.\nCon la formazione del nuovo governo da parte di Neville Chamberlain, Hoare fu nominato Segretario di Stato per gli Affari Interni, compito al quale si dedic\u00f2 con interesse. Hoare cerc\u00f2 di creare un progetto di riforma giudiziaria per l'abolizione delle pene corporali nelle prigioni e per l'abolizione della pena di morte, progetti che furono per\u00f2 fermati dallo scoppio della Seconda guerra mondiale nel 1939. Nel 1938 Hoare si impegn\u00f2 per ottenere l'approvazione del governo britannico al Kindertransport, un programma di accoglienza per bambini prevalentemente ebrei provenienti dall'Austria e dalla Germania.\nDurante la appoggi\u00f2 la politica di appeasement di Chamberlain, pur criticandone la scarsa esperienza negli affari esteri, e continu\u00f2 ad appoggiare gli sforzi per la pace fino al 3 settembre 1939, data dell'entrata in guerra della Gran Bretagna contro la Germania. Allo scoppio della guerra fu nominato Lord Privy Seal, rimanendo uno degli esponenti governativi pi\u00f9 leali a Chamberlain. Si dimise nel maggio 1940, insieme a John Simon e Kingsley Wood, a causa della caduta della Francia, nella crisi di governo che port\u00f2 alla formazione nel nuovo gabinetto di Winston Churchill.\nCarriera diplomatica.\nDopo alcuni mesi di inattivit\u00e0, fu inviato in Spagna come ambasciatore, con lo scopo di mantenere la neutralit\u00e0 spagnola e di prevenire eventuali tentativi di Francisco Franco di schierarsi a favore dell'Asse. \nRimase in Spagna fino al 1944, quando fu richiamato in patria e insignito del titolo di Visconte Templewood, di Chelsea nella Contea del Middlesex."}
{"id": "2720548", "revid": "1305772", "url": "https://it.wikipedia.org/wiki?curid=2720548", "title": "Eatonville", "text": ""}
{"id": "2720550", "revid": "834", "url": "https://it.wikipedia.org/wiki?curid=2720550", "title": "Fort Pierce (Florida)", "text": ""}
{"id": "2720552", "revid": "21880", "url": "https://it.wikipedia.org/wiki?curid=2720552", "title": "Serapias vomeracea longipetala", "text": ""}
{"id": "2720554", "revid": "1494169", "url": "https://it.wikipedia.org/wiki?curid=2720554", "title": "Frederica", "text": ""}
{"id": "2720561", "revid": "1305772", "url": "https://it.wikipedia.org/wiki?curid=2720561", "title": "Villa Rica", "text": ""}
{"id": "2720566", "revid": "110157", "url": "https://it.wikipedia.org/wiki?curid=2720566", "title": "Hamminkeln", "text": "Hamminkeln \u00e8 una citt\u00e0 di 27.780 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf e al circondario (\"Kreis\") di Wesel (targa WES).\nHamminkeln si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2720568", "revid": "647919", "url": "https://it.wikipedia.org/wiki?curid=2720568", "title": "FIBIS", "text": ""}
{"id": "2720570", "revid": "306856", "url": "https://it.wikipedia.org/wiki?curid=2720570", "title": "Dick Fulmine", "text": "Dick Fulmine \u00e8 un personaggio dei fumetti italiano creato dal disegnatore Carlo Cossio e sceneggiato da Vincenzo Baggioli. \u00c8 considerata la pi\u00f9 fortunata e celebre creazione del disegnatore.\nStoria editoriale.\nIl personaggio fu ideato, anche graficamente, dal disegnatore Carlo Cossio, mentre le sceneggiature erano del giornalista sportivo Vincenzo Baggioli; il personaggio compare su diverse collane pubblicate dal 1938 al 1955 pubblicate da diversi editori. Esordisce il 29 marzo 1938 nel secondo numero della collana Albi dell'Audacia della casa editrice Vittoria della quale vengono pubblicati 80 numeri divisi in due serie edite dal 22 marzo 1938 al 22 ottobre 1939; in questa collana alle storie del personaggio si alternano quelle di altri. Da settembre 1938 al marzo 1939 appare anche sul settimanale L'Audace e poi in appendice ai primi numeri della collana Albogiornale nell'aprile 1939.\nLe storie del personaggio poi proseguirono nella collana \"Albogiornale\" a partire dal n\u00b0 36 del 29 ottobre 1939. Di questa nuova collana vennero pubblicati 171 numeri e, essendo il seguito della Collana Albi dell'Audacia, ne prosegue anche la numerazione iniziando le pubblicazioni con il n\u00b0 36 e pubblicando quasi esclusivamente storie del personaggio alternandole raramente con altre. I testi sono di Vincenzo Baggioli e Carlo Cossio, mentre i disegni sono di Carlo Cossio e Giuseppe Cappadonia. Alla chiusura della testata nel 1943, le storie del personaggio continuarono sulla serie \"Albi dell\u2019Audacia Nuova Serie AVVENTURE \"pubblicata dalle Edizioni Juventus fino al 1947\".\"\nNel 1945 l'Editrice Vulcania fa esordire la collana \"Fulmine\", edita per 34 numeri divisi in due serie dal 1945 al 1946 la quale presenter\u00e0 storie del personaggio alternate a quelli di altri. A questa l'editore far\u00e0 seguire, dal 1946 al 1948, la collana \"Collezione Ariete\", con testi di Cesare Solini, Andrea Lavezzolo e Gian Luigi Bonelli e disegni di Giovanni Sinchetto; la serie avrebbe dovuto essere composta da 59 numeri ma dopo il n\u00b0 58 le avventure del personaggio continuano in appendice agli albi di Bleck e Gionni.\nNel 1947 le storie del personaggio continueranno anche su una nuova serie degli \"Albi dell'Audacia\" edita dalla Cremona Nuova che verr\u00e0 pubblicata per 45 numeri fino al 1949. Alla chiusura della precedente collana \"Albi dell\u2019Audacia\", le Edizioni Ippocampo ne fanno esordiere una omonima dedicata al personaggio e che verr\u00e0 pubblicata per 48 numeri fino al 1950; a questa ne seguir\u00e0 un'altra, sempre omonima, pubblicata solo per due numeri nel 1950. Nel 1954 venne edita l'ultima collana dedicata al personaggio, \"Albi Dick Fulmine\", pubblicata per 24 numeri dalla Casa Editrice Selene che chiuder\u00e0 nel 1955 ponendo fine alla vita editoriale del personaggio anche se le storie verranno pi\u00f9 volte ristampata in varie collane negli anni successivi.\nNel 1961 il personaggio verr\u00e0 riproposto nella collana \"Amazzonia\" con testi di Giorgio Scudellari ma con una barba posticcia e rinominato \"Ursus, gladiatore moderno\" ma per solo due numeri.\nGenesi del personaggio.\nA dire del suo disegnatore, Dick Fulmine era ispirato a Gary Cooper per la parte superiore del viso e alla stessa mascella del creatore, per la parte inferiore. Rimane peraltro evidente anche il richiamo fisiognomico al pugile campione del mondo Primo Carnera, confermato dall'attitudine iperbolica al cazzotto facile e risolutivo. Il suo aspetto generale ne fa uno dei \"portabandiera dell'eroismo della virilit\u00e0\" da proporre al popolo italiano. Tuttavia, nella mascella sporgente e volitiva (\"mussoliniana\") di Fulmine, personaggio \"dichiaratamente fascista\", \u00e8 riconoscibile un riferimento fisiognomico all'iconografia popolare e propagandista del Duce. \nLa sua creazione avviene in una temperie culturale che vedeva l'embargo delle creazioni fumettistiche provenienti da oltreoceano.\nCaratteristiche del personaggio.\nDick Fulmine \u00e8 un agente in borghese della polizia di Chicago, oriundo italiano, smargiasso e dal cazzotto pronto. I suoi antagonisti assecondano i pregiudizi razziali cari al fascismo italiano; combatte soprattutto contro personaggi connotati razzialmente, ebrei, neri, asiatici orientali, sudamericani, tratteggiati come esseri meschini, vigliacchi e traditori: il grosso e brutto nero Zambo, il \"sordido ebreo Abramo Levi\". Spesso l'intervento di Fulmine \u00e8 finalizzato a difendere, dalle persecuzioni dei nemici, italiani e italiane in difficolt\u00e0, personaggi questi descritti sempre come fieri e onesti.\nCon lo scoppio della seconda guerra mondiale, Dick Fulmine subir\u00e0 una decisa evoluzione, per assecondare le mutate esigenze politiche: da investigatore smargiasso si trasformer\u00e0 in un bellicoso soldato italiano. Nelle storie di questo periodo anche il nome di battesimo \"Dick\", di origine anglosassone, sar\u00e0 abbandonato, preferendo chiamare l'eroe con il solo italianissimo cognome, \"Fulmine\".\nIl poliziotto italoamericano Dick Fulmine ricorda il pugile Primo Carnera, campione mondiale di quegli anni e orgoglio nazionale italiano. Gli abiti usualmente indossati nelle prime serie delle avventure erano un maglione a girocollo giallo e dei pantaloni alla zuava. I suoi pugni risolutivi erano le sue armi esclusive e i suoi nemici, alcuni dei quali ricorrenti, erano sconfitti dalla sua forza inarrestabile. Tra gli avversari si ricordano il nero cubano Zambo, il mago e illusionista Flattavion, dotato anche di capacit\u00e0 ipnotiche e Maschera Bianca, fuorilegge armato di pistola a gas soporifero.\nQuando la lotta contro gli avversari si faceva pi\u00f9 accesa, prorompeva il suo famoso urlo di battaglia:"}
{"id": "2720574", "revid": "110157", "url": "https://it.wikipedia.org/wiki?curid=2720574", "title": "Kamp-Lintfort", "text": "Kamp-Lintfort \u00e8 una citt\u00e0 di 38.919 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf e al circondario (\"Kreis\") di Wesel (targa WES).\nKamp-Lintfort si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2720576", "revid": "124796651", "url": "https://it.wikipedia.org/wiki?curid=2720576", "title": "See You Later, Alligator", "text": "See You Later Alligator \u00e8 un brano musicale rock and roll degli anni cinquanta, prodotto da Milt Gabler, registrato e pubblicato il 12 dicembre 1955.\nStoria.\nIl brano, intitolato originariamente \"Later Alligator\", fu scritto e registrato dal cantautore della Louisiana Robert Charles Guidry sotto il nome d'arte \"Bobby Charles\" nel 1955.\nLa pi\u00f9 famosa incisione della canzone fu per\u00f2 di Bill Haley per la Decca Records. La registrazione, come molte altre che il cantante realizz\u00f2 per l'etichetta, avvenne al \"Pythian Temple studio\" di New York.\nL'arrangiamento della canzone di Haley ha un andamento pi\u00f9 sostenuto della versione originale di Guildry, in modo tale da cambiare la canzone da rhythm and blues a rock and roll."}
{"id": "2720581", "revid": "28759393", "url": "https://it.wikipedia.org/wiki?curid=2720581", "title": "Videocassette recorder", "text": ""}
{"id": "2720584", "revid": "110157", "url": "https://it.wikipedia.org/wiki?curid=2720584", "title": "Neukirchen-Vluyn", "text": "Neukirchen-Vluyn \u00e8 una citt\u00e0 di 38.919 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf e al circondario (\"Kreis\") di Wesel (targa WES).\nNeukirchen-Vluyn si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2720587", "revid": "287204", "url": "https://it.wikipedia.org/wiki?curid=2720587", "title": "Fontana padre Reno", "text": "La fontana padre Reno (in tedesco Vater-Rhein-Brunnen) \u00e8 situata a Monaco di Baviera, sull'isola del museo, accanto alla Ludwigsbr\u00fccke ed incorniciata dal fiume Isar. \u00c8 dedicata Rhenus, la personificazione del dio Fiume Reno.\nFu creata da Adolf von Hildebrand (1847\u20131921), che realizz\u00f2 a Monaco anche la fontana Wittelsbach (\"Wittelsbacherbrunnen\").\nSulla fontana \u00e8 posta la scritta \"Argentorato\", il nome latino di Strasburgo, perch\u00e9 originariamente si trovava proprio in piazza Broglie a Strasburgo, che negli anni 1897-1903, al tempo della progettazione della fontana, faceva parte del Reich tedesco. Quando la citt\u00e0 pass\u00f2 alla Francia nel 1918 la fontana fu smantellata e portata a Monaco dove fu collocata definitivamente."}
{"id": "2720589", "revid": "682976", "url": "https://it.wikipedia.org/wiki?curid=2720589", "title": "Dios", "text": "Dios \u00e8 il nome di due figure della mitologia greca:\nDios, figlio di Priamo.\nDios \u00e8 uno dei cinquanta figli di Priamo, re di Troia, menzionato da Omero e da Igino; \u00e8, senza dubbio, il frutto di una delle innumerevoli unioni del re con concubine. La sua presenza nell'ultimo libro dell'\"Iliade\" insieme ad altri otto dei suoi fratelli lascia supporre che, dopo la morte di Ettore, facesse parte dell'esiguo numero di principi troiani sopravvissuti alla guerra di Troia.\nDios, padre di Esiodo.\nUna leggenda che vuole attribuire un legame di parentela tra Esiodo e Omero riferisce che i due poeti erano cugini perch\u00e9 figli rispettivamente dei fratelli Dios e Meone. In realt\u00e0, Dios non era altro che un commerciante marittimo originario di Cuma eolica, trasferitosi in Beozia per la fallita attivit\u00e0, sebbene l'autenticit\u00e0 di questo personaggio sia ancora discussa."}
{"id": "2720592", "revid": "125659909", "url": "https://it.wikipedia.org/wiki?curid=2720592", "title": "Attore pornografico", "text": "L'attore pornografico \u00e8 una persona che recita in spettacoli o film con sceneggiature contenenti azioni o immagini riferite alla sfera erotica e sessuale. Ci si riferisce a pornodivo ovvero a pornostar per indicare gli attori attivi nel settore della pornografia, perlopi\u00f9 cinematografica, particolarmente celebri. Questi termini sono frutto della crasi delle parole pornografia e divo o \"star\" (parola di lingua inglese che significa stella).\nLa maggior parte degli attori \u00e8 specializzata in determinati generi, come il sesso gay, il sesso lesbico, il bondage, il sesso anale, la doppia penetrazione, teen, interrazziale o MILF.\nL'industria della pornografia negli Stati Uniti \u00e8 stata la prima a sviluppare il proprio sistema di star del cinema, principalmente per motivi commerciali. In altri paesi, il sistema \"a stella\" non \u00e8 comune, con la maggior parte degli attori dilettanti. La maggior parte degli artisti usa uno pseudonimo e si impegna a mantenere l'anonimato fuori dallo schermo. Numerosi attori e attrici pornografici hanno scritto autobiografie. \u00c8 molto raro che attori e attrici pornografici si avvicinino con successo all'industria cinematografica tradizionale.\nIl numero di attori di film pornografici che hanno lavorato negli Stati Uniti pu\u00f2 essere indicato dal numero di attori testati dalla Adult Industry Medical Health Care Foundation (AIM). Quando nel 2011 il suo database di pazienti \u00e8 trapelato, esso conteneva i dettagli di oltre 12.000 attori pornografici che aveva testato dal 1998. A partire dal 2011, \u00e8 stato riferito che circa 1.500 artisti lavoravano nella \"Porn Valley\" in California.\nStoria.\nLa figura del pornodivo/a ha iniziato a emergere negli anni settanta del XX secolo a seguito della legalizzazione in diverse nazioni della pornografia. Linda Lovelace fu una delle prime attrici di genere pornografico a diventare famosa per la sua interpretazione di \"La vera gola profonda\".\nIn molti casi queste pornodive erano tanto celebrate che i loro nomi divennero familiari anche al pubblico disinteressato alla pornografia. In seguito il mercato del porno ha continuato a crescere e diversificare la propria offerta con la conseguenza che molti pornodivi sono noti solo a un pubblico di nicchia. Tuttavia restano casi di attrici e attori particolarmente note al pubblico generale, come Jenna Jameson, nonch\u00e9 in Italia Selen, \u00c9va Henger e Rocco Siffredi. Celebre \u00e8 il giapponese Ken Shimizu ossia il primatista mondiale con oltre 7.500 film girati e oltre 8.000 attrici copulate sul set. La fama di questi personaggi ha consentito loro di conquistarsi uno spazio nell'ambiente dello spettacolo anche dopo aver abbandonato il porno.\nPornodive.\nPer motivi commerciali i cineasti si attivano nella ricerca di belle donne formose e procaci che possano attrarre il pubblico maschile e ai pornoattori richiedono prestanza meramente sessuale non bellezza estetica, almeno per il genere destinato a un pubblico di uomini eterosessuali. Dopo essere diventate famose in pellicole e video le pornodive di solito lavorano e guadagnano prevalentemente esibendosi in spettacoli erotici dal vivo che comprendono anche rapporti sessuali, almeno nelle nazioni dove ci\u00f2 \u00e8 permesso dalla legge.\nLe riviste specializzate valutano le pornodive secondo le loro prestazioni in cui sono maggiormente esperte, arrivando a dare veri e propri voti stilando graduatorie. Il pubblico abituale conosce e apprezza determinate protagoniste per la loro abilit\u00e0 nel praticare rapporti sessuali vaginali, sesso anale, sesso orale, masturbazione o sesso di gruppo. Legalmente la carriera di pornoattrice \u00e8 permessa alle donne che hanno raggiunto la maggiore et\u00e0, ossia sedici o diciotto anni relativamente alle diverse nazioni.\nLe pornodive nell'opinione pubblica.\nLe donne che intraprendono una carriera da pornoattrice sono criticate da diversi settori dell'opinione pubblica perch\u00e9 le considerano affini alle prostitute e dannose per l'emancipazione femminile, ma altri pensano esattamente il contrario, ossia che le pornodive e le interpreti di successo siano donne seducenti sessualmente liberate e disinibite che con il proprio lavoro riescono a garantirsi un buon guadagno. Infatti i compensi economici per le pornodive sono in continuo rialzo, pur non essendo minimamente paragonabili a quelli delle dive del cinema tradizionale.\nI critici accusano le pornoattrici in generale e le pornodive in particolare di svilire il ruolo della donna a puro oggetto di sfogo sessuale considerando che esse si accoppiano, ostentando godimento, contemporaneamente con gruppi di uomini che le penetrano negli orifizi anatomici eiaculando poi su qualsiasi parte dei loro corpi, volto incluso.\nLe pornodive respingono tali accuse dichiarando che si esibiscono in rappresentazioni cinematografiche che seguono semplici criteri di spettacolarit\u00e0 e non vogliono rispecchiare la realt\u00e0. Difatti durante molte interviste televisive le pornodive hanno asserito che raramente raggiungono l'orgasmo davanti alle cineprese, ma devono fingere godimento per esigenza del pubblico per lo pi\u00f9 maschile. Il dibattito tra opposti punti di vista \u00e8 sempre alquanto vivace in virt\u00f9 dell'espressione \u00abcomune senso del pudore\u00bb, usata nella legislazione italiana, che muta in Italia e altrove con il passar degli anni. Si consideri comunque che la pornografia \u00e8 ancora vietata nella maggioranza delle nazioni e secondo leggi vigenti in alcune di esse le pornoattrici sono, o potrebbero essere, legalmente perseguibili come prostitute e i pornoattori perseguibili come prosseneti ossia lenoni.\nPornodivi.\nMentre l'obiettivo principale dei film eterosessuali per adulti sono le donne in essi, che sono principalmente selezionate per il loro aspetto sullo schermo, c'\u00e8 un'attenzione particolare per gli attori maschi che sono in grado di soddisfare i desideri del pubblico maschile.\nLa maggior parte degli attori di sesso maschile nella pornografia eterosessuale sono generalmente selezionati meno per il loro aspetto e pi\u00f9 per la loro abilit\u00e0 sessuale, vale a dire la loro capacit\u00e0 di fare tre cose: raggiungere un'erezione mentre si \u00e8 su un set cinematografico occupato e talvolta pressante, mantenere quell'erezione mentre si esibiscono sulla macchina fotografica e quindi eiaculare al momento giusto. Tuttavia, la maggior parte delle eiaculazioni sullo schermo, dello sperma sono artificiali.\nIn passato, l'incapacit\u00e0 di un attore di mantenere un'erezione o di essere soggetto a eiaculazione precoce avrebbe potuto fare la differenza tra un film che si trasforma un profitto e uno che diventa una perdita. Se un attore perdeva l'erezione, le riprese erano costrette a fermarsi. Questo problema \u00e8 stato risolto con l'uso del Viagra, sebbene ci\u00f2 possa rendere il viso dell'attore notevolmente arrossato, provocargli mal di testa e rendergli difficile l'eiaculazione; inoltre il farmaco impiegare circa 45 minuti per avere effetto. Secondo il regista John Stagliano, usare il Viagra significa \"Perdere anche una dimensione. Il ragazzo eiacula senza essere eccitato\".\nProblema delle malattie infettive.\nLe malattie sessualmente trasmissibili costituiscono un problema per la salute degli attori pornografici. Per ridurre il pi\u00f9 possibile questo rischio le case di produzioni cinematografiche e gli stessi attori prima di effettuare le riprese e per prevenire il rischio di contagio chiedono agli interpreti certificati medici recenti e nominali attestanti l'assenza di malattie trasmissibili sessualmente. Ciononostante malattie ad alta infettivit\u00e0 hanno comunque una certa diffusione tra gli attori di film porno: esempio di ci\u00f2 \u00e8 l'epidemia di sifilide diffusa dall'attore Mr. Marcus, mentre sporadicamente si registrano anche casi di contagio da HIV.\nIn passato, quando c'era meno consapevolezza rispetto al problema delle malattie sessualmente trasmissibili e i test diagnostici erano meno accurati, come maggior numero di falsi negativi o periodo finestra pi\u00f9 lungo, i controlli sanitari non erano \"obbligatori\": sono accaduti molti contagi che hanno coinvolto anche alcuni attori assai famosi. Le morti per AIDS hanno colpito interpreti storici del porno e tra questi pure John Holmes.\nPratiche del settore.\nStipendi.\nGli stipendi per le attrici in genere vanno da $60.000 a $400.000, rispetto a $40.000 per attori maschili. Nel 2017, l\"'Independent\" ha riferito che gli stipendi dei migliori attori porno erano tra $300.000 e $400.000. Nel 2011, il manager di Capri Anderson disse: \"La maggior parte delle ragazze a contratto guadagna $60.000 all'anno. In un anno, una ragazza a contratto girer\u00e0, in media, quattro film e ogni film impiegher\u00e0 circa due o tre settimane per girare\". Ron Jeremy ha commentato gli stipendi degli artisti, affermando nel 2008 che \"Una donna guadagna da $100.000 a $250.000 alla fine dell'anno\", e nel 2003 che \"Le ragazze possono facilmente guadagnare 250.000 all'anno, oltre a cose su la parte come spettacoli e apparizioni. Il maschio medio guadagna $40.000 all'anno \".\nSponsorizzazioni.\nOltre ad apparire nei film, le star del porno spesso fanno soldi con sponsorizzazioni e tasse di apparizione. Ad esempio, nel 2010, alcuni locali notturni stavano pagando stelle del porno femminile e compagni di gioco di Playboy per apparire l\u00ec per fare da pareggio al grande pubblico; il \"Los Angeles Times\" ha riferito che Jesse Jane \u00e8 stata pagata tra $5.000 e $10.000 per un'apparizione da un club di Chicago.\nPremi.\nLa prestazione eccezionale di attori e attrici pornografici \u00e8 riconosciuta negli AVN Awards, XRCO Awards e XBIZ Awards. Gli AVN Awards sono premi cinematografici sponsorizzati e presentati dalla rivista americana di settore video per adulti \"AVN\" (\"Adult Video News\"). Si chiamano \"Oscar del porno\". Gli AVN Awards sono divisi in quasi 100 categorie, alcune delle quali sono analoghe ai premi del settore offerti in altri generi di film e video, e altri che sono specifici per film e video pornografici e erotici. Gli XRCO Awards vengono assegnati ogni anno dalla X-Rated Critics Organization. I Venus Awards vengono consegnati ogni anno a Berlino nell'ambito della fiera Venus Berlin.\nMedia.\nCon alcune eccezioni notevoli o occasionali, gli attori pornografici non sono generalmente segnalati dai media mainstream. Di conseguenza, sono emerse pubblicazioni specializzate (o riviste specializzate) che servono come fonte di informazioni sull'industria, i suoi rapporti commerciali, le tendenze e le previsioni, nonch\u00e9 il suo personale. Due dei media pi\u00f9 importanti sono Adult Video News e X-Rated Business Journal noto come \"XBIZ\". Alcuni artisti hanno anche bloccato i loro account pubblici su piattaforme di social media.\nL\"'Internet Adult Film Database\" (IAFD) elenca le produzioni cinematografiche per adulti risalenti agli anni '70, gli attori di quei film e i registi associati."}
{"id": "2720593", "revid": "1305772", "url": "https://it.wikipedia.org/wiki?curid=2720593", "title": "Benzene di Claus", "text": "Il benzene di Claus \u00e8 una molecola ipotetica proposta da Adolf Claus come struttura del benzene.\nSi tratta di un ciclo a sei termini in cui ogni atomo di carbonio \u00e8 legato anche all'atomo posto sulla diagonale, questi darebbero stabilit\u00e0 alla molecola.\nA differenza di altre molecole che furono proposte come struttura del benzene e che poi si scopr\u00ec che avevano come corrispondente un altro composto chimico differente dal benzene (ad esempio il prismano), la struttura del benzene di Claus non corrisponde ad alcun composto chimico."}
{"id": "2720594", "revid": "1749630", "url": "https://it.wikipedia.org/wiki?curid=2720594", "title": "Liturgiam authenticam", "text": "Liturgiam authenticam \u00e8 la quinta istruzione che la Congregazione per il Culto Divino e la Disciplina dei Sacramenti ha promulgato, il 28 marzo 2001, per la retta applicazione della Costituzione \"Sacrosanctum Concilium\" del Concilio Vaticano II sulla Liturgia. Entr\u00f2 in vigore il successivo 25 aprile. Papa Giovanni Paolo II l'aveva approvata il precedente 20 marzo nell'udienza concessa al Segretario di Stato.\nAntecedenti.\nLa \"Sacrosanctum Concilium\" aveva indicato i criteri su \"latino e lingue nazionali nella liturgia\":\nPrima della \"Liturgia authenticam\" erano state emanate altre quattro Istruzioni:\nL'Istruzione \"Liturgiam authenticam\" sostituisce tutte le norme pubblicate in precedenza sulle traduzioni liturgiche, tranne le direttive della quarta Istruzione, la \"Varietates legitimae\", e precisa che le due Istruzioni vanno lette complementariamente.\nContenuto.\nL'Istruzione non fa ricorso alla terminologia tecnica della linguistica o delle scienze umane, ma limita le sue considerazioni principalmente al campo dell'esperienza pastorale.\nLa scelta delle lingue.\nL'Istruzione prevede che si utilizzino nella Liturgia soltanto le lingue pi\u00f9 diffusamente parlate, evitando l'introduzione di troppe lingue, per il rischio di provocare una frammentazione dei fedeli in piccoli gruppi.\nPer la scelta delle lingue da introdurre nella liturgia, l'Istruzione chiede di tener conto di fattori quali il numero di sacerdoti, diaconi e collaboratori laici che possono servirsi senza difficolt\u00e0 di una determinata lingua; va valutata anche la disponibilit\u00e0 di traduttori per quella lingua, e le possibilit\u00e0 pratiche, compresi i problemi economici, di produrre e pubblicare traduzioni affidabili della Liturgia.\nI dialetti, che non hanno l'appoggio di risorse di formazione accademica e culturale, non vanno accettate come lingue liturgiche in senso stretto, anche se possono essere utilizzate nella Preghiera dei fedeli, per il testo dei canti, o per alcune parti dell'omelia.\nLa Traduzione dei Testi Liturgici.\nViene presentata una nuova e fresca esposizione, con toni riflessivi, dei principi che devono regolare la traduzione in lingua vernacolare dei testi liturgici. Viene sottolineata sin dall'inizio l'indole sacra della Liturgia e l'esigenza che anche le traduzioni rispecchino attentamente tale caratteristica.\nViene chiesto di rispettare, anche a livello di traduzioni, lo stile e lo struttura propri che ha il rito romano, come lo hanno tutte le grandi famiglie liturgiche storiche della Chiesa cattolica. Le traduzioni non devono essere esercizio di creativit\u00e0; devono curare la fedelt\u00e0 e l'esattezza nella resa dei testi, tenendo anche conto, ovviamente, del modo caratteristico in cui ogni lingua si esprime.\nVengono indicati requisiti particolari da tener presenti nella preparazione di traduzioni destinate ai territori evangelizzati in tempi pi\u00f9 recenti, e viene delineata la cornice all'interno della quale si possono fare adattamenti di maggiore entit\u00e0.\nIl testo dell\"'editio typica\" latina (per la Bibbia, la Neo-Volgata) deve essere sempre usato come punto di partenza per la traduzione.\nL'organizzazione del lavoro di traduzione e le Commissioni.\nVengono indicati alcuni criteri di lavoro:\nSpetta esclusivamente alle Conferenze dei Vescovi, e non alle Commissioni congiunte o miste, la composizione di nuovi testi."}
{"id": "2720596", "revid": "287204", "url": "https://it.wikipedia.org/wiki?curid=2720596", "title": "Fontana del Glaspalast", "text": "La fontana del Glaspalast (in tedesco \"Glaspalast-Brunnen\") a Monaco si trova nel quartiere di Haidhausen in Wei\u00dfenburger Platz. \u00c8 stata creata da August von Voit nel 1853.\nIn origine si trovava nel vecchio giardino botanico (Alter Botanischer Garten) all'interno del palazzo di vetro, il Glaspalast, da cui prende il nome.\nNel 1875 fu smantellata e rieretta in Orleansplatz, davanti alla stazione est (Ostbahnhof); nel 1974 fu nuovamente spostata all'attuale collocazione."}
{"id": "2720597", "revid": "1442080", "url": "https://it.wikipedia.org/wiki?curid=2720597", "title": "Gilio Bisagno", "text": "Carriera.\n\u00c8 stato forte nelle distanze lunghe dello stile libero vincendo quattro campionati italiani e meritando la convocazione ai giochi olimpici del 1920, edizione in cui ha disputato la finale della staffetta 4 x 200\u00a0m stile libero con Antonio Quarantotto, Agostino Frassinetti e Mario Massa.\nPalmar\u00e8s.\nCampionati italiani.\n2 titoli individuali e 2 in staffette, cos\u00ec ripartiti:\n\"nd = non disputati\""}
{"id": "2720598", "revid": "72396", "url": "https://it.wikipedia.org/wiki?curid=2720598", "title": "Stuart Musialik", "text": ""}
{"id": "2720607", "revid": "124880693", "url": "https://it.wikipedia.org/wiki?curid=2720607", "title": "Mario Pantaleoni", "text": "Era noto come Pantaleoni III per distinguerlo dai fratelli, tutti calciatori, Isidoro o Pantaleoni I, Francesco o Pantaleoni II e Giancarlo o Pantaleoni IV. Era il padre di Diego, calciatore del .\nCarriera.\nComincia nel , squadra della sua citt\u00e0, tra Serie B e C.\nNel 1954 si trasferisce al Cagliari, che lascer\u00e0 dopo due anni per approdare all' in Serie A.\nTerminata l'esperienza in Friuli si trasferisce a : con i rossoblu liguri giocher\u00e0 sino al termine della carriera nel 1965 e parteciper\u00e0 sia alla retrocessione del 1959-1960 che alla risalita del 1961-1962."}
{"id": "2720610", "revid": "1442080", "url": "https://it.wikipedia.org/wiki?curid=2720610", "title": "Alex Brosque", "text": ""}
{"id": "2720612", "revid": "2084601", "url": "https://it.wikipedia.org/wiki?curid=2720612", "title": "Sayf al-Dawla", "text": "Quadro generale.\nLa crisi del potere centrale, la conseguente frammentazione politica e una straordinaria ripresa di efficienza dell'Impero bizantino caratterizzarono le vicende islamiche di quell'epoca. Uomini come Niceforo Focas (912 ca.\u2013969) e Giovanni I Zimisce (924 ca.\u2013976), impressero una grande dinamicit\u00e0 alla loro azione militare e politica, che mise a dura prova le frontiere musulmane. \nBiografia.\n\u00c8 in questa cornice che s'impone la figura di condottiero e di uomo politico di Sayf al-Dawla, in parte anche per la sua corte e per i grandi poeti di cui seppe circondarsi, fra cui al-Mutanabbi e Abu Firas, e perch\u00e9 fu in grado di accendere \u201cl'ultima fiammata del gih\u0101d fra gli Arabi d'Oriente fino ai tempi moderni.\u201d.\nLa parabola di Sayf al-Dawla si iscrive nella cornice delle vicende degli Hamdanidi, famiglia dei Banu Taghlib (trib\u00f9 araba stanziata nella Jazira fin dall'epoca preislamica), pervenuta al potere nella citt\u00e0 di Mosul all'epoca dell'anarchia \u201cturca\u201d di S\u0101marr\u0101\u02be (865).\nLa crisi del califfato abbaside, infatti, segna l'avvento al potere di numerose famiglie locali, che daranno origine a staterelli pressoch\u00e9 indipendenti, spesso noti come \u201cdinastie beduine\u201d. Il caso degli Hamdanidi, tuttavia, risulta pi\u00f9 complesso di quello dei Mirdasidi o degli \u02bfUqaylidi, poich\u00e9 il loro movimento risulta legato alla trib\u00f9 dei Taghlib solo nelle immediate fasi iniziali. \nNel momento di maggiore potenza della dinastia, al contrario, gli ufficiali dell'esercito hamdanide sono in massima parte \"ghilm\u0101n\" turchi o, quand'anche di estrazione araba, appartenenti agli \u02bfUqayl o ai Numayr. La dinastia inoltre, specialmente nella sua branca di Mosul, mantenne ottimi rapporti con l'elemento curdo, anch'esso integrato nell'esercito e, a differenza dei capi beduini mirdasidi e \u02bfuqaylidi che rimasero quasi estranei alla vita di citt\u00e0, la dinastia hamdanide svilupp\u00f2 una notevole vita di corte.\nGli Hamdanidi.\nIl fondatore della dinastia, \u1e24amd\u0101n b. \u1e24amd\u0101n, dopo aver partecipato ai disordini scoppiati nella Jaz\u012bra negli anni 880\u00a0\u2013 882, ebbe l'accortezza di assicurarsi il controllo di alcune roccaforti montane, fra le quali M\u0101rd\u012bn e Ardamusht, e di stringere una sorta di alleanza con le trib\u00f9 curde delle colline, riuscendo quindi a fronteggiare con pi\u00f9 efficacia la reazione abbaside. Nell'895 egli fu comunque catturato, ma il figlio al-\u1e24usayn riusc\u00ec ad riacquistargli la libert\u00e0 grazie a una sua spettacolare azione contro i kharigiti, in cambio della quale ottenne anche l'esenzione dalle tasse per i Taghlib e la possibilit\u00e0 di guidare un corpo di 500 uomini all'interno dell'esercito califfale. Da questo punto di vista, la dinastia hamdanide assume un ruolo diverso da quello delle altre dinastie beduine: non nasce nel vuoto di potere lasciato dagli Abbasidi ma funge piuttosto da intermediaria fra questi ultimi e gli uomini della propria trib\u00f9, cui offre un posto nell'esercito e un salario sicuro, oltre alla possibilit\u00e0 di far bottino.\nL'istituzione del dominio hamdanide a Mosul.\nTanto al-\u1e24usayn quanto il fratello Ab\u016b al-Hayj\u0101\u02be finirono per perdere la vita negli intrighi politici di Baghdad cui avevano scelto di prendere parte, ma la sopravvivenza e la fortuna della dinastia fu assicurata dal figlio di Ab\u016b al-Hayj\u0101\u02be, al-\u1e24asan, la cui signoria su Mosul e la Jaz\u012bra fu riconosciuta nel 935 dal potere centrale. Nel 942 egli avrebbe anche ricevuto il \"laqab\" onorifico di N\u0101\u1e63ir ad-Dawla (Colui che d\u00e0 vittoria alla dinastia [abbaside]) in occasione di una campagna contro i Bar\u012bd\u012b, peraltro malamente conclusa, ma ci\u00f2 che pi\u00f9 interessa \u00e8 che con questa spedizione comincia la carriera politica di Ab\u016b al-Hasan \u02bfAli b. \u02bfAbd All\u0101h, il futuro Sayf al-Dawla.\nQuesti, rientrato a Mosul col fratello dopo la fine della campagna, si mise subito alla ricerca di un territorio su cui concentrare le sue ambizioni, individuandolo nell'area di Aleppo, nella quale l\"'Ikhsh\u012bd\" d'Egitto Muhammad ibn Tughj (935\u00a0\u2013 946) non era per principio contrario alla creazione di uno Stato cuscinetto che lo proteggesse dall'aggressivit\u00e0 di Costantinopoli. Gli Hamdanidi non avevano, tuttavia, alcun appoggio tribale in quell'area, non frequentata dai Taghlib, ragion per cui fu necessario stringere un'alleanza con i Banu Kil\u0101b, trib\u00f9 di grande influenza nella regione. Sayf al-Dawla riusc\u00ec quindi ad installarsi ad Aleppo, ma quando le sue mire si spostarono su Damasco, fu lo stesso \"Ikhsh\u012bd\" a porre fine al suo progetto espansionistico, fino al raggiungimento di un accordo nel 945.\nIbn al-Ath\u012br riporta per esteso l'ultimo episodio di questa guerra, seguito alla morte di Ab\u016b Bakr Muhammad b. Tughj nel 946. La giovane et\u00e0 di Ab\u016b al-Q\u0101sim \u016an\u016bj\u016br port\u00f2 infatti alla reggenza di Ab\u016b al-Misk K\u0101f\u016br, schiavo nubiano messosi in mostra sotto Ibn Tughj, e Sayf al-Dawla credette di avere fra le mani l'occasione propizia per impossessarsi di Damasco. La citt\u00e0 venne effettivamente presa, ma una certa durezza di Sayf al-Dawla spinse i notabili a richiedere l'intervento di K\u0101f\u016br, che lo obblig\u00f2 ad abbandonare la citt\u00e0 e spinse \u016an\u016bj\u016br fino ad Aleppo, forzando Sayf al-Dawla a ritirarsi nella Jaz\u012bra.\nNon era tuttavia interesse ikhshidide mantenere il possesso della Siria del nord, ragion per cui un nuovo accordo venne stipulato e gli Hamdanidi di Aleppo rinunciarono definitivamente alle loro mire su Damasco.\nTra beduini e Bizantini.\nUna volta stabilito il proprio potere sul nord della Siria, la politica di Sayf al-Dawla, nei suoi oltre vent'anni di governo, sar\u00e0 presa da due questioni fondamentali e strettamente intrecciate: destreggiarsi fra le beghe tribali di un paese in decisa fase di ri-nomadizzazione e condurre il sacro sforzo del \"jih\u0101d\" contro i Bizantini e le loro politiche di aggressione. Come dicevamo, si trattava di due questioni strettamente interconnesse: da un lato, infatti, solo la fedelt\u00e0 dei beduini poteva fornire al condottiero il nerbo delle truppe con cui egli comp\u00ec le sue spettacolari azioni oltre confine; dall'altro era il prestigio guadagnato con tali azioni a conferirgli il carisma necessario ad imporre la propria autorit\u00e0 sulle trib\u00f9 dell'area. Gli Hamdanidi di Aleppo, infatti, si trovarono a governare aree in cui i B. Taghlib non avevano la minima influenza, per cui nessun vincolo di sangue era in grado di assicurare loro la fedelt\u00e0 delle trib\u00f9 nomadi. Questa situazione paradossale fu mascherata per vent'anni dalla figura carismatica di Sayf al-Dawla, ma fin\u00ec per esplodere sotto i suoi successori, \u201ccostretti a governare una trib\u00f9 che non era la loro\u201d, fino alla naturale presa di potere dei Mirdasidi, appartenenti ai B. Kil\u0101b tanto influenti nell'area.\nQuanto detto non deve per\u00f2 far credere che Sayf al-Dawla abbia sempre avuto buon gioco a trattare coi bellicosi capitrib\u00f9 dei Kil\u0101b (stanziati nell'hinterland di Aleppo), Kalb, \u2018Uqayl e Numayr (gravitanti attorno a Salamiyya, ad est di Homs), sebbene molti di essi avessero un ruolo nella gestione del potere. L'ostilit\u00e0 dei Kalb, ad esempio, pu\u00f2 essere uno dei motivi per cui Sayf al-Dawla mantenne quasi sempre cordiali rapporti con i Carmati, loro tradizionali alleati. A tal proposito Ibn Miskawayh racconta un significativo episodio avvenuto nel 353/964, quando l'ormai vecchio Sayf al-Dawla sentiva probabilmente in misura ancora maggiore il bisogno di tener vivi i buoni rapporti coi suoi vicini sciiti:\nQuesto episodio, con un governatore che non esita ad indebolire le mura del pi\u00f9 importante centro del Diy\u0101r Mu\u1e0dar, ci aiuta a comprendere l'importanza di simili alleanze nel delicato gioco strategico della Siria del Nord a quell'epoca.\nIl momento di maggior tensione, nei rapporti con le trib\u00f9, si raggiunse nel 955, quando un tale \u02bf\u0100mir b. \u1e62a\u02bf\u1e63a\u02bfa raccolse un gran numero di Kalb, \u02bfUqayl, Qushayr, \u02bfAjl\u0101n e Ka\u02bfb b. Rab\u012b\u02bfa b. \u02bf\u0100mir nella piana di Salamiyya, oltre ad un consistente raggruppamento di Kil\u0101b b. Rab\u012b\u02bfa b. \u02bf\u0100mir presso il corso d'acqua denominato \u02bfAyn al-Zarq\u0101\u02be, fra Khun\u0101\u1e63ira e S\u016briyya. Sayf al-Dawla si trovava di fronte praticamente tutte le trib\u00f9 che nomadavano nel nord della Siria, compresi i suoi tradizionali alleati Kil\u0101b. Il modo in cui egli riusc\u00ec a gestire la crisi segn\u00f2 tuttavia l'apice del suo potere politico. I beduini, dopo aver espresso il loro disappunto nei confronti dell'amministrazione hamdanide, si impegnarono a fare causa comune contro Sayf al-Dawla, stipulando un patto secondo il quale l'intera coalizione si sarebbe mossa in caso di attacco contro una delle trib\u00f9 da parte di Sayf al-Dawla. Lo stesso governatore hamdanide prese da principio la faccenda non troppo sul serio, sottostimando le velleit\u00e0 dei beduini, i quali, tuttavia, forti del proprio numero, cominciarono a mostrare segni di ostilit\u00e0, con l'uccisione di alcuni notabili. Nonostante la gravit\u00e0 dell'atto, altre importanti questioni distolsero Sayf al-Dawla da una pronta risposta: l'emiro era infatti impegnato a trattare i termini di una tregua e del riscatto dei prigionieri con l'emissario del \"Basileus\" bizantino, ragion per cui non pot\u00e9 mettersi in marcia prima del maggio 955. Questo ritardo, del resto, non fece che accrescere la boria dei ribelli, che lo interpretarono come un segno di debolezza.\nA dispetto di queste fosche premesse, tuttavia, Sayf al-Dawla riusc\u00ec a reprimere la rivolta rapidamente, applicando il sempre valido motto del \"divide et impera\": ai vecchi alleati Kil\u0101b, trib\u00f9 dalla tradizionale attitudine guerriera, fu infatti concessa la possibilit\u00e0 di negoziare la pace a condizioni accettabili, spezzando quindi il fronte ribelle. Ben diversa sorte attendeva invece i guerrieri delle altre trib\u00f9, molti dei quali furono ricacciati della \"b\u0101diya\" (steppa desertica) a morire di sete. Sayf al-Dawla fu particolarmente duro con i Kalb, che furono addirittura costretti ad abbandonare i loro territori e spingersi a sud, nell'area delle alture del Golan, mentre i loro territori furono lasciati ai riconciliati Kil\u0101b. Con il contemporaneo spostamento dei Numayr nella Jazira, l'esito di questa campagna contribu\u00ec a una generale ridefinizione della geografia tribale della regione, che aveva gi\u00e0 visto l'abbandono di una consistente frazione dei Taghlib, passati in territorio bizantino nel 935.\nIn definitiva, possiamo affermare che da queste crisi interne l'emiro hamdanide usc\u00ec notevolmente rafforzato, nel prestigio e nell'autorit\u00e0, che esercitava direttamente su un'entit\u00e0 istituzionale che abbracciava pi\u00f9 o meno l'attuale Siria centrale, da Homs ad Aleppo, pi\u00f9 la parte orientale della Jazira, con Mayy\u0101f\u0101r\u012bq\u012bn come capoluogo, e l'area costiera fino a Tar\u1e63\u016bs.\nLe imprese hamdanidi contro i Bizantini.\nNella sfera di influenza hamdanide, tuttavia, rientravano in un certo qual modo anche Ma\u1e63\u1e63\u012b\u1e63a/Mopsuestia e Tarso, il che avrebbe reso possibile lo sviluppo di un'attivit\u00e0 costiera, come avveniva per gli Ikshididi d'Egitto (ma padroni anche della parte meridionale della Siria). Hugh Kennedy, tuttavia, cita un'affermazione di Marius Canard secondo cui lo Stato rimase sempre pi\u00f9 mesopotamico che siriano, mentre la stessa natura delle forze a disposizione di Sayf al-Dawla rendeva pi\u00f9 logico un loro impiego sulla terra rispetto ad un improbabile utilizzo marittimo.\nFu proprio attraverso le campagne militari condotte oltre il confine bizantino che l'emiro hamdanide riusc\u00ec a ritagliarsi una posizione cos\u00ec gloriosa nella ricca storia degli Arabi, entusiasmando le popolazioni della D\u0101r al-Isl\u0101m, stanche di una politica particolaristica che poco spazio lasciava ormai all'ideale, con le notizie delle sue gesta tanto audaci quanto effimere. Il periodo che stiamo prendendo in considerazione, infatti, testimonia (come accennato in precedenza) una decisa ripresa della Roma d'Oriente:\nIl passo di Cahen esprime bene l'essenza della situazione: quando narriamo delle guerre fra Sayf al-Dawla e Bisanzio, non stiamo in nessun caso parlando di uno scontro fra l'Islam e l'Impero bizantino, n\u00e9 fra cristiani e musulmani, sebbene lo stesso Marius Canard parli di queste lotte come di una sorta di \u201cpreistoria\u201d delle Crociate. Si tratta, al contrario, dell'impari lotta fra un impero e un modesto principato della Siria centro-settentrionale, che nessun aiuto poteva aspettarsi dai propri vicini. La relativa facilit\u00e0 con cui gli Ikhshididi lasciarono a Sayf al-Dawla il potere su Aleppo pu\u00f2 verosimilmente essere spiegata con la volont\u00e0 di lasciare ad altri l'onere del \"jih\u0101d\" sui tormentati \"thugh\u016br\" (frontiere, letteralmente \u201cbrecce\u201d) siro-anatolici. L'emiro hamdanide seppe giocare con destrezza le poche carte che aveva in mano, ammaestrato dall'esperienza accumulata negli anni della sua giovinezza. La sua tattica fu quella di guidare le armate (formate da beduini e \"ghilm\u0101n\" turchi) in rapide campagne volte ad indebolire il nemico, ben sapendo di non poterlo affrontare in grandi battaglie campali e di non potere in alcun modo resistere ad una sua eventuale avanzata in forze, come si potr\u00e0 notare successivamente.\nInizialmente le campagne furono coronate da un vasto successo. \nQud\u0101ma d\u00e0 un'interessante descrizione della modalit\u00e0 con cui erano organizzate le \"ghazw\u0101t\" (letteralmente razzie, incursioni militari, ben diverse dalle \"fut\u016b\u1e25\u0101t\", \u201cconquiste\u201d dell'Islam delle origini), descrizione che riportiamo in traduzione:\nCome abbiamo gi\u00e0 accennato, il prologo delle innumerevoli campagne che avrebbero opposto Sayf al-Dawla ai Bizantini si era avuto nel 940, ma gli anni successivi erano stati per l'emiro hamdanide quelli del consolidamento del suo potere sulla Siria del nord, e di questa assenza i Bizantini avevano decisamente approfittato, conducendo nel 940 spedizioni contro Kafart\u016bth\u0101, D\u0101r\u0101 e R\u0101s \u02bfAyn, nel 330 contro la stessa Mayy\u0101f\u0101r\u012bq\u012bn, \u0100mid, Arzan, di nuovo D\u0101r\u0101, Nas\u012bb\u012bn e Ma\u1e63\u1e63\u012b\u1e63a, assediando Edessa nel 942 e prendendo R\u0101s \u02bfAyn l'anno successivo. Non appena sistemate le questioni interne, Sayf al-Dawla corse in aiuto alla popolazione musulmana dell'area, riportando nel 944 una vittoria (che le fonti islamiche definiscono \u201cgrande\u201d) sul \"dumustuq\" (Domestikos) bizantino, liberando un gran numero di prigionieri e facendo abbondante bottino, spingendosi fino a devastare le mura di una non meglio precisata citt\u00e0 bizantina.\nLe rapide incursioni in territorio bizantino, oltre a dar libero sfogo all'indole guerriera e alla voglia di bottino di Sayf al-Dawla e del suo esercito, avevano il non trascurabile vantaggio di fruttare spesso una grande quantit\u00e0 di prigionieri, regolarmente utilizzati per la meritoria impresa del riscatto dei prigionieri musulmani. Uno scambio di grandi proporzioni avvenne proprio nell'anno 946 ed \u00e8 Mas\u02bf\u016bd\u012b a darcene notizia, aggiungendo che i Bizantini, per la copia di prigionieri musulmani che avevano fra le mani, rimasero in credito [sic!] di duecentotrenta anime, riscattate a suon di contanti dallo stesso Sayf al-Dawla, che ancora una volta fece sfoggio di \"muruwwa\". \u00c8 in occasione di questa impresa, del resto, che l'elogio del prode emiro comincia a risuonare dai \"minbar\" dei \"thugh\u016br\" siriani, come ci narra ancora lo stesso Mas\u02bf\u016bd\u012b.\nGli anni che vanno dal 944 al 956 sono segnati da una straordinaria serie di successi, che hanno quasi dell'incredibile per il modo in cui essi maturarono, in condizioni di schiacciante inferiorit\u00e0 numerica e con prove di ardimento che pochi precedenti contavano nella pur gloriosa storia dell'Islam. Nel 947 Sayf al-Dawla fu opposto a Leone, figlio di Bardas Focas, Gran Domestico bizantino, che riusc\u00ec infine a conquistare la fortezza di Barz\u016bna e a diroccarne le mura, senza che per questo l'hamdanide si desse per vinto, riuscendo anzi a riprenderla l'anno successivo per marciare quindi su Mayy\u0101f\u0101r\u012bq\u012bn. Quanto le sorti della guerra fossero legate al genio del condottiero hamdanide \u00e8 testimoniato dal fatto che durante la sua brevissima assenza le forze aleppine, affidate al nipote Muhammad b. N\u0101\u1e63ir al-Dawla, andarono incontro a una sconfitta non trascurabile, proprio per mano di Leone, che anche questa volta fece ampio bottino di prigionieri musulmani. Il disastroso bilancio del 949 si chiuse quindi con la conquista greca di Q\u0101l\u012bqal\u0101, le cui mura furono diroccate e i cui abitanti, che ebbero comunque salva la vita, costretti ad abbandonarla.\nIn generale, le fonti riguardanti il periodo 944 \u2013 956 ci informano di continui scambi di raid e incursioni, con Sayf al-Dawla da una parte e il Gran Domestico bizantino dall'altra. Nonostante la violenza dei combattimenti, c'erano tuttavia brevi periodi di tregua, in cui era possibile scambiare ambasciate e prigionieri, nonch\u00e9 riattare ridotte e piazzeforti. Rientrano fra queste attivit\u00e0 la ricostruzione di Ra\u02bfb\u0101n e quella di Mar\u02bfash, narrateci da Y\u0101q\u016bt e da Ibn al-Shi\u1e25na:\nUn'altra testimonianza del rispetto che regnava fra le fazioni avverse ci \u00e8 data dagli eventi riguardanti la morte di Costantino Focas, figlio del Gran Domestico, che era stato fatto prigioniero da Sayf al-Dawla nel 342 E., durante una campagna condotta dall'emiro contro Mala\u1e6dya (Melitene) e le zone circostanti. Ibn Shadd\u0101d ci informa infatti che lo stesso Costantino scrisse al padre per informarlo della squisita ospitalit\u00e0 di cui godeva presso Sayf al-Dawla, mentre gli stessi uomini al suo servizio, che lo assistettero amorevolmente durante la malattia, appaiono nella narrazione dello storico sinceramente dispiaciuti per la sua morte. \nIl 956 fu forse l'anno delle ultime grandi vittorie per l'emiro hamdanide, come ci confermano le fonti e come riporta anche Kennedy. Gi\u00e0 nel 957, infatti, il Domestikos bizantino conquist\u00f2 senza colpo ferire l'importante fortezza di al-\u1e24adath, evacuandone gli abitanti e diroccandone le mura. Uno dei \"ghilm\u0101n\" di Sayf al-Dawla fu quindi sconfitto dai Bizantini in una battaglia che si dice costasse ai musulmani morti e oltre prigionieri. L'Impero bizantino poneva cos\u00ec le basi per quell'avanzata che avrebbe segnato tristemente gli ultimi anni della vita dell'emiro, che sub\u00ec nel 960 la sconfitta forse pi\u00f9 grave della sua vita, per mano di Leone Focas, fratello del futuro imperatore Niceforo. Le perdite subite in questa sconfitta ridussero considerevolmente le capacit\u00e0 belliche dell'emiro, che non fu pi\u00f9 in grado, da quel momento, di opporre una seria resistenza alle truppe bizantine.\n\u00c8 opportuno ricordare che, in questo momento di estrema gravit\u00e0 per una regione vitale della D\u0101r al-Isl\u0101m, a Sayf al-Dawla manc\u00f2 del tutto l'appoggio degli Stati confinanti, nonostante la seriet\u00e0 del pericolo e le solidariet\u00e0 \u201cconfessionali\u201d che ci saremmo potuti aspettare da parte degli sciiti Buyidi o dei Carmati. Nulla di tutto questo avvenne. L'emiro fu lasciato solo ad affrontare la schiacciante superiorit\u00e0 delle forze greche, con i velleitari appelli al \"jih\u0101d\" lanciati nelle moschee di Mayy\u0101f\u0101r\u012bq\u012bn e lo sporadico arrivo di \"ghuz\u0101t\" dal Khorasan, solitamente apportatori di disordine pi\u00f9 che di aiuto. \u00c8 questo il clima in cui matur\u00f2 la presa di Aleppo, preceduta da eventi di minore importanza, come la conquista di \u02bfAyn Zarba (961), della fortezza di Dul\u016bk (962) e di altre piazzeforti, mentre il \"h\u0101jib\" di Sayf al-Dawla combatteva con i \"ghuz\u0101t\" di Tarso in terra bizantina.\nLa notizia che l'esercito bizantino marciava verso Aleppo giunse a Sayf al-Dawla nel Dh\u016b l-Qa\u02bfda del 351 (962). L'emiro, in un primo momento, arm\u00f2 l'esercito e scese in campo per affrontare il nemico ma, rendendosi conto della sproporzione di forze, prefer\u00ec ritornare ad Aleppo, inviando lo schiavo Naj\u0101 con alcune migliaia di uomini a compiere azioni di disturbo contro l'esercito nemico, che aveva deviato verso al-\u02bfAmaq, presso il lago di Antiochia. L'impazienza lo port\u00f2 tuttavia a lasciare di nuovo la citt\u00e0, portando con s\u00e9 casse di armi per la popolazione e arruolando quanti pi\u00f9 sudditi possibili. Si trattava di una mossa disperata, che non diede frutti apprezzabili. Il combattimento ebbe luogo su diversi campi, ma i cavalieri dell'esercito bizantino misero in rotta lo stesso Sayf al-Dawla, che trov\u00f2 rifugio a B\u0101lis. La fuga dell'emiro provoc\u00f2 l'immediato sbandamento del suo esercito, che fu ammassato dai vincitori alle porte della citt\u00e0, con l'uccisione di oltre trecento prigionieri, fra cui alcuni notabili hamdanidi.\nUna volta di fronte alle mura, il ciambellano del Gran Domestico domand\u00f2 che scendessero due \"shaykh\" a trattare la resa e offr\u00ec loro la possibilit\u00e0 di lasciare la citt\u00e0. I due chiesero licenza di consultarsi con la popolazione, ma stavolta il ciambellano pretese che scendessero dieci uomini, i quali, a nome degli abitanti, accettarono di lasciare la citt\u00e0 all'ingresso dei R\u016bm. I Bizantini dichiararono di temere possibili azioni di resistenza per le strade della citt\u00e0 (una piccola guarnigione si era infatti arroccata nella cittadella) e, anche dopo essersi assicurati del contrario, la saccheggiarono (compreso il palazzo di Sayf al-Dawla) per sei giorni, mossi da acrimonia e voglia di bottino, fino a quando movimenti di truppe provenienti da Qinnasr\u012bn non li convinsero a lasciare la citt\u00e0, nel timore che si trattasse di rinforzi musulmani.\nLa morte di Sayf al-Dawla.\nDhahab\u012b ci racconta che lo stesso Califfo al-Mu\u1e6d\u012b\u02bf (946-974) pianse alla notizia del saccheggio, n\u00e9 la morte di Romano II (15 marzo 963) cambi\u00f2 molto le cose per i musulmani, visto che il nuovo Domestikos, Giovanni Zimisce, esord\u00ec assediando Ma\u1e63\u1e63\u012b\u1e63a, conquistata da Niceforo Focas, insieme a Tarso, nel 965.\nGli eserciti bizantini si preparavano ormai a marciare sulla Mesopotamia stessa (966), quando Sayf al-Dawla mor\u00ec nel febbraio 967 (si dice di anuresi), all'et\u00e0 di 53 anni, in quella stessa Aleppo che aveva fatto ricostruire dopo il disastroso saccheggio bizantino. Ibn al-Azraq, cui rimandiamo per i dettagli, ci riporta tutti i dettagli delle pietose funzioni del lavacro del corpo, durante le quali non vennero lesinati profumi e piante aromatiche, prima che le spoglie dell'emiro venissero imbalsamate e sepolte.\nGli ultimi anni erano stati durissimi per l'emiro hamdanide, che aveva dovuto affrontare, oltre all'irresistibile avanzata bizantina, anche le ribellioni dell'ex-capo carmata Marw\u0101n al-\u02bfUqayl\u012b e di altri sottoposti che, ridotti al silenzio durante gli anni d'oro, rialzavano ora la testa, scontenti della sua amministrazione.\nLa grandezza di Sayf al-Dawla non deve farci dimenticare le severe critiche che il famoso geografo Ibn Hawqal rivolse alla politica amministrativa della dinastia, accusata di aver depredato tanto la Mesopotamia quanto il nord della Siria e, in particolare, da quanto risulta nelle nostre fonti, le citt\u00e0 di Na\u1e63\u012bb\u012bn, B\u0101lis e Raqqa, di cui lo storico-geografo scrive:\nSembra quindi che gli storici, unanimi nel riconoscere il valore guerriero del principe hamdanide, spingano a dare un giudizio interlocutorio sulla sua attivit\u00e0 amministrativa, anche se il problema del soldo delle truppe, specialmente in anni cos\u00ec tormentati, basterebbe forse da solo a spiegare certe asprezze fiscali. Ci pare comunque ingiusto chiudere con una citazione cos\u00ec negativa la nostra trattazione di una figura che, in mezzo a mille battaglie, fu in grado anche di ricoprire il ruolo del mecenate, ospitando alla sua corte, oltre al cugino Ab\u016b Fir\u0101s, il celeberrimo poeta al-Mutanabb\u012b, che cos\u00ec scrisse:"}
{"id": "2720615", "revid": "1494169", "url": "https://it.wikipedia.org/wiki?curid=2720615", "title": "Assalonne (disambigua)", "text": ""}
{"id": "2720623", "revid": "238230", "url": "https://it.wikipedia.org/wiki?curid=2720623", "title": "Luigi Camoletti", "text": "La sua prima professione fu lo speziale.\nLa sua fama \u00e8 legata alla composizione di drammi sentimentali, romanzeschi, di facile effetto e frutto di una mente volubile.\nTra questi si ricordano \"Suor Teresa o Elisabetta Soarez\", \"Le monache ospitaliere\", \"Un voto\" ed alcune sue commedie, come \"Il celibe\" e \"I due ritratti\".\nEssi furono detti \"drammi da arena\", perch\u00e9 per merito di valenti attori gli animi del pubblico si esaltarono generosamente, suscitando battute argute da parte di Giuseppe Gioachino Belli e di Renato Fucini.\nTra i maggiori interpreti dei suoi drammi spicca Paola Pezzaglia, un'attrice poliedrica, capace sia di ruoli raffinati che popolari.\nRiconoscimenti.\nCon la delibera n. 385 del 18 novembre 1926, il comune di Novara gli intitol\u00f2 una via presso Largo Leonardi in zona Sacro Cuore, precedentemente nota come \"Strada vecchia di Lumellogno\" (\"Str\u00e0 v\u00e8gia par Aml\u00f2gn\")."}
{"id": "2720625", "revid": "701660", "url": "https://it.wikipedia.org/wiki?curid=2720625", "title": "Fontana della Foca", "text": "La fontana della Foca (Seehundbrunnen in tedesco) \u00e8 una fontana con uno zampillo di acqua potabile a Monaco di Baviera nel quartiere di Schwabing in piazza Vittoria (Viktoriaplatz). Fu eretta nel 1936 dallo scultore Emil Manz, scultore che si era specializzato in opere che rappresentano animali."}
{"id": "2720626", "revid": "256896", "url": "https://it.wikipedia.org/wiki?curid=2720626", "title": "Seehundbrunnnen", "text": ""}
{"id": "2720627", "revid": "144796", "url": "https://it.wikipedia.org/wiki?curid=2720627", "title": "Beltrame Cristiani", "text": ""}
{"id": "2720629", "revid": "123829323", "url": "https://it.wikipedia.org/wiki?curid=2720629", "title": "Sveva Casati Modignani", "text": "Sveva Casati Modignani \u00e8 uno pseudonimo sotto il quale sono stati pubblicati vari romanzi a partire dal 1981. Sotto questo nome si sono celati \nLa Cairati ha continuato a scrivere usando lo pseudonimo anche dopo il ritiro del marito causato dalla malattia di Parkinson, dopo tre romanzi.\nBiografia.\nFiglia di un commerciante che, al contrario della madre fredda e capricciosa, la indirizza con dolcezza sin dall'infanzia alla lettura, ha il suo primo impiego come segretaria in un ufficio di rappresentanza commerciale di birre, dopo aver lasciato l'universit\u00e0 in cui studiava Lingue. Sua madre, non avendo grandi possibilit\u00e0 economiche e prevedendo per lei un futuro da casalinga, preferiva pagare gli studi soltanto al fratello. Lavora poi con Carlo Cardazzo nella sua Galleria del Naviglio, quindi diventa pubblicista nel 1965 quando collabora al quotidiano del pomeriggio di Milano, \"La Notte\", diretto da Nino Nutrizio. Collaborer\u00e0 poi con \"Lo Specchio\" di Giorgio Nelson Page, \"Il Milanese\", con Angelo Rozzoni e con \"L'Europeo\", intervistando tra gli altri i Beatles, l'ex re Umberto II di Savoia, Jos\u00e9phine Baker, Mina, Wanda Osiris, Susanna Agnelli e Luchino Visconti.\nNel 1980 inizia a scrivere per conservare i ricordi della nonna Bice e del padre. Nel 1981 pubblica il suo primo romanzo, \"Anna dagli occhi verdi\", realizzato a quattro mani con il marito, Nullo Cantaroni, un giornalista emiliano conosciuto nel 1960 a Parigi. Dopo una breve storia si erano persi di vista, ma tre anni dopo, nel 1963, si erano ritrovati alla Rizzoli, e si erano sposati nel 1971. Dir\u00e0: \"Io ero quella che raccontava, lui quello che rileggeva, criticava, correggeva\". Il \"nom de plume\" sar\u00e0 inventato dall'editore della Sperling &amp; Kupfer, Tiziano Barbieri Torriani, con l'intento di suggerire nobili ascendenti.\nDopo i primi tre romanzi, nel 1984 il marito si ammala e lei continua a scrivere da sola usando sempre lo stesso pseudonimo. \nTutti i romanzi sono stati editi da Sperling &amp; Kupfer, tranne \"Il diavolo e la rossumata\" (2012), \"Il bacio di Giuda\" (2014) \u2013 con ricordi autobiografici di Cairati \u2013 e \"Un battito d'ali\", pubblicati da Mondadori.\nFilmografia.\nDal suo romanzo \"Disperatamente Giulia\", Enrico Maria Salerno ricav\u00f2 nel 1989 l'omonima miniserie televisiva \"Disperatamente Giulia\", da lui diretta; e interpretata, oltre che dallo stesso Enrico Maria Salerno, da Tahnee Welch, Fabio Testi, Dalila Di Lazzaro e Laura Antonelli.\nDal suo romanzo Donna d'Onore fu tratta nel 1990 una miniserie in tre puntate per Canale 5 con Carol Alt e Serena Grandi che ebbe anche un seguito nel 1993 con Donna d'Onore 2\nDal suo romanzo \"Il Barone\" fu tratta nel 1995 una miniserie per Rai Uno in 4 puntate con Shari Shattuck e Ronn Moss"}
{"id": "2720633", "revid": "110157", "url": "https://it.wikipedia.org/wiki?curid=2720633", "title": "Benzvalene", "text": "Il benzvalene \u00e8 un idrocarburo alifatico insaturo triciclico che fu erroneamente proposto come struttura del benzene.\nFu sintetizzato per la prima volta nel 1971. A partire da questa molecola \u00e8 stato sintetizzato il prismano."}
{"id": "2720638", "revid": "767487", "url": "https://it.wikipedia.org/wiki?curid=2720638", "title": "Nothrotherium", "text": "Il notroterio (gen. Nothrotherium) \u00e8 un bradipo estinto, appartenente alla famiglia dei megateriidi. Visse nel Pleistocene superiore (fino a 10.000 anni fa) e i suoi resti sono stati ritrovati in Sudamerica.\nDescrizione.\nQuesto animale, della taglia di un tapiro, era lungo fino a 2,5 metri. Possedeva un corpo relativamente robusto, anche se in confronto agli altri bradipi terricoli dell'epoca era molto pi\u00f9 leggero. Nelle zampe posteriori, i metatarsi erano ruotati di quasi novanta gradi, e gli artigli puntavano verso l'interno. Le zampe anteriori erano lunghe e forti, anch'esse armate di artigli. Il cranio era pi\u00f9 sottile di quello di \"Megatherium\", ma ugualmente sprovvisto di denti nella parte anteriore; si suppone vi fosse una lunga e forte lingua.\nClassificazione.\nIl notroterio \u00e8 stato uno dei primi mammiferi sudamericani a venire descritto: i suoi resti furono scoperti in una caverna nella regione di Lagoa Santa (Brasile) da Peter Lund e classificati nel 1839. Si conoscono principalmente due specie di notroterio: Nothrotherium maquinense e N. escrivanense, entrambe rinvenute in Brasile. Una forma molto simile, \"Nothrotheriops\", \u00e8 stata ritrovata in Nordamerica. Questi animali appartenevano ai megateriidi, una famiglia di bradipi terricoli solitamente di grandi dimensioni, ma le loro ridotte dimensioni e alcuni caratteri scheletrici hanno indotto gli studiosi a classificarli in una sottofamiglia a parte, quella dei notroteriini (Nothrotheriinae).\nStile di vita.\nIl notroterio era probabilmente un animale lento che si cibava di foglie degli alberi. I movimenti lenti dovevano renderlo un facile bersaglio dei predatori, come i grandi canidi sudamericani (\"Protocyon\") o le ancor pi\u00f9 temibili tigri dai denti a sciabola (\"Smilodon\")."}
{"id": "2720644", "revid": "329581", "url": "https://it.wikipedia.org/wiki?curid=2720644", "title": "Gerolamo Campagna", "text": ""}
{"id": "2720652", "revid": "287204", "url": "https://it.wikipedia.org/wiki?curid=2720652", "title": "Japan Open Tennis Championships 2007 - Singolare maschile", "text": "Il singolare del Japan Open Tennis Championships 2007 \u00e8 stato un torneo di tennis facente parte dell'ATP Tour.\nRoger Federer era il detentore del titolo, ma quest'anno non ha partecipato.\nDavid Ferrer ha battuto in finale 6\u20131, 6\u20132, Richard Gasquet.\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "2720664", "revid": "117904884", "url": "https://it.wikipedia.org/wiki?curid=2720664", "title": "Bianca Beauchamp", "text": "Biografia.\nBianca Beauchamp \u00e8 nata a Montr\u00e9al, nel Qu\u00e9bec, da padre franco-canadese e da madre italiana.\nSi \u00e8 sottoposta a due interventi di mastoplastica additiva per aumentare la dimensione del suo seno. Ha respinto le critiche sulle sue protesi, ritenendo ipocrita applaudire la gente che aumenta il proprio intelletto pur condannando coloro che migliorano il loro corpo.\nHa avuto successo come modella fetish, erotica e glamour, comparendo anche sulle copertine di molte riviste. In collaborazione con il suo sito web e Ritual Entertainment, ha interpretato il personaggio Elexis Sinclaire per il videogioco \"SiN Episodes\".\nNel 2006, Bianca ha annunciato il rilascio di \"Bianca Beauchamp - Fetish Sex Symbol\", un libro che si concentra sulla sua carriera di modella fetish.\nNel 2007, \u00e8 stato pubblicato il suo film \"Bianca Beauchamp: All Access\", un documentario-reality diretto e montato dal suo compagno Martin Perreault.\nNel 2008, \u00e8 stato pubblicato il secondo film: \"Bianca Beauchamp: All Access 2\".\nNel gennaio 2009, la Beauchamp fa il suo ritorno nella classifica \"Askmen.com Top 99 Women of the Year\", un elenco popolare per le celebrit\u00e0. Si posiziona al 24\u00ba posto, mentre l'anno precedente era al 31\u00ba.\nNel gennaio 2009, appare sulla copertina della rivista \"Bizarre\", la sua nona copertina per la rivista britannica, confermandosi come la modella che \u00e8 apparsa il maggior numero di volte sul periodico."}
{"id": "2720665", "revid": "3115", "url": "https://it.wikipedia.org/wiki?curid=2720665", "title": "Il fatto del giorno", "text": "Il fatto del giorno \u00e8 stato un programma televisivo italiano di genere talk show politico che si proponeva di approfondire tematiche politiche e di attualit\u00e0, condotto da Monica Setta e trasmesso su Rai 2 dal luned\u00ec al venerd\u00ec, dalle ore 14:00 alle 14:45, tra il 2009 e il 2010.\nLa prima puntata \u00e8 stata trasmessa il 21 settembre del 2009. Aveva come tema la riforma scolastica e come ospiti il Ministro dell'Istruzione, Mariastella Gelmini, e l'ex Ministro della solidariet\u00e0 sociale, Paolo Ferrero. \nMonica Setta, dopo tre anni quale presentatrice di uno spazio di costume e politica all'interno della trasmissione \"Domenica in\", passa a condurre per la prima volta un programma interamente suo. Il titolo presenta un lontano richiamo al nome de \"Il Fatto\" di Enzo Biagi.\nPresentazione.\nDurante la conferenza stampa di presentazione, la conduttrice, nell'esporre lo scopo del programma, afferma: \"\u00abCi poniamo un obiettivo molto difficile, raccontare l'Italia della politica, dell'economia e della cronaca con un linguaggio semplice e comprensibile a chi ha voglia di informazione, ma ha poco tempo. Cercheremo di farci capire dalle famiglie italiane nelle cui case entreremo tutto l'anno all'ora di pranzo\u00bb.\"\nLa trasmissione ha ricevuto pi\u00f9 volte gli apprezzamenti e le lodi da parte di membri del governo Berlusconi, quale \"modello esemplare, per il servizio pubblico, di pluralismo, di imparzialit\u00e0 e di corretta informazione.\"\nFormat.\nIl programma era trasmesso in diretta dallo studio 1 di via Teulada, nella sede RAI di Roma. Prevedeva anche la presenza di un pubblico di contorno, che assisteva seduto, a cui non \u00e8 mai dato o richiesto di intervenire e che si vedeva applaudire solo in determinati momenti.\nOgni puntata \u00e8 incentrata su un singolo tema che dovrebbe rappresentare il cosiddetto \"fatto del giorno\", generalmente scelto dalla cronaca politica o sociale.\nIntervista all'ospite.\nAlla presentazione del tema da parte di Monica Setta, di solito si fa seguire il filmato registrato di un'intervista, detta \"faccia a faccia\", della conduttrice stessa seduta ad un tavolo curvilineo (le cui gambe sono composte da 2 finte ruote dentate in movimento) all'interno del medesimo studio, durante la quale l'intervistato, in genere un personaggio politico, spesso con responsabilit\u00e0 di governo o istituzionali, nella parte di singolo ospite e senza contraddittorio, spiega la propria posizione. L'intervista pu\u00f2 anche essere integrata da collegamenti di vari inviati sui luoghi degli avvenimenti. \nDibattito a 6 o 8 poltrone.\nSegue il dibattito in studio a cui generalmente prendono parte 6 o 8 ospiti, seduti rispettivamente su altrettante poltrone disposte a semicerchio, tre o quattro su un piano leggermente rialzato a destra e tre o quattro su un suo analogo a sinistra; questa disposizione intenderebbe evidenziare visivamente il contraddittorio fra rappresentanti di due poli politici (di governo e di opposizione) oltre che tra personaggi vari, che vengono tratti generalmente dal mondo dello spettacolo, della societ\u00e0 e dell'associazionismo e che sono invitati nella veste di opinionisti. \nLa conduttrice \u00e8 seduta su un alto sgabello al centro di questo \"ideale semiciclo\" per sovraintendere alla discussione, per concedere e togliere la parola, o per darla sia ad ulteriori ospiti collegati in studi esterni, sia a vari inviati ed ai loro servizi. \n\u00c8 previsto che gli ospiti che partecipano cambino ad ogni singola puntata, anche se presenze particolarmente abituali del programma sono stati politici come Daniele Capezzone, Matteo Colaninno, Alessandra Mussolini, Anna Paola Concia, Daniela Santanch\u00e8, Rosario Trefiletti.\nTelevoto.\nInizialmente, durante la striscia del format, veniva previsto un televoto, come sondaggio d'opinione tra gli spettatori sul tema che si sta trattando in studio; questa forma di interattivit\u00e0 sar\u00e0 per\u00f2 presto soppressa, formalmente a causa della breve durata del programma, dal momento che i risultati del televoto, arrivando a fine trasmissione, a dire degli autori non consentirebbero di ascoltare le repliche degli ospiti in studio. \n Una volta che il \"sondaggio da casa\" non interviene pi\u00f9 per decidere \"salomonicamente\" a chi dare ragione, il compito di trarre le conclusioni \u00e8 pertanto lasciato alla sola conduttrice.\nParodia.\nL'imitatrice Gabriella Germani ha parodiato la trasmissione, proponendo un'imitazione di Monica Setta conduttrice di improbabili puntate della trasmissione all'interno del programma comico di Rai 1 \"Voglia d'aria fresca\": in particolare tale parodia metteva in evidenza quegli aspetti del programma oggetto di critiche."}
{"id": "2720666", "revid": "1442080", "url": "https://it.wikipedia.org/wiki?curid=2720666", "title": "Japan Open Tennis Championships 2007 - Singolare femminile", "text": "Il singolare del Japan Open Tennis Championships 2007 \u00e8 stato un torneo di tennis facente parte del WTA Tour 2007.\nMarion Bartoli era la detentrice del titolo, ma quest'anno non ha partecipato.\nVirginie Razzano ha battuto in finale 4\u20136, 7\u20136(7), 6\u20134, Venus Williams."}
{"id": "2720672", "revid": "1008732", "url": "https://it.wikipedia.org/wiki?curid=2720672", "title": "Codici degli osservatori astronomici", "text": "Un osservatorio astronomico \u00e8 un edificio che contiene la strumentazione necessaria utilizzata per osservare oggetti celesti; pu\u00f2 essere un semplice telescopio o un insieme di strumenti (spettroscopi, carrelli semoventi, archivi computerizzati) ed aree adibite all'alloggiamento del personale. I codici degli osservatori vengono assegnati dal Minor Planet Center, coordinato dall'Unione Astronomica Internazionale, per catalogare gli osservatori astronomici di tutto il mondo. l'MPC associa ad ogni osservatorio un codice univoco unitamente alle sue coordinate di longitudine (in gradi a est di Greenwich) e le costanti di parallasse. Segue una lista di codici MPC associati ai relativi osservatori:\nZ00\u2013Z99.\nInizio pagina "}
{"id": "2720673", "revid": "15", "url": "https://it.wikipedia.org/wiki?curid=2720673", "title": "Roccacasaregnana", "text": ""}
{"id": "2720676", "revid": "287204", "url": "https://it.wikipedia.org/wiki?curid=2720676", "title": "Toshiro Mifune", "text": ""}
{"id": "2720677", "revid": "838137", "url": "https://it.wikipedia.org/wiki?curid=2720677", "title": "Japan Open Tennis Championships 2007 - Doppio maschile", "text": "Il doppio maschile del Japan Open Tennis Championships 2007 \u00e8 stato un torneo di tennis facente parte dell'ATP Tour.\nAshley Fisher e Tripp Phillips erano i detentori del titolo, ma Phillips non ha partecipato.\nSolo Fisher ha partecipato facendo coppia con Jim Thomas, ma ha perso in semifinale contro Jordan Kerr e Robert Lindstedt.\nJordan Kerr e Robert Lindstedt hanno battuto in finale 6\u20134, 6\u20134, Frank Dancevic e Stephen Huss."}
{"id": "2720678", "revid": "1305772", "url": "https://it.wikipedia.org/wiki?curid=2720678", "title": "Palpal\u00e1", "text": "Palpal\u00e1 \u00e8 un comune dell'Argentina (\"municipio\" in spagnolo) , appartenente alla provincia di Jujuy, capoluogo ed unico comune del dipartimento omonimo. \u00c8 posto a 14\u00a0km del capoluogo provinciale di San Salvador de Jujuy.\nIn base al censimento del 2001, nel territorio comunale dimorano 48.199 abitanti, con un aumento del 17,4% rispetto al censimento precedente (1991). Di questi abitanti, il 50,19% sono donne e il 49,80% uomini. Nel 2001 la sola citt\u00e0 di Palpal\u00e1, sede municipale, contava 44.126 abitanti.\nUfficialmente \u00e8 stata fondata il 17 aprile 1948 ed \u00e8 stata dichiarata citt\u00e0 il 25 maggio 1972."}
{"id": "2720679", "revid": "1305772", "url": "https://it.wikipedia.org/wiki?curid=2720679", "title": "Rinaldo Petrignani", "text": "Biografia.\nPetrignani \u00e8 stato il pi\u00f9 longevo diplomatico ad aver ricoperto l'incarico di ambasciatore italiano a Washington, per dieci anni consecutivi dal 1981 al 1991, gestendo tra l'altro casi delicati come la Crisi di Sigonella. \u00c8 stato anche per diversi anni Rappresentante permanente presso le Nazioni Unite a Ginevra. Dal 1978 al 1981 \u00e8 stato segretario generale delegato della NATO a Bruxelles.\nConsigliere diplomatico del Presidente del Consiglio dei ministri, al termine dell'attivit\u00e0 diplomatica ha collaborato con numerose aziende delle quali \u00e8 stato presidente, tra cui Alenia North America e Merzario USA. Dal 2002 al 2014 \u00e8 stato presidente per l'Italia della Boeing.\n\u00c8 membro del consiglio direttivo dell'Institute for the Study of Diplomacy e consigliere per le relazioni internazionali della Fondazione Italia USA, ed \u00e8 stato consulente di numerose aziende private tra cui ATT, Bechtel, Mills, Montedison e Alterra.\nLibri pubblicati.\n\u00c8 autore di libri e articoli."}
{"id": "2720682", "revid": "287204", "url": "https://it.wikipedia.org/wiki?curid=2720682", "title": "Quai n\u00b0 1", "text": ""}
{"id": "2720685", "revid": "599013", "url": "https://it.wikipedia.org/wiki?curid=2720685", "title": "Erich von dem Bach-Zelewski", "text": "Biografia.\nNacque in Pomerania da Otto Jan J\u00f3zefat von Zelewski, un agente assicurativo cattolico, e da El\u017cbieta Ewelina Szyma\u0144ska, luterana; entrambi i genitori erano di origine polacche. Suo trisavolo era Micha\u0142 von \u017belewski (1700-1785), nobile di etnia casciuba, signore dei villaggi di Milwino, Niepoczo\u0142owice e Zakrzewo in Pomerania.\nPartecip\u00f2 attivamente al piano nazista di soluzione della questione ebraica e sovietica secondo il progetto hitleriano che prevedeva l'internamento degli ebrei e delle popolazioni russe nelle remote lande dei territori che la Germania prevedeva di conquistare in Russia e lo sfruttamento di tali popolazioni fino all'esaurimento fisico ed al loro sterminio per fame. Coordinatore dell'eccidio degli ebrei della Bielorussia e dell'Ucraina, definito da Hitler uomo con la stoffa per reagire pi\u00f9 duramente e pi\u00f9 brutalmente dello stesso Heydrich e che non avrebbe storto il naso di fronte ad un bagno di sangue fu in primo tempo proposto per sostituire Heydrich stesso a Praga quale viceprotettore del Governatorato Generale dopo l'assassinio di Heydrich da parte di elementi della resistenza ceca. Himmler, non volendosi privare di un prezioso collaboratore fece in modo che alla carica di viceprotettore fosse nominato Kurt Daluege. Verso la fine del 1939 propose di creare il campo di concentramento di Auschwitz e la sua proposta venne accettata da Himmler.\nIl 15 agosto 1941 assistette all'esecuzione di cento ebrei a Minsk. Al termine della fucilazione, Bach-Zelewski attir\u00f2 l'attenzione di Himmler sul disagio psicologico dei poliziotti che eseguivano materialmente le fucilazioni di massa. All'inizio del 1942 fu colpito da una crisi fisica e mentale e fu ricoverato presso un ospedale delle SS. Un medico rifer\u00ec che soffriva di allucinazioni connesse con l'uccisione degli ebrei. Torn\u00f2 in servizio nel luglio del 1942.\nIl 31 ottobre 1942, dopo avere soppresso 35.000 ebrei a Riga, dichiar\u00f2 che non ci fossero pi\u00f9 ebrei in Lettonia. Organizz\u00f2 e partecip\u00f2 ai massacri di Minsk e Mogilev. Organizz\u00f2 le azioni delle SS a cavallo delle zone paludose della Bielorussia meridionale, e dell'Ucraina settentrionale. Nel luglio del 1943 fece sterminare dalle sue truppe 200.000 civili in Bielorussia e nell'est della Polonia. Nel mese di agosto del 1944 comand\u00f2 le truppe che soppressero la rivolta di Varsavia (1\u00ba agosto - 2 ottobre 1944) e che misero a morte oltre 200.000 persone delle quali pi\u00f9 di 65.000 furono uccise con esecuzioni di massa. Arrestato dagli Alleati, pur di non essere consegnato ai Russi, accett\u00f2 di testimoniare al processo di Norimberga. Fu di fatto l'unico responsabile degli eccidi di massa che si autodenunci\u00f2 e grazie alla sua collaborazione con i giudici non venne incriminato per le atrocit\u00e0 commesse. La sua testimonianza \u00e8 stata fondamentale per la condanna a morte di Hermann G\u00f6ring, Joachim von Ribbentrop, Alfred Jodl, Wilhelm Keitel, Alfred Rosenberg, Fritz Sauckel.\nNel 1951, un tribunale di denazificazione lo condann\u00f2 a 10 anni di arresti domiciliari; in tale occasione confess\u00f2 di avere aiutato G\u00f6ring a suicidarsi procuradogli le capsule di cianuro (che, sembra, gli furono recapitate nascoste in un pezzo di sapone). Le autorit\u00e0 non verificarono mai l'affermazione di Bach-Zelewski e non lo accusarono mai di aver aiutato G\u00f6ring a suicidarsi. Gli storici moderni respingono l'affermazione di Bach-Zelewski e sono d'accordo nel supporre che sia stato un contatto dell'esercito americano all'interno del carcere del palazzo di giustizia a Norimberga ad aiutare G\u00f6ring nel suo suicidio. Nel 1961 venne nuovamente arrestato e processato per avere partecipato alla Notte dei lunghi coltelli ed all'esecuzione di Ernst R\u00f6hm e delle SA; venne condannato a 4 anni e mezzo. Nel 1962 venne processato per l'eccidio, del 1933, di 6 militanti comunisti; venne condannato all'ergastolo e mor\u00ec nell'ospedale della prigione di Monaco di Baviera l'8 marzo 1972."}
{"id": "2720687", "revid": "838137", "url": "https://it.wikipedia.org/wiki?curid=2720687", "title": "Japan Open Tennis Championships 2007 - Doppio femminile", "text": "Il doppio femminile del Japan Open Tennis Championships 2007 \u00e8 stato un torneo di tennis facente parte del WTA Tour 2007.\nVania King e Jelena Kostani\u0107 To\u0161i\u0107 erano le detentrici del titolo, ma quest'anno non hanno partecipato insieme. La Kostani\u0107 ha fatto coppia con Jill Craybas, ma ha perso nel 1\u00ba turno contro Camille Pin e Mar\u00eda Emilia Salerni.\nLa King ha fatto coppia con Chia-jung Chuang, ma Tiantian Sun e Zi Yan le hanno battuto in finale 1\u20136, 6\u20132, 10\u20136."}
{"id": "2720688", "revid": "767487", "url": "https://it.wikipedia.org/wiki?curid=2720688", "title": "Plus One (gruppo musicale)", "text": "I Plus One sono un gruppo christian pop statunitense nato nel 2000, sotto contratto con l'etichetta discografica Atlantic Recording Corporation dal 2000 al 2003.\nStoria del gruppo.\nIl loro primo album, \"The Promise\", \u00e8 stato pubblicato nel maggio del 2000 vendendo pi\u00f9 di 500.000 copie; sono arrivati al primo posto tra le hit i singoli \"Written on My Heart\" (per due mesi) e \"God Is in This Place\".\nHanno fatto un tour con molti artisti come Jaci Velasquez, Rachael Lampa e Stacie Orrico. Nel 2001 sono stati nominati al Dove Award come Nuovi Artisti dell'Anno.\nNel 2000 sono apparsi nell'episodio della soap opera \"Days of our Lives\" per suonare in uno spettacolo. Nell'anno seguente sono anche apparsi nella serie TV \"Touched by an Angel\" (\"Band of Angels\").\nNel 2002, dopo aver completato il tour del loro secondo album, \"Obvious\", Jeremy Mhire e Jason Perry lasciano il gruppo per motivi personali. \"Obvious\" non riscuote il successo che l'Atlantic sperava e nel 2003 il gruppo si slaccia dall'accordo con l'etichetta discografica. Dunque fanno uscire il loro terzo album, \"Exodus\", con la Inpop Records.\nNel 2004, dopo aver completato il loro tour di \"Ecodus 04\", i componenti dei Plus One preferiscono dedicarsi ad altri loro progetti, ragion per cui si sono lasciati.\nDallo scioglimento, Nate Cole e Gabe Combs sono andati dalla rock band Castledoor, formatasi nel settembre del 2004; Nathan Walters invece ha intrapreso una carriera da solista a Nashville."}
{"id": "2720689", "revid": "71433", "url": "https://it.wikipedia.org/wiki?curid=2720689", "title": "Plus One", "text": ""}
{"id": "2720690", "revid": "125965723", "url": "https://it.wikipedia.org/wiki?curid=2720690", "title": "La Molisana", "text": "La Molisana S.p.A. \u00e8 un'azienda italiana specializzata nella produzione di pasta.\nStoria.\nGli inizi.\nIl Pastificio La Molisana nasce nel 1912, fondato a Campobasso dalla famiglia Carlone come bottega artigianale. Nel 1927 ottiene la Gran Palma d'oro in occasione dell'Esposizione Campionaria di Roma. Nel 1966 fu adottato il primo logo: quattro spighe di grano che s'intrecciano a fare da sfondo al nome dell'azienda. Del 1982 \u00e8 il primo restyling del logo, arricchito dallo stemma del comune di Campobasso, le sei torri.\nNel 1991 La Molisana inizia la costruzione del molino, adiacente al pastificio, completando cos\u00ec la filiera produttiva, dalla selezione dei migliori grani alla realizzazione del prodotto finito.\nNel 1993 l\u2019azienda sceglie l\u2019attore Nino Manfredi come interprete di una serie di spot firmati dal figlio Luca.\nLa crisi e il rilancio.\nA cavallo del nuovo millennio l\u2019azienda attraversa un periodo di crisi che la porta al fallimento nel luglio 2004. L'azienda viene affidata al Gruppo Maione di Napoli che la prende in affitto, inizialmente per tre anni e in seguito allungati, con l'intenzione di rilevarne il controllo,; il pastificio sar\u00e0 anche uno degli sponsor della Societ\u00e0 Sportiva Napoli Basket. Nell'aprile 2009 il contratto viene rescisso.\nLa crisi \u00e8 risolta nel 2011 quando l'azienda \u00e8 acquisita dalla famiglia Ferro di Campobasso per 20 milioni di euro. I Ferro sono una famiglia originaria di Frattamaggiore in Campania, e trasferita a Campobasso nell'aprile 1943 dove apre il Molino di Corso Bucci, distrutto nella seconda guerra mondiale e fermo per tre anni. Nel 1972 il timone \u00e8 nelle mani della terza generazione dei Ferro, i fratelli Domenico e Vincenzo, che aprono un mulino pi\u00f9 grande nella zona industriale; nel 2011, in occasione dell'acquisizione de La Molisana, \u00e8 gi\u00e0 operativa la quarta generazione della famiglia Ferro: Giuseppe e Rossella e i cugini Flavio e Francesco.\nL'azienda, con un logo leggermente rinnovato e nuovi prodotti (nel 2013 lancia lo spaghetto quadrato, pi\u00f9 ruvido, pi\u00f9 spesso, in sostituzione dello spaghetto alla chitarra) riguadagna quote di mercato, producendo anche in subfornitura per la grande distribuzione. Dopo sei anni di lavoro la societ\u00e0 (in cui i quattro fratelli e cugini hanno ciascuno un ruolo) raggiunge una quota del 5% del mercato, diventando il quinto produttore italiano, e leader nel segmento della pasta integrale, mentre l'export in 80 paesi incide per il 35%. Nel complesso i Ferro hanno investito, sino al 2018, 35 milioni.\nL'azienda ha acquisito, a gennaio 2022, alcuni asset dell'ex Zuccherificio del Molise per poco pi\u00f9 di un milione di euro, tra cui l'imponente torre che diventer\u00e0 silo in cui stoccare grano.\nCon il rilancio partono anche importanti investimenti sportivi. Nel 2017 la societ\u00e0 \u00e8 sponsor di maglia del Benevento Calcio, ma l'accordo termina dopo la retrocessione degli \"stregoni\". Dal 2018 \u00e8 premium partner dell'AS Roma, e dedica alla squadra uno speciale packaging di alcuni prodotti; quest'ultima strategia sar\u00e0 ampliata grazie ad accordi con altre squadre come il , di cui diventa official partner.\n\u00c8 inoltre main sponsor della Magnolia Basket, squadra cestistica femminile del capoluogo che dopo tre stagioni di alto livello in A2, dal 2020-21 milita in A1; il suo allenatore, Domenico \"Mimmo\" Sabatelli, nel 2019 si \u00e8 sposato con Rossella Ferro. Dal 2019 diventa anche official supplier dell'Inter per il biennio 2019-2021. Dal 2021 \u00e8 \"sleeve sponsor\" del Pescara Calcio.\nA Febbraio 2022 la societ\u00e0 \u00e8 costretta a fermare temporaneamente la produzione, a causa degli scioperi dei camionosti conseguenti all'aumento di prezzo dei carburanti, causato dalla guerra tra Russia e Ucraina, che non permettono di trasportare la semola dal mulino allo stabilimento e la pasta dallo stabilimento ai distributori."}
{"id": "2720693", "revid": "767487", "url": "https://it.wikipedia.org/wiki?curid=2720693", "title": "Circondario di Ascoli Piceno", "text": "Il circondario di Ascoli Piceno era uno dei circondari in cui era suddivisa l'omonima provincia. Confinava a nord con il circondario di Fermo e la provincia di Macerata (circondario di Macerata), a ovest con le province di Macerata (circondario di Camerino) e dell'Umbria (circondario di Spoleto), a sud con le province dell'Abruzzo Ulteriore I (circondario di Teramo) e II (circondario di Cittaducale), a est con il Mar Adriatico.\nStoria.\nL'istituzione del circondario consegu\u00ec alla riforma delle province marchigiane dettata dal decreto Minghetti del 22 dicembre 1860, allorch\u00e9 alla provincia di Ascoli fu annessa quella di Fermo, a sua volta trasformata in circondario al pari dell'altra sola provincia soppressa nella regione (Camerino). La ripartizione amministrativa cess\u00f2 di esistere nel 1927 con la riforma amministrativa fascista.\nGeografia fisica.\nTerritorio.\nIl territorio del circondario corrispondeva esattamente a quello della preesistente provincia pontificia (delegazione di Ascoli) nella sua conformazione definitiva dopo la perdita del comune di Ancarano (ceduto al Regno delle Due Sicilie e perci\u00f2 all'Abruzzo nel 1852). Rispetto alla provincia di Ascoli Piceno sorta nel 2004 per distacco del territorio fermano includeva i comuni di Amandola e Montefortino, ma non quelli di Cossignano, Cupra Marittima, Grottammare, Massignano, Montefiore dell'Aso e Ripatransone.\nSuddivisione amministrativa.\nIl circondario di Ascoli Piceno si divideva in 6 mandamenti e 45 comuni complessivi (1860), ridotti a 39 entro il 1869."}
{"id": "2720696", "revid": "628767", "url": "https://it.wikipedia.org/wiki?curid=2720696", "title": "Distretto di Darchula", "text": " \nIl distretto di Darchula \u00e8 un distretto del Nepal, in seguito alla riforma costituzionale del 2015 fa parte della provincia Sudurpashchim Pradesh. \nIl capoluogo \u00e8 Khalanga.\nIl territorio \u00e8 prevalentemente montagnoso ed \u00e8 attraversato da est a ovest dalla catena dell'Himalaya inferiore (Mahabharat Lekh).\nIl principale gruppo presente nel distretto \u00e8 quello dei Chhetri.\nFino al 2015 faceva parte della zona amministrativa di Mahakali"}
{"id": "2720697", "revid": "1305772", "url": "https://it.wikipedia.org/wiki?curid=2720697", "title": "Emerico Biach", "text": "Carriera.\nNella prima met\u00e0 degli anni 1920 del XX secolo \u00e8 stato un discreto dorsista e un buon ranista capace di vincere quasi tutti i titoli italiani tra il 1920 e il 1924; ha disputato la gara dei 200 metri rana anche ai Giochi Olimpici di Parigi del 1924.\nPalmar\u00e8s.\nCampionati italiani.\n8 titoli individuali e 1 in staffetta, cos\u00ec ripartiti:\n\"nd = non disputata\""}
{"id": "2720703", "revid": "834", "url": "https://it.wikipedia.org/wiki?curid=2720703", "title": "Contea di Richmond (New York)", "text": ""}
{"id": "2720704", "revid": "254059", "url": "https://it.wikipedia.org/wiki?curid=2720704", "title": "Canale della Vittoria", "text": "Il Canale della Vittoria \u00e8 un corso d'acqua artificiale della provincia di Treviso.\nSi origina, assieme alla Piavesella di Nervesa e al Canale della Vittoria di Ponente, da un breve canale che devia circa 25\u00a0m\u00b3 d'acqua al secondo dal Piave, all'altezza di Nervesa della Battaglia. Scorre poi in direzione sudest fino a Lovadina di Spresiano, dove si divide nei canali di Carbonera e Priula, che a loro volta alimentano vari corsi minori:\nQuesto articolato sistema, che assicura l'approvvigionamento idrico dei comuni a nordest di Treviso, fa parte di un complesso ancora pi\u00f9 ampio, che coinvolge tutta l'area compresa tra il Piave e il Sile."}
{"id": "2720705", "revid": "287204", "url": "https://it.wikipedia.org/wiki?curid=2720705", "title": "Bank Austria Tennis Trophy 2007", "text": "Il Bank Austria Tennis Trophy 2007 \u00e8 stato un torneo di tennis giocato sul cemento indoor.\n\u00c8 stata la 33\u00aa edizione del Bank Austria Tennis Trophy, \nche fa parte della categoria International Series Gold nell'ambito dell'ATP Tour 2007. \nIl torneo si \u00e8 giocato al Wiener Stadthalle di Vienna in Austria, dal 7 al 14 ottobre 2007.\nCampioni.\nSingolare maschile.\n Novak \u0110okovi\u0107 ha battuto in finale Stanislas Wawrinka, 6\u20134, 6\u20130\nDoppio maschile.\n Mariusz Fyrstenberg / Marcin Matkowski hanno battuto in finale Tomas Behrend / Christopher Kas, 6\u20134, 6\u20132"}
{"id": "2720709", "revid": "1305772", "url": "https://it.wikipedia.org/wiki?curid=2720709", "title": "Rinconada (Jujuy)", "text": "Rinconada \u00e8 un comune (\"comisi\u00f3n municipal\" in spagnolo) dell'Argentina, appartenente alla provincia di Jujuy, capoluogo del dipartimento omonimo. Posto a 3.851 metri sul livello del mare, \u00e8 il capoluogo pi\u00f9 alto dell'Argentina.\nIn base al censimento del 2001, nel territorio comunale dimorano 1.352 abitanti, con una diminuzione del 17,81% rispetto al censimento precedente (1991). Di questi abitanti, il 52,14% sono donne e il 47,85% uomini. Nel 2001 la sola citt\u00e0 di Rinconada, sede municipale, contava 364 abitanti."}
{"id": "2720711", "revid": "76963", "url": "https://it.wikipedia.org/wiki?curid=2720711", "title": "Aleisha Allen", "text": "Biografia.\nDall'et\u00e0 di quattro anni ha lavorato nella televisione e come modella. Ha interpretato Alicia nel film \"School of Rock\" del 2003, Lindsey in \"Io, lei e i suoi bambini\" e anche nel suo sequel \"Finalmente a casa\"."}
{"id": "2720712", "revid": "287204", "url": "https://it.wikipedia.org/wiki?curid=2720712", "title": "Hamtaro - Piccoli criceti, grandi avventure", "text": ""}
{"id": "2720716", "revid": "287204", "url": "https://it.wikipedia.org/wiki?curid=2720716", "title": "Dave Simmonds", "text": "Carriera.\nFiglio di un dipendente della British Overseas Airways Corporation, Simmonds debutt\u00f2 nelle competizioni nel 1960, in sella ad un Itom 50\u00a0cm\u00b3, insieme al fratello Mike. Nel 1963 debutt\u00f2 nel Motomondiale, partecipando al Tourist Trophy nelle classi 50 e 125 in sella a delle Tohatsu; in quella stagione vinse il titolo britannico della ottavo di litro.\nSimmonds correr\u00e0 con le Tohatsu (affiancate da Honda e Greeves) fino al 1966, senza raccogliere punti (con l'eccezione del TT '66, dove termin\u00f2 al 6\u00ba posto la gara della 50 con una Honda).\nNel 1967 Simmonds firm\u00f2 per la Kawasaki, con cui corse in 125, 250 e 350, con risultati poco soddisfacenti, per via della scarsa affidabilit\u00e0 delle moto. Dopo un 1968 dai risultati pressoch\u00e9 analoghi, la Casa giapponese decise di ritirarsi, lasciando le moto a Simmonds per la stagione '69. Il pilota inglese dominer\u00e0 la stagione della 125, vincendo il titolo (il primo per la Kawasaki) e 8 GP, di cui 7 consecutivi.\nIl 1970 di Simmonds fu meno fortunato della stagione precedente: termin\u00f2 al 4\u00ba posto nel Mondiale della ottavo di litro, con una sola vittoria, in Finlandia. Oltre alla 125, il pilota inglese port\u00f2 in gara anche la H1R 500 tre cilindri. Nella stagione '71 Simmonds corse in 125 e in 500, ottenendo due vittorie (a Hockenheim in 125 e al Jarama in 500, prima vittoria della Kawasaki nella classe regina).\nNel 1972 l'inglese continu\u00f2 a correre con le Kawasaki 125 e 500, terminando la stagione al 6\u00ba posto in 125 e al 7\u00ba in 500. Dopo la fine del Mondiale, Simmonds partecip\u00f2 a una gara internazionale a Rungis, alla periferia di Parigi. Terminata la gara, Simmonds, insieme al collega Billie Nelson, si precipit\u00f2 ad aiutare Jack Findlay, il cui furgone stava bruciando nel paddock. L'esplosione di una bombola di gas ustioner\u00e0 gravemente Simmonds, morto l'indomani."}
{"id": "2720718", "revid": "125276587", "url": "https://it.wikipedia.org/wiki?curid=2720718", "title": "Thomas Ad\u00e8s", "text": "Biografia.\nDopo aver studiato pianoforte con Paul Berkowitz e poi composizione musicale con Robert Saxton a Londra continua frequentando la University College School. Nel 2004 ha ricevuto una laurea honoris causa da parte dell'Universit\u00e0 dell'Essex.\nOpere.\nAd\u00e8s ha scritto numerose opere nel corso di 20 anni di carriera..\nDVD parziale.\nAd\u00e8s, The Tempest - Ad\u00e8s/Keenlyside/Luna/Met, 2012 Deutsche Grammophon - Grammy Award for Best Opera Recording 2014"}
{"id": "2720721", "revid": "228587", "url": "https://it.wikipedia.org/wiki?curid=2720721", "title": "Pietro Geremia", "text": "Biografia.\nNacque da una famiglia di aristocratici provenienti da Bologna. \nComp\u00ec i suoi primi studi nel convento di San Domenico, per voler del padre che era giudice della Regia Corte. A 18 anni, fu inviato a Bologna, dove studi\u00f2 diritto civile preso lo \"Studio\". Tuttavia non complet\u00f2 mai gli studi: nel 1422, a pochi esami dalla laurea, decise di diventare domenicano nel locale convento, abbandonando gli studi contro la volont\u00e0 del padre. Il suo noviziato fu portato a termine a Fiesole e quindi, nel 1424, fu ordinato sacerdote, prendendo la strada dell'insegnamento, per la quale viaggi\u00f2 molto. Nel 1433 torn\u00f2 a Palermo e, pochi anni dopo, venne nominato priore del convento di Santa Cita.\nFu molto apprezzato da papa Eugenio IV: da questi ricevette l'incarico di riformare il monastero domenicano di Santa Caterina e, successivamente, fu chiamato all'incarico di vicario generale dei conventi di rigida osservanza. Nel 1439, in occasione del Concilio di Firenze, fu chiamato a mediare fra la Chiesa greca e quella latina. Successivamente divent\u00f2 visitatore apostolico nei conventi siciliani. A lui \u00e8 attribuito un miracolo: nel 1444 avrebbe fermato la lava che minacciava Catania. Fece realizzare nuovi conventi e nel 1445 inaugur\u00f2 l'Universit\u00e0 degli Studi di Catania, con l'autorizzazione di Alfonso il Magnanimo.\nVisse i suoi ultimi anni a Palermo, nel convento di Santa Cita.\nCulto.\nFu beatificato nel 1784. Il suo corpo \u00e8 conservato in un'urna di cristallo sotto la mensa dell'altare maggiore della chiesa di San Domenico. Molti dei suoi sermoni furono pubblicati postumi dall'editore bresciano Giacomo Britannico con il titolo \"Divinum Petri Hieremiae opus\"."}
{"id": "2720723", "revid": "326822", "url": "https://it.wikipedia.org/wiki?curid=2720723", "title": "Mare, sole e...Costa", "text": ""}
{"id": "2720726", "revid": "326822", "url": "https://it.wikipedia.org/wiki?curid=2720726", "title": "Temi d'amore tra i banchi di scuola", "text": ""}
{"id": "2720727", "revid": "181699", "url": "https://it.wikipedia.org/wiki?curid=2720727", "title": "Scatola musicale", "text": ""}
{"id": "2720728", "revid": "1442080", "url": "https://it.wikipedia.org/wiki?curid=2720728", "title": "Shahrest\u0101n di Ijerod", "text": "Lo shahrest\u0101n di Ijerod o Ejrud (farsi \u0634\u0647\u0631\u0633\u062a\u0627\u0646 \u0627\u06cc\u062c\u0631\u0648\u062f) \u00e8 uno degli 8 \"shahrest\u0101n\" della provincia di Zanjan; il capoluogo \u00e8 Zarrinabad. Lo shahrest\u0101n \u00e8 suddiviso in 2 circoscrizioni (\"bakhsh\"):"}
{"id": "2720734", "revid": "1305772", "url": "https://it.wikipedia.org/wiki?curid=2720734", "title": "Mina Pirquitas", "text": "Mina Pirquitas \u00e8 un comune (\"comisi\u00f3n municipal\" in spagnolo) dell'Argentina, appartenente alla provincia di Jujuy, nel dipartimento di Rinconada.\nIn base al censimento del 2001, nel territorio comunale dimorano 629 abitanti, con una diminuzione del 57% rispetto al censimento precedente (1991). Di questi abitanti, il 51,35% sono donne e il 48,64% uomini.\nIl nome deriva della ricche miniere della zona, da cui si estraggono diverse metalli, tra cui oro, tungsteno zinco, ecc."}
{"id": "2720738", "revid": "1573940", "url": "https://it.wikipedia.org/wiki?curid=2720738", "title": "Shahrest\u0101n di Khodabandeh", "text": "Lo shahrest\u0101n di Khodabandeh (in farsi \u0634\u0647\u0631\u0633\u062a\u0627\u0646 \u062e\u062f\u0627\u0628\u0646\u062f\u0647) \u00e8 uno degli 8 \"shahrest\u0101n\" della regione di Zanjan, il capoluogo \u00e8 Qeydar. Lo shahrest\u0101n \u00e8 suddiviso in 4 circoscrizioni (\"bakhsh\"): "}
{"id": "2720739", "revid": "46291", "url": "https://it.wikipedia.org/wiki?curid=2720739", "title": "Banisteriopsis caapi", "text": "Banisteriopsis caapi , conosciuta anche come yag\u00e8, ayahuasca o capii \u00e8 una pianta rampicante dagli effetti psicoattivi, appartenente alla famiglia delle Malpighiaceae, che cresce nelle regioni tropicali del Sud America.\nLa pianta contiene alcaloidi armalinici noti come: armina, tetraidroarmina e armalina.\nQuesti MAO-Inibitori vengono associati a piante contenenti dimetiltriptamina per la preparazione di bevande utilizzate per rituali sciamanici (ayahuasca).."}
{"id": "2720740", "revid": "47767", "url": "https://it.wikipedia.org/wiki?curid=2720740", "title": "Controllo dei limiti", "text": "Nella programmazione, il controllo dei limiti (bounds checking) \u00e8 un qualsiasi metodo per scoprire se una variabile \u00e8 all'interno dei suoi limiti prima di essere utilizzata.\n\u00c8 particolarmente importante per una variabile usata come indice per una matrice/vettore assicurarsi che il suo valore non sia al di fuori dei suoi limiti.\nPer esempio, se in un vettore di dieci elementi, numerati da 1 a 10, il programma cerca di leggere o scrivere l'elemento numero 11 e nulla gli impedisce di farlo, verranno lette/scritte le locazioni di memoria immediatamente successive a quella del decimo elemento, senza riguardo a ci\u00f2 che esse possano contenere, questo porta inevitabilmente il programma a produrre risultati errati o a bloccarsi per avere generato indirizzi non validi (protezione di memoria).\nUn secondo esempio \u00e8 quello di una variabile scalare numerica intera con segno rappresentata su 16 bits, essa pu\u00f2 assumere valori compresi fra \u221232768 e +32767: un suo valore che eccedesse questi limiti, provocherebbe malfunzionamenti, risultati errati ed eventuale blocco del programma.\nNel primo caso si parla di \"index checking\", nel secondo di \"range checking\".\nSe il programma \u00e8 dotato del \"controllo dei limiti\" cio\u00e8 contiene istruzioni apposite di controllo che vengono eseguite ogni qualvolta vengono toccate le variabili, viene generata una qualche \"segnalazione di eccezione\" (exception signal)\nPoich\u00e9 il controllo dei limiti a run-time \u00e8 ritenuto pesante, non viene quasi mai effettuato.\nAlcuni compilatori includono switch di compilazione per attivare o disattivare il controllo limiti (e anche altri controlli come overflow e underflow)\nNella sua lezione del 1980 al \"Turing Award\" C. Antony R. Hoare descrisse la sua esperienza nella progettazione dell'ALGOL 60, un linguaggio che includeva il controllo dei limiti, dicendo:\n Una conseguenza di questo principio \u00e8 che ogni occorrenza di ogni indice in ogni variabile indicizzata viene controllato ad ogni modifica rispetto ai limiti dichiarati, superiore ed inferiore. Molti anni dopo chiedemmo ai nostri clienti se volevano l'opzione di disattivare questi controlli nell'interesse dell'efficienza in esecuzione. Unanimemente essi ci chiesero di non farlo, conoscevano la frequenza di questi errori di indicizzazione e sapevano che il non identificarli avrebbe portato a risultati disastrosi. Noto con paura ed orrore che ancora nel 1980, progettisti ed utilizzatori di linguaggi di programmazione non hanno imparato questa lezione. In un qualsiasi ramo rispettabile dell'ingegneria la mancanza di tali elementari precauzioni sarebbe da tempo contro la legge.\nTra i linguaggi che includono obbligatoriamente il controllo a run-time vi sono Ada, Visual Basic, Java, JavaScript, PHP, Python, Ruby, Haskell, Lisp e C#. I linguaggi D e OCaml possono attivare o disattivare i controlli tramite switch di compilazione.\nIl C# supporta anche le \"unsafe regions\": sezioni di codice che, fra l'altro, sospendono temporaneamente i controlli nell'interesse dell'efficienza. Questo \u00e8 utile per accelerare l'esecuzione in porzioni di programma critiche, senza sacrificare la affidabilit\u00e0 dell'intero programma.\nValidazione dati.\nNel contesto della raccolta dati e della loro qualit\u00e0, il controllo si riferisce al verificare che i dati inseriti o usati non siano trivialmente errati, ad esempio una percentuale deve essere compresa fra zero e 100, un'et\u00e0 (anagrafica) fra zero e 120 l'altezza di una persona adulta fra 0 e tre metri."}
{"id": "2720741", "revid": "339392", "url": "https://it.wikipedia.org/wiki?curid=2720741", "title": "Canne di organo", "text": ""}
{"id": "2720742", "revid": "1573940", "url": "https://it.wikipedia.org/wiki?curid=2720742", "title": "Shahrest\u0101n di Khorramdarreh", "text": "Lo shahrest\u0101n di Khorramdarreh (farsi \u0634\u0647\u0631\u0633\u062a\u0627\u0646 \u062e\u0631\u0645\u062f\u0631\u0647) \u00e8 uno degli 8 \"shahrest\u0101n\" della provincia di Zanjan, il capoluogo \u00e8 Khorramdarreh."}
{"id": "2720744", "revid": "124123", "url": "https://it.wikipedia.org/wiki?curid=2720744", "title": "Massimiliano di Tebessa", "text": "Massimiliano di Tebessa sub\u00ec il martirio il 12 marzo 295, sotto il consolato di Nummio Tusco e Gaio Annio Anullino, a T\u00e9bessa, nei pressi di Cartagine. Fu ucciso perch\u00e9, chiamato al servizio militare, rifiut\u00f2 l'arruolamento, sostenendo che il suo essere cristiano non fosse compatibile con la violenza e quindi con l'esercito. Per questo viene ricordato come uno dei primi obiettori di coscienza e in quanto tale ne \u00e8 stato nominato patrono."}
{"id": "2720747", "revid": "767487", "url": "https://it.wikipedia.org/wiki?curid=2720747", "title": "Volo su Marte", "text": "Volo su Marte (\"Flight to Mars\") \u00e8 un film di fantascienza del 1951 diretto da Lesley Selander.\nPellicola a basso costo girato in Cinecolor vagamente ispirata al film muto di produzione sovietica \"A\u0117lita\" (da cui deriva anche il nome della protagonista, interpretata da Marguerite Chapman, che si chiama Alita), \u00e8 il secondo film di fantascienza degli anni cinquanta (dopo \"RX-M Destinazione Luna\") a rappresentare un viaggio umano sul pianeta Marte (e il primo di quello stesso decennio a mostrare delle ragazze \"marziane\" in minigonna, sorta di vere e proprie pin-up extraterrestri).\nTrama.\nUn equipaggio di cinque valenti scienziati e tecnici statunitensi, tra i quali una giovane donna, viene scelto per il primo volo verso il pianeta Marte, a bordo di un razzo. Nel corso del viaggio uno sciame di meteoriti colpisce nello spazio la navicella spaziale, che rimane danneggiata. Giunto su Marte, l'equipaggio \u00e8 costretto a tentare un atterraggio di fortuna sul pianeta rosso, nel quale i membri fortunosamente si salvano ma l'astronave rimane pressoch\u00e9 distrutta. Scesi con maschere a ossigeno sulla superficie del pianeta, il gruppo scopre l'esistenza di una civilt\u00e0, che ha costruito delle strutture in superficie che somigliano a grandi torri o ciminiere. Ben presto i marziani - che appaiono simili ai terrestri - si fanno vivi, dando il benvenuto ai terrestri e invitandoli a scendere con loro nel sottosuolo, dove vivono in citt\u00e0 sotterranee.\nL'equipaggio dell'astronave terrestre, bloccato sul pianeta alieno, ritiene che l'unico modo per fare ritorno a casa sia quello di ricostruire la loro astronave, riutilizzando alcune componenti dal rottame. I marziani sono pi\u00f9 avanzati tecnologicamente in molti settori, ma non in quello aerospaziale, tanto che non sono mai riusciti a costruire un'astronave. Ikron, il leader marziano, promette assieme al consiglio aiuto ai terrestri per ricostruire la loro nave, ma in segreto trama per impadronirsene una volta completata ed eliminare l'equipaggio, in modo da poter replicare la navetta in molti esemplari e con una flotta far emigrare il suo popolo sulla Terra per conquistarla. Marte infatti \u00e8 un pianeta morente e la sua civilt\u00e0 \u00e8 in declino, condannata all'estinzione entro pochi decenni.\nL'equipaggio lavora di buona lena per ricostruire la nave e ben presto sono in vista del suo completamento, mentre le spie marziane li studiano. Alita, la figlia del capo marziano che si \u00e8 innamorata di uno dei terrestri, quando scopre il complotto lo rivela all'equipaggio. I terrestri decidono in segreto di anticipare di due settimane la loro partenza, lasciando intendere invece che manchi almeno un mese al completamento della nave. Per rendere pi\u00f9 credibile la loro storia, organizzano un finto incidente nel cantiere con una esplosione all'interno del razzo e dichiarano che \u00e8 andato distrutto un componente essenziale, che dovr\u00e0 essere ricostruito. Quando infine stanno per riunirsi in segreto nel loro vascello per fuggire, il loro piano viene scoperto da Ikron. Con l'aiuto di un membro dissidente del consiglio i terrestri riescono tuttavia a sfuggire alle guardie e a imbarcarsi assieme ad Alita. Potranno cos\u00ec tornare sulla Terra.\nProduzione.\nPer risparmiare sui costi di produzione il film, girato in Cinecolor secondo alcuni in soli 5 giorni (o secondo altri in 11), riutilizzava costumi e scenografie, come molti altri film degli anni cinquanta: le tute spaziali sono quelle di \"Uomini sulla luna\"; l'astronave a forma di razzo del film riapparir\u00e0 in altre pellicole del periodo, come \"Mondo senza fine\" e \"Il mostro dell'astronave\".\nVenne proposto un seguito, \"Voyage to Venus\", tuttavia mai realizzato.\nEdizione italiana.\nIl film usc\u00ec per la prima volta in Italia, con notevole ritardo, nel 1956. Ignoto il doppiaggio italiano dell'epoca. Negli anni ottanta venne ridoppiato per la programmazione televisiva (della quale per\u00f2 circola una copia in bianco e nero) dalla compagnia CVD di Oreste Lionello; lo stesso ridoppiaggio \u00e8 stato utilizzato nel DVD Sinister Film (rimontato su una copia a colori)."}
{"id": "2720748", "revid": "239447", "url": "https://it.wikipedia.org/wiki?curid=2720748", "title": "SKN Sankt P\u00f6lten", "text": ""}
{"id": "2720750", "revid": "1573940", "url": "https://it.wikipedia.org/wiki?curid=2720750", "title": "Shahrest\u0101n di Mahneshan", "text": "Lo shahrest\u0101n di Mahneshan (farsi \u0634\u0647\u0631\u0633\u062a\u0627\u0646 \u0645\u0627\u0647\u200c\u0646\u0634\u0627\u0646) \u00e8 uno degli 8 \"shahrest\u0101n\" della provincia di Zanjan, il capoluogo \u00e8 Mahneshan. Lo shahrest\u0101n \u00e8 suddiviso in 2 circoscrizioni (\"bakhsh\"):"}
{"id": "2720754", "revid": "6923", "url": "https://it.wikipedia.org/wiki?curid=2720754", "title": "Protodulia", "text": "La protodulia (o somma dulia, o prima dulia) \u00e8 un culto dedicato dal Cristianesimo a San Giuseppe, padre putativo di Ges\u00f9.\nDouleia e latreia.\nIl richiamo a distinguere culto di Dio da un culto improprio dei Santi \u00e8 presente in Atti 14:14-15, Apocalisse 19:9-10, 22:6-7 e Lc 4:7-8. Negli ultimi tre passi il divieto di adorazione spuria \u00e8 collegato al divieto di prostrarsi.\nCol termine latino dulia (greco \"douleia\"; it. venerazione) si indica la generica preghiera e devozione ai Santi (angeli e creature umane, cfr. Romani 8:21); invece, la parola latina \"latria\" (gr. \"latreia\"; it. adorazione) indicava in diversi passi del Nuovo Testamento la preghiera e devozione al Dio Uno e Trino (Giovanni ; Romani ), anche nell'Eucaristia.\nUn altro passo importante, dove questo termine \u00e8 usato distintamente, si trova nella risposta alle tentazioni di Satana (Matteo ): \u039a\u03cd\u03c1\u03b9\u03bf\u03bd \u03c4\u1f78v \u03b8\u03b5\u03cc\u03bd \u03c3\u03bf\u03c5 \u03c0\u03c1\u03bf\u03c3\u03ba\u03c5\u03bd\u03ae\u03c3\u03b5\u03b9\u03c2 \u03ba\u03b1\u1f76 \u03b1\u1f50\u03c4\u1ff7 \u03bc\u03cc\u03bd\u1ff3 \u03bb\u03b1\u03c4\u03c1\u03b5\u03cd\u03c3\u03b5\u03b9\u03c2 (Kurion ton theon sou proskyn\u0113seis kai aut\u014d mon\u014d \"latreuseis\"), dove appunto il verbo derivato di \"latreia\" \u00e8 usato in riferimento alla divinit\u00e0.\nI due termini greci \"douleia\" e \"latreia\" sono usati ben distintamente, da una pluralit\u00e0 di autori, gi\u00e0 a partire dal Nuovo Testamento. In questo uso cos\u00ec attento delle parole, resta la ferma convinzione che \u00e8 Dio il primo soggetto di culto, quale fonte di miracolo e santit\u00e0. Quindi: i Santi si venerano, Dio si adora.\nPer il credo cattolico, il culto dei santi non costituisce affatto forma di idolatria, vale a dire la sostituzione con altre creature della devozione e preghiera dovuti a Dio: la distinzione di due verbi (\"adorare\" e \"venerare\") per indicare rispettivamente la preghiera e devozione a Dio e agli altri Santi, serve anche a marcare e ricordare la diversa priorit\u00e0: prima di tutto il culto di Dio, cui segue la venerazione dei Santi, con il loro ulteriore ordine interno suggerito dalla tradizione (iperdulia, protodulia, ecc).\nA tutto ci\u00f2 si aggiunge la consapevolezza che tutti i Santi partecipano pienamente e perfettamente del vivere di Dio, perch\u00e9 sono il Corpo Mistico del Cristo risorto.\nIperdulia e protodulia.\nA Maria, madre di Ges\u00f9 Cristo, \u00e8 riservata la primaria venerazione (detta \"iperdulia\"), in quanto unica creatura umana nata senza peccato originale (dogma dell'Immacolata Concezione), e poi vissuta sempre senza peccato alcuno.\nLa parola protodulia \u00e8 riservata soltanto per la preghiera e devozione a San Giuseppe. La venerazione di San Giuseppe \u00e8 seconda solo a Maria per potere di intercessione, e precede qualsiasi altro essere umano, e gli angeli di qualsiasi gerarchia: per ottenere una grazia da Dio, e l'esorcismo contro i demoni.\nIl suo ruolo primario nella teologia cattolica \u00e8 dovuto alla fedelt\u00e0 e castit\u00e0 nel matrimonio con Maria, preservata in purezza e senza peccato, e interamente consacrato al compito che Dio stesso affid\u00f2 loro con l'Annunciazione e con l'Incarnazione; alla umilt\u00e0 e purezza di cuore, di anima e di opere.\nGiuseppe \u00e8 il Santo Protettore della Chiesa Cattolica, il santo patrono della purezza e della famiglia, \"patrono della morte\" (naturale) in quanto \"protettore di una buona e santa morte\", non intesa come eutanasia. \u00c8 anche venerato quale primo intercessore per il dono divino della castit\u00e0, e della temperanza rispetto alle tentazioni dei sensi.\nLa devozione a San Giuseppe ricevette impulso sotto il pontificato di papa Pio IX. Alla Sua invocazione sono dedicate le litanie di San Giuseppe, approvate nel 1597, alcune preghiere nell'officio dell'Unzione agli Infermi, e dell'Estrema Unzione. L'intero mese di marzo \u00e8 dedicato alla Sua invocazione.\nLa tradizione cristiana attribuisce particolare importanza a tale venerazione, dato l'esemplare legame tra Giuseppe ed il figlio putativo Ges\u00f9 nella Sacra Famiglia, e il ruolo decisivo riservato al padre dalla societ\u00e0 patriarcale ebraica per la crescita ed educazione della prole.\nNella Scolastica.\nTommaso d'Aquino, santo e Dottore della Chiesa, svilupp\u00f2 il tema della devozione a san Giuseppe:\nDifferenziandosi da tutti i santi, \u00absan Giuseppe entra \"nell'ordine\" della unione ipostatica\u00bb, meritando un culto proporzionato in onore al grado preminente della sua paternit\u00e0, dignit\u00e0 e santit\u00e0.\nAnche per la devozione mariana, furono riservate parole simili da padre Massimiliano Kolbe e da Leonardo Boff, teologo della \"Liberazione\": Maria come \"parte dell'ordine\" dell'unione ipostatica fra \"la madre di\" Ges\u00f9 Cristo, e lo Spirito Santo Dio, che la ricolma della grazia e dei doni divini, pur restando ella cos\u00ec come Giuseppe nella sola natura umana, quella nativa del ritratto pi\u00f9 fedele del Verbo fattoSi carne mai concesso al genere umano, senza poter essere n\u00e9 Dio n\u00e9 un \"secondo Dio\".\nNel XIX secolo, la teologia cattolica riprese il concetto di \"protodulia\" per indicare un culto che per importanza segue quello di Maria e precede tutti gli altri santi, tenendoli nelle giusto e debito ordine di \"distanze\" fra loro, in qualche modo differente dagli altri santi dal punto di vista della sostanza\nNei mistici.\nSanta Teresa d'Avila, religiosa e mistica spagnola, scrive nella sua autobiografia:\nEnciclica \"Quamquam pluries\".\nRiguardo alla devozione a san Giuseppe, papa Leone XIII pubblic\u00f2 l'enciclica \"Quamquam pluries\", pubblicata in occasione della solennit\u00e0 dell'Assunzione di Maria del 15 agosto 1889.\nPur non utilizzando i termini \"protodulia\" e \"iperdulia\", il testo afferma:\nSecondo il dogma della maternit\u00e0 divina, Maria \u00e8 gloriosa presenza nell'unione ipostatica. Per tramite della sua mediazione, partecipa a questa divina sostanza anche Giuseppe, per volont\u00e0 di Dio divenuto suo sposo ed una sola carne con lei, per effetto del sacramento matrimoniale.\nGiuseppe \u00e8 l'unica creatura umana, oltre a Maria, alla quale fu dovuta obbedienza e onore da parte del Verbo di Dio, che \u00e8 Ges\u00f9 Cristo.\nIn modo analogo, l'Orazione a San Giuseppe sembra ripetere lo stesso ordine di dignit\u00e0, a partire dalla frase introduttiva: \"A te, o beato Giuseppe, stretti dalla tribolazione ricorriamo, e fiduciosi invochiamo il tuo patrocinio dopo quello della tua Santissima Sposa.\"\nGiuseppe \u00e8 detto \"beato\", ed invocato \"dopo\" la sua \"Santissima\" sposa."}
{"id": "2720755", "revid": "93791112", "url": "https://it.wikipedia.org/wiki?curid=2720755", "title": "ARTE", "text": "ARR"}
{"id": "2720757", "revid": "1573940", "url": "https://it.wikipedia.org/wiki?curid=2720757", "title": "Shahrest\u0101n di Tarom", "text": "Lo shahrest\u0101n di Tarom (farsi \u0634\u0647\u0631\u0633\u062a\u0627\u0646 \u0637\u0627\u0631\u0645) \u00e8 uno degli 8\"shahrest\u0101n\" della provincia di Zanjan, il capoluogo \u00e8 Ab Bar. Lo shahrest\u0101n \u00e8 suddiviso in 2 circoscrizioni (\"bakhsh\"):"}
{"id": "2720759", "revid": "599013", "url": "https://it.wikipedia.org/wiki?curid=2720759", "title": "Zut", "text": ""}
{"id": "2720760", "revid": "1543377", "url": "https://it.wikipedia.org/wiki?curid=2720760", "title": "Medaglia commemorativa dei Mille di Marsala", "text": "La medaglia commemorativa dei Mille di Marsala fu concessa dal Municipio di Palermo e confermata dal Regno d'Italia, ai garibaldini che parteciparono con Giuseppe Garibaldi allo sbarco a Marsala per la liberazione dell'Italia meridionale.\nStoria.\nLa medaglia venne istituita dal comune di Palermo il 21 giugno 1860, durante la dittatura di Garibaldi, e concessa a quei garibaldini che avevano preso parte allo sbarco a Marsala. La prima distribuzione di questa medaglia avvenne il 24 ottobre 1860 in piazza Vittoria dal prodittatore Antonio Mordini e consegnata a quanti, feriti o per ragioni di servizio, si trovavano a Palermo.\nUna seconda distribuzione venne fatta, alla presenza di Garibaldi, a Napoli in piazza San Francesco da Paola il 4 novembre 1860.\nUna Commissione nazionale fu istituita nel dicembre 1861, per ufficializzare quel primo elenco dei Mille che sbarcarono a Marsala. La Commissione era composta dai generali: Vincenzo Giordano Orsini, Francesco Stocco, Giovanni Acerbi; i colonnelli: Giuseppe Dezza, Guglielmo Cenni, Benedetto Cairoli, Giorgio Manin; i maggiori: Luigi Miceli e Antonio Della Pal\u00f9, Giulio Emanuele De Cretsckmann, Francesco Raffaele Curzio e Davide Cesare Uziel; i capitani: Salvatore Calvino e Achille Argentino. La Commissione rilasci\u00f2 le autorizzazioni a fregiarsi della medaglia decretata dal Consiglio civico di Palermo il 21 giugno 1860.\nUn altro Giur\u00ec d'onore riesamin\u00f2 i titoli dei componenti la spedizione e il Ministero della Guerra pubblic\u00f2 un nuovo Elenco dei Mille di Marsala, nel bollettino n.21, nell'anno 1864, in base al quale saranno poi concesse le pensioni. Sulla base del secondo elenco fu redatto in modo definitivo il documento della Gazzetta ufficiale del Regno d'Italia del 12 novembre 1878.\nA partire dal 1865 il governo del Regno d'Italia stabil\u00ec che quanti avessero ottenuto questa medaglia avrebbero avuto diritto a una pensione vitalizia annua di \u00a3 1000."}
{"id": "2720762", "revid": "223320", "url": "https://it.wikipedia.org/wiki?curid=2720762", "title": "Dove st\u00e0 Zaz\u00e0", "text": ""}
{"id": "2720767", "revid": "628767", "url": "https://it.wikipedia.org/wiki?curid=2720767", "title": "Shahrest\u0101n di Zanjan", "text": "Lo shahrest\u0101n di Zanjan (in farsi \u0634\u0647\u0631\u0633\u062a\u0627\u0646 \u0632\u0646\u062c\u0627\u0646) \u00e8 uno degli 8 \"shahrest\u0101n\" della provincia di Zanjan.\nIl capoluogo \u00e8 Zanjan. Lo shahrest\u0101n \u00e8 suddiviso in 3 circoscrizioni (\"bakhsh\"): "}
{"id": "2720769", "revid": "287204", "url": "https://it.wikipedia.org/wiki?curid=2720769", "title": "Sierra de Guadarrama", "text": "La sierra de Guadarrama \u00e8 una catena montuosa appartenente alla porzione orientale del Sistema Centrale della Penisola Iberica, situata tra la sierra de Gredos e la sierra de Ayll\u00f3n. Si estende in direzione sudovest-nordest nelle province spagnole di Madrid a sudest, e di Segovia e \u00c1vila, a nordovest. La catena si estende per 80\u00a0km e la cima pi\u00f9 alta \u00e8 il Pe\u00f1alara con 2.428 m. \nFa da spartiacque tra i bacini del Duero, a nordovest, e del Tago, a sudest.\nLa vicinanza a Madrid (60\u00a0km) ha fatto s\u00ec che questa catena abbia assunto un ruolo importante nella storia del paese e che sia oggi attraversata da molti passi e linee ferroviarie. \nDal monte dell'Almenara, a Robledo de Chavela, per esempio, durante l'invasione musulmana gli arabi accendevano fuochi per avvisare Madrid dell'arrivo delle truppe cristiane. Queste montagne attraggono un gran numero di visitatori, per cui le infrastrutture per il turismo e gli sport della montagna sono molto sviluppate, condizione che pu\u00f2 essere a volte pericolosa per l'ambiente. Nel 2013 \u00e8 stato istituito il Parco nazionale della Sierra de Guadarrama.\nEtimologia.\nLa Sierra de Guadarrama prende nome dal fiume Guadarrama, che quivi nasce. La parola \"Guadarrama\" deriva dall'arabo \"Uad-ar-r\u00e1mel\", che significa \"fiume sabbioso\" e si riferisce al fiume Guadarrama. La parola \"Uad(i)-\" significa fiume, mentre la seconda parte \"-ar-r\u00e1mel\" indica la natura sabbiosa. Questa \u00e8 l'interpretazione pi\u00f9 comune, per\u00f2 \u00e8 possibile che gli arabi reinterpretarono (etimologia popolare) il toponimo preesistente latino \"Aquae dirrama\" da cui \"guaderrama\", \"divisore di acque\", dato che la catena \u00e8 lo spartiacque principale tra i bacini del Tago e del Duero. Secondo questa interpretazione il fiume prenderebbe nome dalla catena e non viceversa. Questa catena \u00e8 conosciuta anche come \"Sierra del Guadarrama\", facendo riferimento al fiume in maniera pi\u00f9 esplicita, o come \"Sierra de Madrid\" per l'influenza della capitale, anche se quest'ultimo nome non \u00e8 corretto poich\u00e9 non appartiene solo alla provincia di Madrid.\nCaratteristiche fisiche.\nCon una lunghezza di circa 80\u00a0km, una larghezza che non supera i 20\u00a0km ed una direzione sudovest-nordest, la Sierra de Guadarrama forma parte della divisoria naturale tra la Meseta Norte e la Meseta Sur che formano la zona centrale della Penisola Iberica. Forma parte della zona est della cordigliera del Sistema Centrale ed \u00e8 una delle catene pi\u00f9 grandi tra quelle che compongono la cordigliera. La base di queste montagne nel versante nordovest si situa tra i 1.100 ed i 1.200 metri, mentre nel versante sudest tra i 900 ed i 1.100 metri. \nLa cima pi\u00f9 alta \u00e8 il Pe\u00f1alara con 2.428 metri. La Sierra de Guadarrama comincia nella valle dell'Alberche (estremo sudovest), che la divide dalla Sierra de Gredos, e termina nel puerto de Somosierra (estremo nordest), facendo da spartiacque tra i bacini idrografici dei fiumi Tago e Duero ed apportando ad entrambi alcuni dei principali affluenti, come il Lozoya, il Manzanarre, il Guadarrama ed il Cofio del Tago, il Durat\u00f3n, il Cega, il Pir\u00f3n, l'Eresma, il Moros ed il Voltoya del Duero. Le coordinate dell'estremo nordest sono 41\u00b0 4' N 3\u00b0 44' W, e quelle dell'estremo sudovest 40\u00b0 22' N 4\u00b0 18' W.\nMentre il limite nordorientale della catena (il puerto de Somosierra) \u00e8 chiaro dato che c'\u00e8 consenso tra gli studiosi e le fonti, il limite sudoccidentale \u00e8 pi\u00f9 ambiguo perch\u00e9 alcune fonti lo pongono nel fiume Alberche ed altre presso il puerto de la Cruz Verde, situato a circa 22\u00a0km a nord-nordest.\nZone della catena.\nPer dividere la catena in zone si possono tenere in conto differenti criteri. Se usiamo quello dell'ubicazione, si pu\u00f2 dividere nelle zone nordest e sudovest. Queste due aree sono separate dalla zona compresa tra i passi di Navacerrada e di Cotos, separati per 5,6\u00a0km. Entrambi i passi si trovano in una zona di montagna molto importante per l'altitudine e la posizione centrale. Allo stesso modo si pu\u00f2 dividere la catena usando il criterio dei versanti. Una \u00e8 quella che tributa al Tago, situata a sudest, interamente compresa nella comunit\u00e0 di Madrid. L'altra tributa al Duero, e si situa a nordovest. \nQuesto versante, appartenente alla Castiglia e Le\u00f3n, \u00e8 diviso tra le province di Segovia, per la maggior parte, e di \u00c1vila, nella zona sudovest. Se si utilizza il criterio delle creste montuose, la catena si compone dell'allineamento principale, le catene secondarie, e le cime e piccole catene periferiche. La catena principale \u00e8 lo spartiacque tra i bacini del Duero e del Tago, \u00e8 lunga 80\u00a0km e fa da confine tra le comunit\u00e0 di Madrid e di Castiglia e Le\u00f3n. Successivamente si descrivono le catene montuose secondarie.\nNella zona centrale di questa catena si trova una cresta montuosa con direzione ovest-est, conosciuto come Cuerda Larga. Questa diramazione si addentra nella comunit\u00e0 di Madrid, inizia nel puerto de Navacerrada (estremo ovest) ed ha una lunghezza di 16\u00a0km. Costituisce una cresta imponente che non scende sotto i 2.000 metri di altitudine fino al puerto de la Morcuera (estremo est). I picchi pi\u00f9 alti della Cuerda Larga sono le Cabezas de Hierro con 2.383 metri. La Cuerda Larga \u00e8 seguita dalla Sierra de la Morcuera, un allineamento montuoso un po' pi\u00f9 basso della precedente. Ha un'orientazione sudovest-nordest, \u00e8 lunga circa 18\u00a0km e la cima pi\u00f9 alta \u00e8 il Perdiguera con 1.862 metri.\nI Monti Carpetani sono il nome che riceve la parte nord della catena principale della Sierra de Guadarrama, che \u00e8 compresa tra il Pe\u00f1alara ed il puerto de Somosierra (l'estremo nordest, dove si unisce con la sierra de Ayll\u00f3n). La zona pi\u00f9 vicina al puerto de Somosierra, cio\u00e8, l'estremo nord dei Monti Carpetani, si conosce anche con il nome di sierra de Somosierra. Tra la Cuerda Larga e la Sierra de la Morcuera da un lato, e la catena principale della Sierra de Guadarrama (la zona dei Monti Carpetani) si estende la valle del Lozoya, uno dei migliori esempi di valle del Sistema Centrale e con una grande vocazione turistica sia in inverno -sport invernali, sci- quanto in estate. Dall'estremo ovest della Cuerda Larga, e in direzione sudest, si stacca un'altra cresta di minore altitudine chiamata sierra de los Porrones.\nEsiste un'altra ramificazione chiamata La Mujer Muerta (Sierra del Quintanar nella zona ovest), che inizia al collado de R\u00edo Peces (vicino al puerto de Navacerrada), si estende da est a ovest ed \u00e8 interamente compresa nella provincia di Segovia. \u00c8 lunga 11\u00a0km e varie cime di questa catena superano i 2.000 metri, tra queste il Mont\u00f3n de Trigo. Tra La Mujer Muerta e la catena principale si trova la valle del r\u00edo Moros, situata nella provincia di Segovia.\nOltre alle catene gi\u00e0 descritte, esiste una serie di piccole catene e massicci situati alla periferia delle montagne principali, chiamati monti isola. Sono circondati totalmente da pianure per\u00f2 essendo molto vicini alla Sierra de Guadarrama li si considera parte di questa. Sul versante segoviano, da nord a sud si trovano il cerro de las Cardosillas (1.635\u00a0m), il cerro de Matabueyes (1.485\u00a0m), il cerro del Caloco (1.565\u00a0m) e la sierra de Ojos Albos (1.662\u00a0m). Sul lato madrile\u00f1o si trovano, da nord a sud, la Sierra de la Cabrera, il cerro de San Pedro (1.423\u00a0m), la sierra del Hoyo (1.404\u00a0m), il cerro Ca\u00f1al (1.331\u00a0m) e Las Machotas (1.466\u00a0m).\nTra il Monte Abantos ed il fiume Alberche, che costituisce il confine sudoccidentale della Sierra de Guadarrama, le montagne e le valli perdono progressivamente altezza avvicinandosi a questo fiume, fino ad arrivare ai 560 metri di altitudine del fiume dove passa per la catena. Questa zona della catena ha un pedemonte compreso tra i 600 ed i 900 metri, decisamente pi\u00f9 basso del resto della catena. Questa minore altitudine fa s\u00ec che questa zona sia tra quelle con maggiore densit\u00e0 e variet\u00e0 arborea di tutta la catena. Questa zona \u00e8 una di quelle che compongono la Presierra de Guadarrama.\nElenco delle catene montuose\nMontagne.\nLa Sierra de Guadarrama \u00e8 una catena le cui montagne presentano un profilo generalmente arrotondato. Tuttavia, ci sono montagne con un rilievo che presenta scarpate e pareti accidentate, come il Risco de los Claveles, La Maliciosa, le Torres de La Pedriza, il Siete Picos, El Yelmo ed altre. Nella seguente lista si presentano le principali montagne indipendenti ordinate per altitudine:\nGeologia.\nLa Sierra de Guadarrama \u00e8 il risultato dello scontro delle placche corrispondenti alla Submeseta Sur ed alla Submeseta Norte, entrambe appartenenti alla Meseta Centrale della penisola Iberica. Questa catena si elev\u00f2 durante l'orogenesi alpina (era terziaria), anche se i materiali sopra cui si situa (lo zoccolo granitico della Meseta) sono precedenti (dell'orogenesi ercinica). Le rocce hanno sofferto una forte erosione, per cui si sono appiattite sia nelle creste (conosciute dai montanari come \"cuerdas\") sia nei versanti settentrionale e meridionale. Questa catena \u00e8 un sistema montuoso pi\u00f9 antico di altre montagne, come i Pirenei, le Alpi, le Ande o l'Himalaya. La roccia pi\u00f9 abbondante \u00e8 il granito di variet\u00e0 gneiss.\nFormazione.\nNel paleozoico medio (tra 360 e 290 milioni di anni fa), un substrato iniziale di antichi graniti e sedimenti inizi\u00f2 a piegarsi e a metamorfizzarsi, dando origine agli gneiss. Nel paleozoico superiore (tra 290 e 250 milioni di anni fa) questi materiali si frantumarono. Inizi\u00f2 cos\u00ec il posizionamento in superficie di masse magmatiche, che diedero luogo ai graniti. Nella fase finale di questa era si produsse l'innalzamento generale di tutta la cordigliera. Alla fine del Paleozoico e nel Mesozoico (tra 250 e 65 milioni di anni fa) iniziarono i processi di erosione e smantellamento del rilievo. In quest'ultima era si produsse anche un sollevamento del fondo marino, che port\u00f2 in superficie zone subacquatiche (in quell'epoca la catena poteva essere un isolotto poco elevato rispetto al mare) e si formarono conche di sedimentazione che ricoprirono le pianure con sedimenti che avrebbero dato luogo ai calcari. Questi si localizzano oggi ai bordi delle catene e in alcune fosse interne, alcuni esempi si osservano a El Vell\u00f3n, La Pinilla e Patones.\nNel Cenozoico o Terziario (tra 65 e 1,8 milioni di anni fa), si riattivarono i processi che provocarono l'innalzamento della catena e la divisione in blocchi come si trova tuttora. L'erosione del massiccio roccioso provoc\u00f2 il riempimento sedimentario delle conche con Arcosas. L'azione glaciale del Quaternario (da 1,8 milioni di anni fa a oggi) termin\u00f2 di modellare vari rilievi attuali della catena con piccoli circhi di tipo pirenaico, alcuni esempi si osservano nel Parco Naturale di Pe\u00f1alara, intorno a El Nevero e a La Maliciosa. In definitiva negli ultimi milioni di anni, l'azione glaciale, il consolidamento della rete dei fiumi e le escavazioni di valli e terrazze diedero luogo all'attuale morfologia del terreno.\nGlacialismo.\nIn vari luoghi della catena si possono trovare resti dei ghiacciai che esistevano nel Quaternario, cio\u00e8 circa 1,8 milioni di anni fa. In generale, i circhi glaciali, le morene, le lagune glaciali e altri resti glaciali appaiono al di sopra dei 1.900 metri di altitudine, per\u00f2 questi resti si concentrano in determinate zone della catena.\nLa zona dove ci sono pi\u00f9 resti glaciali \u00e8 la parte alta del versante est del Pe\u00f1alara, cio\u00e8, i terreni che oggi fanno parte del Parco naturale di Pe\u00f1alara. In questo sito esistono tre circhi glaciali, numerose morene di diverse dimensioni e antichit\u00e0 e pi\u00f9 di venti lagune di origine glaciale di diverse dimensioni e caratteristiche. Le due pi\u00f9 grandi (entrambe permanenti) sono la Laguna Grande de Pe\u00f1alara e la Laguna de los P\u00e1jaros, situate entrambe oltre i 2.000 metri di altitudine. Il circo glaciale pi\u00f9 grande della zona \u00e8 il circo de Pe\u00f1alara, che si divide in due settori e ha una superficie approssimata di 140 ettari. Ci sono altri circhi di minori dimensioni come la Hoya de Pepe Hernando ed il Hoyo Poyales.\nUn'altra zona dove vi sono resti glaciali \u00e8 la parte centrale dei Monti Carpetani, concretamente tra il puerto de Malagosto ed il puerto de Navafr\u00eda. In tutta questa fascia, nella parte pi\u00f9 alta del versante sud, esiste una serie di piccoli circhi glaciali con differente grado de sviluppo: alcuni di grande estensione, come l'Hoyo Grande de Navafr\u00eda, e altri con un notevole dislivello verticale, conseguenza del processo di fratturazione che forma grandi gradini nel seno del circo. Alcuni di questi circhi sono quello di Hoyos de Pinilla, di Hoyo de Pe\u00f1acabra, di Hoyo Cerrado e di Hoyo Borrascoso. Alcuni presentano piccole lagune glaciali temporanee, come quello degli Hoyos de Pinilla, sotto il pico del Nevero.\nIn altre montagne di pi\u00f9 di 2.000 metri ci sono piccoli resti glaciali di minore importanza. Nel La Maliciosa ci sono rocce montonate-striate e piccoli circhi nelle parti pi\u00f9 alte della Cuerda Larga.\nComuni vicini.\nLa Sierra de Guadarrama \u00e8 circondata da paesi importanti dove sono situate molte seconde case, occupate durante le vacanze. La pressione urbanistica nel versante sudest della catena, vale a dire nella parte appartenente alla comunit\u00e0 di Madrid, \u00e8 molto forte ed \u00e8 motivata in parte dalla grande quantit\u00e0 di persone che vogliono comprare una casa per le vacanze vicina alle montagne. Le citt\u00e0 pi\u00f9 importanti sono San Lorenzo de El Escorial, Guadarrama, Cercedilla, Navacerrada, Manzanares el Real, Miraflores de la Sierra, Bustarviejo, Rascafr\u00eda e Buitrago del Lozoya nella comunit\u00e0 di Madrid; Los \u00c1ngeles de San Rafael, El Espinar e La Granja de San Ildefonso in provincia di Segovia; Peguerinos e Las Navas del Marqu\u00e9s in Provincia di Avila.\nTutti questi paesi sono il punto di partenza di almeno un sentiero che percorre i versanti della catena e funzionano come centri di turismo per la presenza di alberghi, ristoranti e negozi. Anche se questi comuni si trovano ai piedi delle montagne, sono tutti situati al di sotto dei 1.200 metri. Collado Villalba (Madrid) e Segovia sono due citt\u00e0 che sono nuclei demografici e nodi di trasporto nella montagna, anche se da questa distano circa 15\u00a0km. La Sierra de Guadarrama fa da sfondo naturale alle citt\u00e0 di Madrid e Segovia e quest'ultima si trova ancora pi\u00f9 vicina alle montagne della capitale nazionale.\nAlcuni comuni della zona della catena hanno un grande interesse storico, architettonico o urbanistico. Uno di questi \u00e8 Pedraza, situata nella parte nord del versante segoviano. Il centro storico \u00e8 circondato da mura medievali e da un castello. L'ambiente medievale che si conserva nelle vie e nelle piazze di questo paese \u00e8 il motivo per cui Pedraza ricevette il titolo di \"Conjunto Monumental\" nel 1951. Nella zona nord della catena, sul versante madrileno, si trova Buitrago del Lozoya, un paese con un centro storico circondato da mura di origine araba e dal fiume Lozoya. L'insieme del centro storico e del castello danno luogo a uno dei paesi che meglio conservano l'architettura popolare, dando l'impressione che il tempo si sia fermato nelle sue strade.\nIdrografia.\nLa grande quantit\u00e0 di precipitazioni che si hanno nel clima di questa catena fa s\u00ec che le valli siano piene di ruscelli, torrenti e fiumi. La Sierra de Guadarrama fa da spartiacque tra i bacini dei fiumi Duero, a nordovest, e Tago, a sudest. Da queste montagne nascono molti ruscelli e alcuni fiumi importanti. Nel versante segoviano nascono il Moros, l'Eresma, che bagna Segovia, il Durat\u00f3n, il Voltoya, il Pir\u00f3n ed il Cega, che sono affluenti del Duero. Nel versante madrileno nascono il Guadarrama, che d\u00e0 il nome alla catena e passa per il comune omonimo, il Manzanarre, che passa per Madrid, il Cofio ed il Lozoya, che scorre nella valle omonima. Tutti questi fiumi sono affluenti o subaffluenti del Tago, che, come il Duero, sbocca nell'oceano Atlantico. Le abbondanti acque sotterranee danno origine a molte fonti naturali distribuite per tutta la catena.\nNella zona dei 2.000\u00a0m del versante est del picco di Pe\u00f1alara vi sono varie piccole lagune di origine glaciale che sono protette; le pi\u00f9 importanti sono: la laguna grande de Pe\u00f1alara, la laguna chica de Pe\u00f1alara, la laguna de los Claveles, e la laguna de los P\u00e1jaros. Sulla cresta sud del picco El Nevero ci sono due piccole lagune glaciali stagionali situate sul fondo di un circo conosciuto come \"hoyos de Pinilla\".\nIn tutta la catena vi sono varie cascate di dimensioni e bellezza considerevoli, che ricevono centinaia di visitatori ogni anno. Le pi\u00f9 importanti sono la Ducha de los Alemanes nella valle de la Fuenfr\u00eda, i Chorros del Manzanares a ovest di La Pedriza, la Chorrera de Mojonavalle sul versante nord della Sierra de la Morcuera, il Chorro de Navafr\u00eda sul versante nordovest dei Monti Carpetani, le Cascate del Purgatorio nella zona alta della valle del Lozoya e la Chorrera de San Mam\u00e9s, sul versante sudest dei Monti Carpetani. La cascata pi\u00f9 alta della catena \u00e8 alta 80 metri ed \u00e8 chiamata Chorro Grande, situato 3\u00a0km a nordest di La Granja de San Ildefonso.\nL'acqua della Comunit\u00e0 di Madrid \u00e8 una delle migliori d'Europa grazie alle condizioni geologiche della Sierra de Guadarrama. Il gneiss ed il granito, le rocce pi\u00f9 abbondanti nella catena, liberano pochi minerali nell'acqua migliorandone la purezza.\nI bacini artificiali che si trovano all'interno della catena sono di piccolo volume per\u00f2 in gran numero. Sul versante segoviano i principali sono il lago di Peces, il lago di Revenga, il lago del Pont\u00f3n ed il lago del Pir\u00f3n. Sul versante madrileno i principali sono il lago del Tobar, il lago della Jarosa, il lago di Navacerrada ed il lago di Pinilla. Pi\u00f9 lontani dalle montagne, nella comunit\u00e0 di Madrid, ci sono tre bacini di maggiori dimensioni, il lago di Valmayor, il lago di Santillana e il lago del Pardo.\nLa diga del lago di El Villar fu la prima diga ad arco costruita al mondo.\nMonumenti e luoghi d'interesse.\nLa Sierra de Guadarrama ha una serie di valli e luoghi con un interesse speciale dal punto di vista ecologico e paesaggistico. Molti di questi luoghi vedono una grande affluenza di appassionati della montagna e turisti tutto l'anno grazie alla vicinanza dell'area metropolitana di Madrid. I luoghi che pi\u00f9 si distinguono a livello ecologico e geologico nella Sierra de Guadarrama sono il Parque Natural de Pe\u00f1alara e La Pedriza. Qui si presentano alcuni dei molti luoghi di interesse della catena:\nFlora e fauna.\nLa flora e fauna della Sierra de Guadarrama presenta una grande diversit\u00e0 di specie. Le specie animali e vegetali che abitano la catena costituiscono una sintesi tra le specie proprie di climi e paesaggi mediterranei, come le pianure della Meseta Centrale, e di specie proprie della montagna alpina e pirenaica. Nella catena ci sono pi\u00f9 di 1.280 specie animali differenti, di cui 13 sono in pericolo di estinzione, pi\u00f9 di 1.500 piante autoctone e trenta tipi di vegetazione distinti.\nFlora.\nOltre i 1.800 metri.\nI versanti di questa catena si trovano coperti, nel piano alpino (oltre i 1.800 metri), da pascoli di cervino sfruttati dall'allevamento estensivo che produce carne di eccellente qualit\u00e0 e certificata come \"Manzo del Guadarrama\". In questa zona abbondano anche arbusti tappezzanti di alta montagna, i pi\u00f9 abbondanti sono il citiso ed il ginepro tappezzante. Questi arbusti non crescono in altezza a causa del vento, che soffia molto forte per tutto l'anno. I pochi pini silvestri che si trovano a queste altitudini sono isolati e di scarsa altezza per il forte vento e le basse temperature. Le cime di questa catena sono isole ecologiche, dove ci sono specie proprie di latitudini molto pi\u00f9 alte e che sono sopravvissute all'ultima glaciazione.\nTra i 2.000 ed i 1.000 metri.\nNei piani subalpino e montano (tra i 2.000 e i 1.000\u00a0m) si incontrano alcuni dei migliori boschi naturali di pino silvestre (\"Pinus sylvestris L\") che esistono in Spagna, come quelli della Sociedad Belga de los Pinares del Paular a Rascafr\u00eda, sul versante madrile\u00f1o, e la pineta di Valsa\u00edn in provincia di Segovia. Quest'ultimo \u00e8 una delle poche foreste di propriet\u00e0 statale in Spagna (appartiene a Parques Nacionales), e che \u00e8 regolato dal XVIII secolo, venendo sfruttato da allora senza interruzione fino a oggi. Il pino silvestre \u00e8 decisamente la specie arborea pi\u00f9 diffusa sulla catena, anche se si possono incontrare anche zone boscose di pino nero (introdotto dall'uomo) e di pino laricio, e in forma pi\u00f9 isolata frassini e betulle. Tra gli arbusti rappresentativi di questa fascia climatica emergono le felci, i ginepri e le ginestre.\nSotto i 1.400 metri.\nAl di sotto delle pinete (ad un'altitudine minore di 1.400\u00a0m), il piano montano \u00e8 coperto da querceti di melojo (\"Quercus pyrenaica L\"), che in alcune occasioni invadono la zona di pinete causando problemi, dato che i melojos non possono essere tagliati in quanto specie protetta. Questi querceti si utilizzano per fornire di legna tutti i paesi della catena dividendo la ramaglia tra gli abitanti ogni stagione. Un'altra specie arborea che si pu\u00f2 incontrare a questa altitudine \u00e8 la betulla, che compare formando fitti boschi, e gli alberi frondosi sulle rive dei fiumi, che si osservano vicino ai corsi d'acqua. Al di sotto dei 900 metri appaiono i lecci, uno degli alberi pi\u00f9 caratteristici della Meseta Centrale. In questa fascia climatica, la diversit\u00e0 di specie arbustive \u00e8 maggiore che ad altitudini maggiori e varia molto in dipendenza dell'altitudine. Si possono trovare specie arbustive proprie del clima mediterraneo continentale.\nNella zona nord del versante nordovest abbondano i ginepri, che formano piccoli boschi. Nella zona pi\u00f9 sudoccidentale della catena, le formazioni forestali cambiano di specie; cos\u00ec i pini silvestri vengono sostituiti dai pini domestici (\"Pinus pinea L\"), mentre le querce vengono sostituiti da querce spagnole e lecci, per essere questa una zona pi\u00f9 bassa e con minori precipitazioni. Nelle pinete di Navafr\u00eda (zona nord del versante segoviano) si trovano una mezza dozzina di faggi, una specie poco frequente a queste latitudini, anche se in epoche pi\u00f9 fredde abbondavano nella catena.\nPinete della catena.\nIn queste montagne vi sono una serie di pinete eccezionali sia per dimensioni che per stato di conservazione. Questo \u00e8 dovuto in gran parte ad uno sfruttamento responsabile e organizzato. Queste masse arboree si estendono sui due versanti approssimativamente tra i 1.000 ed i 1.900 metri di altitudine. Alcune pinete scomparirono nel corso dei secoli per colpa di uno sfruttamento sproporzionato e mal controllato. Attualmente rimangono quelle che hanno avuto maggiore fortuna e alcune altre ripiantate nel corso del XX secolo. Cinque di questi grandi boschi naturali di pino silvestre sono i seguenti:\nFauna.\nLe specie animali presenti nella Sierra de Guadarrama rappresentano il 45% della fauna totale della Spagna ed il 18% di quella europea.\nIn questi ecosistemi vive una grande quantit\u00e0 e variet\u00e0 di fauna selvatica, e s'incontrano mammiferi come il cervo, il cinghiale, il capriolo, il daino, il tasso, vari mustelidi, il gatto selvatico, la volpe e la lepre; una grande quantit\u00e0 di uccelli acquatici nei laghi come quello di Santillana, e grandi rapaci come l'aquila imperiale o l'avvoltoio monaco, tra le principali. Le specie animali presenti nella catena rappresentano il 45% della fauna totale della Spagna ed il 18% di quella europea.\nBisogna notare l'esistenza di uccelli migratori che abitano temporaneamente la Sierra de Guadarrama. L'assiolo, il falco pecchiaiolo, il gruccione, il nibbio bruno, il nibbio reale, e numerose specie di Anatidae sono alcune di queste specie. All'inizio dell'autunno, le gru che hanno passato l'estate nel nord Europa attraversano i cieli di questa catena durante il viaggio verso le distese dell'Estremadura. Alla fine dell'inverno arrivano dall'Africa le cicogne e rapaci migratori. Alcune delle specie in pericolo d'estinzione che abitano questa catena sono l'aquila imperiale, la cicogna nera, l'avvoltoio monaco.\nProblemi ambientali.\nIl clima del centro della Penisola Iberica \u00e8 il clima mediterraneo continentale caratterizzato, in parte, dalla scarsit\u00e0 di precipitazioni durante l'estate. Per questo i boschi della Sierra de Guadarrama corrono un alto rischio di soffrire incendi forestali che tutte le estati si hanno in Spagna. Nell'agosto del 1999, sul versante est del Monte Abantos un pauroso incendio distrusse un'importante superficie forestale in cui oggi crescono nuovi esemplari di rimboschimento. Questo fu l'ultimo grande incendio sofferto dalla Sierra de Guadarrama fino ad oggi.\nUn altro grande problema ambientale a cui \u00e8 esposta questa catena \u00e8 la grande crescita urbanistica che si osserva in molti comuni del lato madrileno. Negli ultimi anni vi sono state molte polemiche per casi di speculazione edilizia in cui si costruiscono nuovi quartieri in spazi riqualificati, vale a dire, in spazi che erano anteriormente protetti. La creazione del parco nazionale aiuta a frenare l'avanzata delle citt\u00e0 nella Sierra de Guadarrama.\nTuttavia la stazione sciistica di Valcotos fu la prima in Europa ad essere smantellata per rigenerare lo spazio naturale del luogo dove si trovava.\nClima.\nLa Sierra de Guadarrama si trova in una zona caratterizzata da un clima mediterraneo continentale, con temperature che cambiano molto tra estate e inverno e dalle estati molto secche. In ogni caso, come in tutte le zone montuose, il clima di questa catena dipende notevolmente dall'altitudine, per cui bisogna differenziare le distinte zone climatiche.\nTra gli 800 e i 1.400 metri di altitudine, le precipitazioni annuali medie si situano tra 700 e 800\u00a0mm, e sono decisamente pi\u00f9 scarse d'estate. La temperatura media in questa zona \u00e8 di 10-11\u00a0\u00b0C, con massime estive di 28\u00a0\u00b0C e minime invernali di -6\u00a0\u00b0C. In questa fascia, le precipitazioni sono tipicamente sotto forma di neve tra i mesi di dicembre e febbraio, anche se vi sono sempre eccezioni, e la neve caduta rimane al suolo per poco pi\u00f9 di tre giorni dovuto alle temperature. In questa zona si trovano tutte le citt\u00e0 e paesi vicini alla catena e, pertanto, \u00e8 la pi\u00f9 soggetta alla pressione urbanistica.\nTra i 1.400 e i 2.000 metri di altitudine, le precipitazioni annuali medie sono di 900-1.000\u00a0mm, pi\u00f9 scarse d'estate e pi\u00f9 abbondanti salendo di quota. La temperatura media in questa zona \u00e8 di 8-9\u00a0\u00b0C, con massime estive di 25\u00a0\u00b0C e minime invernali di -8\u00a0\u00b0C. In questa fascia, le precipitazioni solitamente sono in forma nevosa tra i mesi di dicembre e aprile, con eccezioni, e la neve precipitata rimane al suolo in forma permanente durante l'inverno, rimanendo congelada per pi\u00f9 tempo sul versante nord.\nAl di sopra dei 2.000 metri di altitudine, le precipitazioni annuali medie si situano tra 1.200 e 2.500\u00a0mm, pi\u00f9 scarse d'estate e pi\u00f9 abbondanti salendo di quota. La temperatura media in questa zona \u00e8 di 6-7\u00a0\u00b0C, con massime estive di 22\u00a0\u00b0C e minime invernali di -12\u00a0\u00b0C. Le precipitazioni sono tipicamente sotto forma nevosa oltre gli 800\u00a0m nei mesi invernali, e oltre i 1.600\u00a0m in inverno e primavera, anche se queste sono tendenze medie. In questa fascia, le precipitazioni solitamente sono in forma nevosa tra i mesi di novembre e maggio, con eccezioni, e la neve precipitata rimane al suolo in forma permanente durante tutto l'inverno e gran parte della primavera.\nIn sintesi, il clima della Sierra de Guadarrama \u00e8 abbastanza umido, soprattutto rispetto alla Meseta Central, e in generale freddo, soprattutto al salire in altitudine. Sulle creste e sui picchi il vento \u00e8 solitamente molto intenso e le tormente nei dintorni sono pi\u00f9 frequenti che nella Meseta. Nonostante che la Sierra de Guadarrama si trovi in una zona con clima secco (450\u00a0mm/anno), le precipitazioni annuali superano i 1.200\u00a0mm.\nComunicazioni.\nPer la sua condizione di frontiera naturale, la Sierra de Guadarrama \u00e8 attraversata da importanti vie di comunicazione tra il nord e il sud della penisola. Al I secolo\u00a0d.\u00a0C. risale la strada selciata romana de la Fuenfr\u00eda che attraversa il passo omonimo. Parte dalla localit\u00e0 di Cercedilla e tuttora si pu\u00f2 salire al passo calpestando le sue pietre.\nQuesta strada porta a Segovia e continua verso il nord. Il puerto de la Fuenfr\u00eda fu sostituito a met\u00e0 del XVIII secolo dal puerto de Guadarrama o \"del Le\u00f3n\", utilizzato dalla strada statale VI che unisce Madrid ad A Coru\u00f1a, anche se esiste un altro valico per mezzo di gallerie per l'autostrada a pedaggio AP-6. Pi\u00f9 tardi si costruirono nuovi passi di montagna come il puerto de Navacerrada, valico della strada Madrid-Segovia, ed il puerto de Somosierra, attraversato dalla superstrada A-1 Madrid-Ir\u00fan. Ci sono anche resti di strade romane tra i comuni di Zarzalejo e Robledo de Chavela.\nLa Carretera de la Rep\u00fablica \u00e8 l'unica strada della catena la cui costruzione non si complet\u00f2 grazie alla pressione di gruppi ecologisti. Si cominci\u00f2 a costruirla negli anni 1930 ed i lavori terminarono durante la Seconda Repubblica (da cui il nome). Attualmente \u00e8 una pista forestale non asfaltata con tre punti panoramici che sale per la valle de la Fuenfr\u00eda fino al passo omonimo.\nLa catena \u00e8 attraversata dalle ferrovie di media velocit\u00e0 Madrid-\u00c1vila, Madrid-Segovia e Madrid-Burgos, che collegano Madrid con tutta la met\u00e0 nord della Spagna. Dal 22 dicembre 2007, il tunnel ferroviario di Guadarrama, lungo 28\u00a0km, il pi\u00f9 lungo di Spagna, e il viadotto Arroyo del Valle, situati presso Miraflores de la Sierra (Madrid), sono utilizzati dalla linea ferroviaria ad alta velocit\u00e0 Madrid-Segovia-Valladolid. \nEsiste un'altra linea ferroviaria nella catena, che non l'attraversa ma semplicemente la scala ed \u00e8 ad uso prettamente turistico. \u00c8 conosciuto come Ferrovia del Guadarrama e sale da Cercedilla, passa per il puerto de Navacerrada e termina al puerto de Cotos. \u00c8 l'unica linea a scartamento ridotto della RENFE, e per questo un caso speciale degno di nota.\nStoria.\nPreistoria.\nLa storia umana della Sierra de Guadarrama inizia nell'Et\u00e0 del Bronzo, in date che oscillano tra il 1400 ed il 1200 a.C. L'enclave dell'insieme ceramico di \"Los Aljibes\" situato nel La Pedriza indica l'interesse dell'essere umano per queste montagne. L'enclave, in cui si sono scoperte pitture rupestri, frammenti di stampi, pezzi di falce, punte di freccia e ritrovamenti metallurgici vicini sembra essere un rifugio-santuario, dato che sfrutta una cavit\u00e0 formata da due blocchi di granito, con aspetto di dolmen, che crea uno spazio rettangolare interno capace di ospitare varie persone.\nMedioevo.\nLa condizione di barriera naturale della catena ha fatto s\u00ec che queste montagne siano state scenario di importanti combattimenti in molti dei conflitti armati che ha sofferto la Spagna. Di fatto, costitu\u00ec la frontiera tra i regni cristiani a nord e musulmani al sud ai tempi della Reconquista, pi\u00f9 esattamente tra l'VIII secolo ed il 1085. In ricordo di quell'epoca possiamo oggi godere di splendidi esempi di citt\u00e0 medievali murate su entrambi i lati della catena, come Buitrago del Lozoya sul versante madrile\u00f1o o Pedraza su quello segoviano, di castelli come quello di Manzanares el Real e di torri difensive arabe come l'Atalaya de Torrelodones.\nDalla fondazione romana, alla citt\u00e0 di Segovia fu sempre associata la parte centrale di questa catena, dato che le appartenevano tutti i boschi ed i pascoli su entrambi i versanti. Tuttavia, dalla creazione della provincia di Madrid, date le necessit\u00e0 della Corte una volta installatasi nella citt\u00e0 di Madrid nel XVI secolo, si ripartirono i versanti tra le due province. Da allora la linea principale delle cime segn\u00f2 il limite tra la Castiglia del nord e del sud.\nEt\u00e0 Contemporanea.\nDurante la Guerra d'Indipendenza contro l'invasione francese, si combatt\u00e9 nel 1808 la battaglia di Somosierra sul passo omonimo, dove le truppe spagnole furono sconfitte dai lanceri polacchi al servizio di Napoleone; a memoria del fatto si eresse un monumento presso il passo. Allo stesso modo, durante la Guerra Civile Spagnola (XX secolo) la Sierra de Guadarrama fu un importante fronte che si mantenne per quasi tutto il conflitto, come mostrano le trincee e le casematte che ancora rimangono lungo la linea spartiacque.\nGuadarramismo.\nGrazie alle influenze del Centro Europa, a met\u00e0 del XIX secolo queste montagne furono il primo sito in Spagna dove si realizzarono attivit\u00e0 di conoscimento dell'ambiente naturale e di valorizzazione delle risorse naturali, non solo da un punto di vista economico e scientifico ma anche come risorsa educativa e di diffusione specialmente per gli abitanti della citt\u00e0. Sotto questo aspetto emerge il lavoro dell'Instituci\u00f3n Libre de Ense\u00f1anza, che all'inizio del XX secolo promosse un'assimilazione dei valori culturali dell'ambiente fisico madrileno, ispirando societ\u00e0, gruppi e riviste che promozionarono in particolare la Sierra, al punto che gi\u00e0 negli anni 1920 si discuteva l'opportunit\u00e0 di dichiararla Parque Nacional de Guadarrama, progetto che ha trovato nuovo impeto negli anni 2000. Naturalisti come Francisco Giner de los R\u00edos, Manuel Bartolom\u00e9 Coss\u00edo e Constancio Bernaldo de Quir\u00f3s, tra gli altri, furono fondamentali nella scoperta a livello scientifico e sportivo di queste montagne in quell'epoca. Il termine \"guadarramismo\" apparve in quegli anni, in cui la Sierra de Guadarrama smise di essere una catena sconosciuta al di fuori del mondo del settore primario.\nI primi spazi protetti.\nNel 1985 fu creato il Parco regionale dell'alto bacino del Manzanarre, che protegge una vasta superficie della catena che va dai Siete Picos fino al La Pedriza. Nel 1990 fu creato il Parque Natural de Pe\u00f1alara, di dimensioni decisamente minori rispetto al primo per\u00f2 con un livello di protezione pi\u00f9 elevato. Nonostante la creazione di questi spazi naturali, negli ultimi decenni del XX secolo numerose associazioni di cittadini ed ecologisti hanno iniziato a manifestare contro la pressione urbanistica a cui \u00e8 sottoposta la catena, specialmente sul versante madrile\u00f1o. All'inizio degli anni 2000 iniziarono le pratiche per la creazione del Parque Nacional de la Sierra de Guadarrama, una nuova zona protetta che coprir\u00e0 le zone alte della parte centrale della catena e La Pedriza. Secondo l'accordo sottoscritto dai governi della Comunit\u00e0 di Madrid e della Castiglia e Le\u00f3n nel novembre del 2009, quasi 20.000 ettari del parco apparterranno alla prima comunit\u00e0 autonoma e 12.500 alla seconda.\nCultura.\nPittura.\nI famosi cieli di Vel\u00e1zquez che fanno da sfondo ai ritratti di Filippo IV, il conte duca di Olivares o Il principe Baltasar Carlos a caccia, sono situati sopra le cime della Sierra de Guadarrama. Bisogna aspettare il paesaggismo del XIX secolo (Carlos de Haes) perch\u00e9 il tema della Sierra sia per s\u00e9 stesso il centro di interesse.\nLetteratura.\nDal Medioevo, compaiono riferimenti letterari alla catena. Queste montagne erano un passaggio obbligato per i viaggiatori, cos\u00ec come gli incontri con le famose \"serranas\", pastorelle rustiche di cui alcuni scrittori, come Juan Ruiz, Arciprete di Hita, riferiscono in maniera cruda, mentre altri scrittori in termini bucolici e italianizzanti, come \u00cd\u00f1igo L\u00f3pez de Mendoza, Marchese di Santillana, della famiglia Mendoza precedentemente citata. Poeti del XX secolo come Luis Rosales si ispirarono alle montagne per le loro composizioni.\nSulla Carretera de la Rep\u00fablica si sono costruiti punti panoramici con i nomi di Luis Rosales e Vicente Aleixandre come omaggio a questi scrittori che parlarono della catena nelle loro opere. Vicino a questa strada c'\u00e8 un orologio solare in omaggio a Camilo Jos\u00e9 Cela. Tra il puerto de Guadarrama e La Pe\u00f1ota si trova la Pe\u00f1a del Arcipreste de Hita, una parete granitica dichiarata Monumento Naturale di Interesse Nazionale dove \u00e8 stato scolpito nella roccia un testo in ricordo dello scrittore.\nTra gli scrittori nati nella Sierra de Guadarrama, vale la pena evidenziare il poeta Luis Felipe Vivanco (San Lorenzo de El Escorial, 1907-Madrid, 1975) e il drammaturgo Jacinto Benavente (Galapagar, 1866-1954), che ricevette il Premio Nobel per la Letteratura nel 1922.\nArchitettura popolare.\nL'architettura popolare che si \u00e8 sviluppata nella Sierra de Guadarrama ha come principale caratteristica l'uso del granito nelle facciate. Questo tipo di roccia, nella sua variet\u00e0 gneiss, \u00e8 molto abbondante nella zona e il suo sfruttamento \u00e8 stato molto intenso per secoli. \u00c8 anche frequente trovare facciate bianche in mattoni nascosti da zoccoli di pietra. L'uso di tetti inclinati con tegole arabe di ceramica e spioventi di legno \u00e8 anch'esso molto comune, cos\u00ec come la presenza di balconi nelle case grandi. La struttura portante \u00e8 in legno e nel nord del versante madrile\u00f1o della catena vi sono esempi di costruzioni in ardesia, un materiale usato tanto nei tetti come nelle facciate. Questo \u00e8 dovuto all'abbondanza di ardesia nella vicina Sierra de Ayll\u00f3n. Altre caratteristiche dell'architettura popolare della catena sono l'uso di piccole aperture per fronteggiare il freddo, l'utilizzo di uno o due piani e la condivisione dello spazio tra l'abitazione e le dipendenze destinate al bestiame. I muretti di pietra che delimitano pascoli e orti caratterizzano il paesaggio che circonda i paesi.\nMolte stazioni ferroviarie dei comuni di montagna, come quelle di Alpedrete e Cercedilla, conservano questa architettura, cos\u00ec come numerose case unifamiliari dell'inizio del XX secolo. Vi sono paesi con centro storico ben conservato che mostrano questa architettura di montagna in modo eccezionale. Alcuni di questi paesi sono Peguerinos (\u00c1vila), Buitrago del Lozoya (Madrid) e Pedraza (Segovia).\nCostruzioni ed edifici di interesse.\nIl paesaggio che offre la catena, il clima mite in estate e, soprattutto, i 60\u00a0km che la separano da Madrid sono i motivi per cui i re ed i potenti decisero di costruire edifici e strutture rilevanti per secoli. La condizione di barriera naturale fece s\u00ec che la catena fosse un sito propizio per costruire castelli e fortezze difensive, come testimoniano le torri di guardia di origine araba e cristiana che si possono osservare intorno a queste montagne. Allo stesso modo fece da barriera per l'architettura e l'arte romanica. Questo stile si svilupp\u00f2 solo sul lato nord della catena perch\u00e9 il versante sud fu abitato dagli arabi fino al XII secolo. Si possono osservare molte chiese romaniche in provincia di Segovia, ai piedi delle montagne. Il paesaggio che offre la catena fu sfruttato dai monaci certosini nella costruzione del monastero di El Paular.\nGli edifici e le strutture pi\u00f9 importanti vengono qui descritti in ordine cronologico:\nFolclore.\nNei paesi della catena si conservano ancora una serie di tradizioni e festeggiamenti che hanno una lunga storia. L'inverno \u00e8 la stagione con meno feste per motivi climatici. Tuttavia, in vari paesi si celebrano ancora in queste date le corridas de cintas, che costituiscono una testimonianza degli antichi combattimenti tra galli. Il ciclo di primavera inizia con la celebrazione della Settimana Santa, che in tutti i paesi assume un marcato carattere redentore. Successivamente si celebrano molti pellegrinaggi in onore alla primavera ed all'estate. Il raccolto \u00e8 il motivo per cui si celebrano le feste patronali. Varie cerimonie religiose e profane si combinano per dare diversit\u00e0 al folclore della montagna.\nCon l'arrivo dei nuovi modi di vita, alcune feste sono andate perdendosi. Per evitarlo, vi sono numerose associazioni culturali e confraternite che mantengono vive queste tradizioni. I vaccari di entrambi i lati della catena si riunivano per chiacchierare e dividere le scarse provviste in alta montagna, tradizione che si mantiene come pellegrinaggio al puerto de Malagosto, luogo in cui, da pi\u00f9 di cinquanta anni, ogni prima domenica d'agosto si riuniscono i paesani di entrambi i versanti dei Monti Carpetani.\nLeggende.\nNella Sierra de Guadarrama si sono generate molte leggende, come quella del La Mujer Muerta (la donna morta), il cane nero di El Escorial e La Dama de la Cruz Verde, tra le altre. Qui si narrano alcune leggende:\nCinema.\nQueste montagne sono state scenario di vari film di produzione spagnola e straniera. In numerose occasioni le pinete sono state utilizzate per ambientare luoghi del nord della Spagna e del centro Europa, come in \"Le crociate - Kingdom of Heaven\" e in \"Il labirinto del fauno\". Tuttavia, nella zona sud della Sierra del Hoyo si trovano i resti di alcuni antichi set cinematografici dove si girarono, nei decenni degli anni 1960 e anni 1970, molti film del sottogenere spaghetti western (tra cui \"Per un pugno di dollari\").\nUno dei primi lungometraggi girati in queste montagne fu il film spagnolo \"Marcellino pane e vino\", del 1955, che ha per scenario le pinete di El Espinar. Questo film vinse l'Orso d'oro al Festival di Berlino. Nell'ultima scena del film \"Per un pugno di dollari\" di Clint Eastwood, girata nel 1961, appare El Picazo, una montagna della Sierra del Hoyo. Nella tenuta di El Pendolero della Sierra del Hoyo, il regista spagnolo Carlos Saura ambient\u00f2 due dei suoi film pi\u00f9 conosciuti, \"Anna e i lupi\" (1972) ed il sequel \"Mam\u00e0 compie 100 anni\" (1979). Una grande produzione britannica con alcune scene girate nei Montes de Valsa\u00edn nel 2005 \u00e8 \"Le crociate - Kingdom of Heaven\", con Orlando Bloom come uno degli attori protagonisti. Nelle pinete di El Espinar e della valle del r\u00edo Moros si girarono quasi tutte le scene di \"Il labirinto del Fauno\", il film spagnolo con maggiori incassi della storia.\nUtilizzo umano.\nSettore primario.\nCome zona di montagna, lo sfruttamento agricolo si vede ridotto alle zone piane del pedemonte, essendo pi\u00f9 importante il settore forestale (e incluso di ricerca in ingegneria forestale nel monte Abantos), e soprattutto l'allevamento, per carne e per le corride. Per promozionare l'uso sostenibile dell'allevamento in un ambiente fragile, si cre\u00f2 l'IGP \"Carne della Sierra de Guadarrama\" in un territorio delimitado, utilizzando esemplari di razze selezionate -avilena, charolaise e limousine- in regime estensivo e alimentati a base di erbe naturali, per la cui scarsezza in determinate epoche dell'anno sono integrati con cereali. La restrizione riguarda anche i 120 produttori autorizzati nel 2004 per vendere la \"Carne della Sierra de Guadarrama\". Lo sfruttamento dei boschi di pino silvestre per produrre legname \u00e8 un'altra attivit\u00e0 tipica della catena. \nLa Sierra de Guadarrama, in particolare la valle de Valsa\u00edn, viene sfruttata per produrre legname, che viene esportato a paesi come la Germania.\nSettore secondario.\nIl settore secondario \u00e8 il meno sviluppato nei comuni vicini alla catena. Essendo localit\u00e0 con popolazione scarsa e con pochi capitali, l'industria non si \u00e8 particolarmente sviluppata. Solamente nei comuni pi\u00f9 grandi come Guadarrama, El Escorial, Collado Villalba e Segovia vi sono attivit\u00e0 industriali rilevanti per l'economia della zona.\nSettore terziario.\nIl settore terziario \u00e8 il pi\u00f9 dinamico attualmente. Inizi\u00f2 ad assumere rilevanza nella seconda met\u00e0 del XX secolo, quando la Sierra de Guadarrama si svilupp\u00f2 come centro turistico di rilevanza regionale. Gli alberghi ed i ristoranti sono sempre pi\u00f9 numerosi nei comuni e nei centri turistici della catena. Allo stesso modo si distinguono le attivit\u00e0 collegate agli sport e alle attivit\u00e0 di montagna, come le stazioni sciistiche, le passeggiate a cavallo, gli sport nautici, ecc.\nZone protette.\nCi sono tre riserve naturali nella catena che salvaguardano tre delle zone pi\u00f9 pregiate e che hanno maggiore pressione da parte dei visitatori. Allo stesso modo si stanno definendo altre due zone protette che avranno una grande superficie, un parco nazionale sul versante madrile\u00f1o e un parco regionale sul versante castigliano-leonese. Le riserve naturali sono:\nTurismo.\nLa Sierra de Guadarrama offre molte possibilit\u00e0 per praticare moltissimi sport di montagna, dall'escursionismo al paracadutismo. La vicinanza a Madrid (60\u00a0km) e a citt\u00e0 periferiche fa s\u00ec che disponga di un gran numero di sentieri in stato abbastanza buono, varie zone per la ricreazione ed il riposo, e tre stazioni sciistiche. Questa catena \u00e8 stata scenario della formazione e apprendimento di sciatori, scalatori, alpinisti e ciclisti famosi originari di Madrid e Segovia.\nSentieri.\nVi sono sentieri segnati e in buono stato presso Robledo de Chavela e Valdemaqueda, sul Monte Abantos, nella zona dei passi di Guadarrama, Navacerrada, la Morcuera e Navafr\u00eda, Nelle valli della Fuenfr\u00eda, del r\u00edo Moros, della Barranca, di Navalmedio, di Valsa\u00edn e del Lozoya, nel Parque Natural de Pe\u00f1alara e nel La Pedriza, oltre ad altri luoghi.\nMolti di questi sentieri sono segnalati ed hanno aree per il riposo con barbeque, panche e tavoli. Quasi tutti i sentieri non presentano difficolt\u00e0 rilevanti in primavera, estate e autunno. In inverno, i sentieri al di sopra dei 1.600 metri hanno un livello di difficolt\u00e0 di alta montagna, dato che a queste altitudini abbondano i canyon, le zone ghiacciate e il tempo cambia molto rapidamente, per cui \u00e8 necessario un buon equipaggiamento. Bisogna anche segnalare che oltre i 1.600 metri, in inverno e all'inizio della primavera, lo spessore della neve suole superare il metro.\nPer la catena passano quattro sentieri di Gran Recorrido, il GR-10, il GR-10.1, il GR-88 e il GR-124. Vi sono anche trenta sentieri classificati come Peque\u00f1o Recorrido che percorrono completamente determinate zone della catena, come per esempio il sentiero circolare del La Pedriza (PR-M-1) e quello del La Mujer Muerta (PR-M/SG-4). Vi sono due sentieri di carattere culturale percorsi per ragioni storiche e monumentali. Uno di essi \u00e8 una variante del Camino de Santiago che passa per la strada selciata romana de la Fuenfr\u00eda, mentre l'altro \u00e8 la Ruta Imperial de la Comunidad de Madrid, che percorre sentieri utilizzati da Filippo II nel XVI secolo per raggiungere il Monastero dell'Escorial.\nIl puerto de Navacerrada (1.858\u00a0m), oltre ad essere una stazione sciistica, \u00e8 un luogo molto frequentato da famiglie ed escursionisti perch\u00e9 costituisce un centro di ricreazione familiare ed \u00e8 il punto di partenza di molti sentieri di alta montagna. Al passo vi sono alberghi, ristoranti, scuola e noleggio di sci, un ambulatorio medico, una chiesa ed una caserma. La stazione ferroviaria, gli autobus ed un ampio parcheggio facilitano l'accesso, anche se in molti fine settimana collassa per la grande affluenza di visitatori.\nUn altro centro di alpinismo molto importante di queste montagne \u00e8 il puerto de Cotos (1.830\u00a0m). A questo sito si pu\u00f2 arrivare in treno (stazione di Cotos), in auto e in autobus di linea che parte dalla stazione di Moncloa (Madrid). Dispone di un ampio parcheggio che nei giorni festivi \u00e8 spesso pieno. Al passo vi sono un ristorante e l'edificio del Club Alpino Espa\u00f1ol. Da Cotos partono sentieri che si addentrano nel Parque Natural de Pe\u00f1alara e costituisce un grande centro di montagna per la famiglia.\nSci.\nLe tre stazioni sciistiche di questa catena non sono molto grandi per\u00f2 presentano un'ampia offerta di servizi. La pi\u00f9 antica \u00e8 quella del puerto de Navacerrada, situata presso il passo. Dispone di piste integrate in boschi di pino silvestre, una scuola di sci, vari alberghi e ristoranti. Un'altra \u00e8 la stazione di Valdesqu\u00ed, situata sul lato nord della Cuerda Larga, nella valle compresa tra la Bola del Mundo (Alto de Guarramillas) e il Valdemart\u00edn. Questa \u00e8 la stazione pi\u00f9 frequentata, la pi\u00f9 grande, e quella in cui la neve rimane per pi\u00f9 tempo. Il 1\u00ba dicembre del 2007 si inaugur\u00f2 il Centro de esqu\u00ed n\u00f3rdico Navafr\u00eda, una stazione di sci nordico situata presso il puerto de Navafr\u00eda. Fino al 1998 c'era un'altra piccola stazione al puerto de Cotos, chiamata Valcotos, oggi smantellata. Alcune delle piste in disuso possono essere utilizzate oggi per praticare lo sci di fondo.\nLe stazioni sciistiche della Sierra de Guadarrama, cos\u00ec come tutte quelle del Sistema Centrale, non sono grandi come quelle dei Pirenei o delle Alpi. Questo \u00e8 dovuto al fatto che al di sopra della quota a cui la neve si mantiene per tutto l'inverno, che varia tra i 1.500 ed i 1.700 metri, non c'\u00e8 una grande superficie sfruttabile per la costruzione di piste e installazioni per lo sci.\nArrampicata ed altri sport.\nL'arrampicata \u00e8 uno sport molto praticato in queste montagne. La maggior parte degli scalatori madrile\u00f1i e segoviani importanti impararono a scalare sulle pareti rocciose di queste montagne. Il miglior sito \u00e8 La Pedriza, che ha pi\u00f9 di 2.000 vie attrezzate di livelli differenti. In questo sito abbondano le pareti granitiche ed \u00e8 il luogo pi\u00f9 frequentato dagli scalatori. Una delle migliori pareti \u00e8 la parete sud dell'El Yelmo perch\u00e9 \u00e8 la pi\u00f9 alta e particolarmente liscia. Altri luoghi dove praticare la scalata sono il circo de Pe\u00f1alara, dove ci sono molte pareti di pi\u00f9 di 300 metri di altezza, la Sierra de La Cabrera, dove vi sono molte vie sui massi granitici, e la parte meridionale della cima del La Maliciosa.\nIn estate le numerose piscine naturali, artificiali, e le pozze situate in fiumi e torrenti della catena sono molto frequentate dai bagnanti, arrivando al pienone in determinati giorni. Una delle piscine naturali pi\u00f9 grandi e popolari \u00e8 quella di Las Presillas, situata sul fiume Lozoya nei pressi del Monastero del Paular. Nelle valli della Fuenfr\u00eda, del r\u00edo Moros e nel La Pedriza ci sono altre famose piscine e pozze. Molti club di escursionismo e sport offrono in queste montagne attivit\u00e0 equestri, quad e sport acquatici.\nAlloggi e rifugi.\nVi sono molte camere di hotel nella Sierra de Guadarrama grazie al fatto che la domanda \u00e8 aumentata considerevolmente nella seconda met\u00e0 del XX secolo. Vi sono alberghi, pensioni, ostelli della giovent\u00f9, case rurali e campeggi. Al puerto de Navacerrada (1.858\u00a0m) vi sono alberghi e ostelli, cos\u00ec come nei comuni situati ai piedi della catena, come Cercedilla, Los Molinos, Guadarrama, Miraflores de la Sierra, Lozoya, La Granja de San Ildefonso, Los \u00c1ngeles de San Rafael, Rascafr\u00eda e Manzanares el Real. Vicino alla catena vi sono undici campeggi:\nD'altra parte, la grande affluenza di escursionisti alla Sierra de Guadarrama ha reso possibile la creazione di vari rifugi. Cinque di essi sono custoditi e sono situati presso il Pe\u00f1alara, la Cuerda Larga e la zona alta della valle del Lozoya. I rifugi sono i seguenti:\nOltre ai rifugi custoditi ve ne sono altri incustoditi, che tuttavia si trovano in buono stato di conservazione e pulizia grazie al rispetto da parte degli escursionisti che li usano. Sul massiccio di Pe\u00f1alara vi sono due bivacchi con queste caratteristiche: sul versante segoviano il Rifugio Majada Hambrienta e su quello madrileno il Rifugio Zabala, entrambi di ridotte dimensioni. Un altro bivacco si trova in cima al Cerro de la Camorca a 1.814\u00a0m, nel comune di San Ildefonso."}
{"id": "2720773", "revid": "1442080", "url": "https://it.wikipedia.org/wiki?curid=2720773", "title": "Bank Austria Tennis Trophy 2007 - Singolare", "text": "Il singolare del Bank Austria Tennis Trophy 2007 \u00e8 stato un torneo di tennis facente parte dell'ATP Tour.\nIvan Ljubi\u010di\u0107 era il detentore del titolo, ma ha perso nei quarti contro Andreas Seppi.\nNovak \u0110okovi\u0107 ha battuto in finale 6\u20134, 6\u20130, Stanislas Wawrinka."}
{"id": "2720775", "revid": "239447", "url": "https://it.wikipedia.org/wiki?curid=2720775", "title": "FC Wacker Innsbruck", "text": ""}
{"id": "2720776", "revid": "110157", "url": "https://it.wikipedia.org/wiki?curid=2720776", "title": "Museo cantonale di storia naturale di Lugano", "text": "Il Museo cantonale di storia naturale di Lugano \u00e8 attualmente il polo pi\u00f9 importante del Canton Ticino nei campi della mineralogia e petrografia, paleontologia, geologia, zoologia dei vertebrati, zoologia degli invertebrati, botanica e micologia.\nStoria.\nCon il nome di \"Gabinetto di storia naturale\", il museo nacque nel 1853 presso il liceo di Lugano da un'idea e da una parte delle collezioni del politico e naturalista Luigi Lavizzari come progetto per un eventuale \"museo patrio\". In seguito a donazioni e acquisizioni, all'inizio del Novecento si potevano contare nelle sue teche pi\u00f9 di 10.000 pezzi. Nel 1904 la raccolta venne trasferita nell'attuale sede del Liceo.\nIl 1979 segn\u00f2 una data importante per il museo: dopo aver raggiunto i 100.000 reperti, venne aperto al pubblico come esposizione permanente e le sue competenze furono ampliate per comprendere anche gli aspetti della ricerca e della protezione naturalistica. Nel 1990, con la creazione dell'Ufficio della natura e del paesaggio, gli vennero affidati i seguenti compiti: ricerca, conservazione, documentazione, divulgazione, formazione e consulenza.\nAttualmente, su una superficie espositiva di 1100 m2, vi trovano posto oltre mezzo milione di reperti.\nEsposizione.\nGran parte dell'esposizione \u00e8 occupata da ricostruzioni dei biotopi locali e vi trova posto anche una vetrina contenente gli animali scomparsi dal Canton Ticino.\nI temi in mostra riguardano pure la micologia e la mineralogia, con 13 vetrine dedicate a pietre e minerali autoctoni.\nDi grande interesse \u00e8 la sezione dedicata ai resti fossili locali, che partono dal periodo Carbonifero passando per il Triassico (come i fossili del Monte San Giorgio, quando il territorio ticinese era in gran parte sommerso dall'oceano Tetide), il Giurassico, il Cretaceo, per finire con reperti dell'epoca del Pliocene e del pi\u00f9 recente periodo Quaternario."}
{"id": "2720781", "revid": "838137", "url": "https://it.wikipedia.org/wiki?curid=2720781", "title": "Bank Austria Tennis Trophy 2007 - Doppio", "text": "Il doppio del Bank Austria Tennis Trophy 2007 \u00e8 stato un torneo di tennis facente parte dell'ATP Tour.\nPetr P\u00e1la e Pavel V\u00edzner erano i detentori del titolo, ma Vizner non ha partecipato.\nPala ha fatto coppia con David \u0160koch, ma ha perso nel 1\u00ba turno contro Juan Ignacio Chela e Fernando Gonz\u00e1lez.\nMariusz Fyrstenberg e Marcin Matkowski hanno battuto in finale 6\u20134, 6\u20132, Tomas Behrend e Christopher Kas."}
{"id": "2720787", "revid": "363629", "url": "https://it.wikipedia.org/wiki?curid=2720787", "title": "Medaglia di Crimea (Impero Ottomano)", "text": "La medaglia della Guerra di Crimea \u00e8 una decorazione militare conferita dal sultano Abdul Mejid I dell'Impero Ottomano al personale alleato coinvolto nella Guerra di Crimea del 1854-56. \nVenne coniata in tre versioni, per le differenti nazionalit\u00e0 dei soldati cui era destinata: inglesi, francesi e sardo-piemontesi."}
{"id": "2720789", "revid": "767487", "url": "https://it.wikipedia.org/wiki?curid=2720789", "title": "Dalla Terra alla Luna (film 1958)", "text": "Dalla Terra alla Luna (\"From the Earth to the Moon\") \u00e8 un film di fantascienza del 1958, diretto da Byron Haskin. \u00c8 una trasposizione cinematografica del romanzo \"Dalla Terra alla Luna\" (\"De la Terre \u00e0 la Lune, trajet direct en 97 heures 20 minutes\") del 1865 di Jules Verne."}
{"id": "2720790", "revid": "223320", "url": "https://it.wikipedia.org/wiki?curid=2720790", "title": "Assalonne (figlio di Davide)", "text": ""}
{"id": "2720791", "revid": "4175", "url": "https://it.wikipedia.org/wiki?curid=2720791", "title": "Serie A 1966-1967 (rugby a 15)", "text": "La serie A 1966-67 fu il 37\u00ba campionato nazionale italiano di rugby a 15 di prima divisione.\n a girone unico e fu deciso allo spareggio, in quanto vide appaiate al primo posto in classifica due compagini, le e .\nL'incontro, disputatosi a Roma, vide prevalere con il punteggio di 6-0 gli abruzzesi che divennero il nono club a figurare nell'albo d'oro del campionato italiano.\nLe squadre retrocesse furono e , che solo la stagione precedente erano state promosse dalla serie inferiore."}
{"id": "2720794", "revid": "1097011", "url": "https://it.wikipedia.org/wiki?curid=2720794", "title": "Stockholm Open 2007 - Singolare", "text": "Il singolare del Stockholm Open 2007 \u00e8 stato un torneo di tennis facente parte dell'ATP Tour.\nJames Blake era il detentore del titolo, ma ha perso in semifinale contro Thomas Johansson.\nIvo Karlovi\u0107 ha battuto in finale 6\u20133, 3\u20136, 6\u20131, Thomas Johansson."}
{"id": "2720797", "revid": "339392", "url": "https://it.wikipedia.org/wiki?curid=2720797", "title": "Cube (I Cavalieri dello zodiaco)", "text": ""}
{"id": "2720799", "revid": "838137", "url": "https://it.wikipedia.org/wiki?curid=2720799", "title": "Stockholm Open 2007 - Doppio", "text": "Il doppio del Stockholm Open 2007 \u00e8 stato un torneo di tennis facente parte dell'ATP Tour.\nPaul Hanley e Kevin Ullyett erano i detentori del titolo, ma hanno perso in semifinale contro Arnaud Cl\u00e9ment e Micha\u00ebl Llodra.\nJonas Bj\u00f6rkman e Maks Mirny hanno battuto in finale 6\u20134, 6\u20134, Arnaud Cl\u00e9ment e Micha\u00ebl Llodra."}
{"id": "2720803", "revid": "1305772", "url": "https://it.wikipedia.org/wiki?curid=2720803", "title": "Birsk", "text": "Birsk (in baschiro \"B\u00f6r\u00f6\") \u00e8 una citt\u00e0 della Russia europea centro-orientale (Repubblica Autonoma della Baschiria).\nSorge nel pedemonte uraliano meridionale, sulla sponda destra del fiume Belaja poco lontano dalla confluenza dell'affluente Bir', 102\u00a0km a nord della capitale Ufa.\n\u00c8 il capoluogo amministrativo del \"rajon\" Birskij."}
{"id": "2720804", "revid": "1318658", "url": "https://it.wikipedia.org/wiki?curid=2720804", "title": "Macrociclo", "text": "Un macrociclo, come definito dalla IUPAC, \u00e8 \"una macromolecola ciclica o una porzione ciclica macromolecolare di una molecola\". Nella letteratura chimica, i chimici organici tendono a considerare essere un macrociclo una molecola contenente un anello di sette o pi\u00f9 atomi. Nella chimica di coordinazione generalmente si definisce un macrociclo pi\u00f9 strettamente come una molecola ciclica con tre o pi\u00f9 potenziali atomi donatori che possono stabilire un legame coordinativo con un centro metallico.\nI macrocicli sono molto diffusi in natura e tra gli esempi pi\u00f9 noti si possono citare la porfirina, la clorina e la corrina presente nella vitamina B12.\nDescrizione.\nEffetto macrociclo.\nL'effetto macrociclico fu scoperto nel 1969. La chimica di coordinazione studia i macrocicli con tre o pi\u00f9 potenziali atomi donatori in anelli con pi\u00f9 di nove atomi, dato che questi composti hanno spesso un legame forte e specifico con i metalli. Questa propriet\u00e0 di coordinazione delle molecole macrocicliche \u00e8 definita effetto macrociclo. In sostanza consiste in un caso specifico di effetto chelante: \"complessi di ligandi bidentati e polidentati sono pi\u00f9 stabili rispetto a quelli con ligandi monodentati di simile forza (o simili atomi donatori).\" Un macrociclo possiede atomi donatori disposti in posizioni pi\u00f9 fisse e perci\u00f2 c'\u00e8 un minore effetto entropico nell'energia di legame dei macrocicli rispetto ai ligandi monodentati o bidentati con un uguale numero di atomi donatori. Quindi l'effetto macrociclo afferma che i \"complessi di ligandi macrociclici sono pi\u00f9 stabili di quelli con ligandi polidentati lineari di simile forza (o simili atomi donatori).\" Lo stesso pu\u00f2 essere detto per i macrocicli multiciclici, o criptandi, essendo agenti complessanti pi\u00f9 forti (effetto criptando).\nSintesi.\nI macrocicli sono generalmente sintetizzati a partire da molecole pi\u00f9 piccole, solitamente lineari. Per creare un anello \u00e8 possibile sfruttare sia reazioni intermolecolari, dove due pi\u00f9 molecole reagiscono tra loro per formare un anello, sia reazioni intramolecolari, in cui la molecola reagisce con se stessa per formare la struttura ciclica. Per evitare concomitanti reazioni di polimerizzazione \u00e8 necessario lavorare con soluzioni altamente diluite, il che implica un utilizzo di grandi quantit\u00e0 di solvente e fornisce rese basse.\nPer ovviare a questi inconvenienti e ottenere elevate rese ad alte concentrazioni, si preferisce procedere alla sintesi a stampo. Questa metodica sfrutta l'effetto sulla geometria dovuto alla presenza di un metallo di transizione presente in un complesso, che in questo modo \u00e8 in grado di favorire sia la reazione intramolecolare che quella intermolecolare."}
{"id": "2720808", "revid": "28762863", "url": "https://it.wikipedia.org/wiki?curid=2720808", "title": "Halo Reach", "text": ""}
{"id": "2720811", "revid": "767487", "url": "https://it.wikipedia.org/wiki?curid=2720811", "title": "Bix (film 1991)", "text": "Bix titolo completo Bix - Un'ipotesi leggendaria \u00e8 un film del 1991 diretto da Pupi Avati, basato sulla biografia del jazzista Bix Beiderbecke.\nFu presentato in concorso al 44\u00ba Festival di Cannes.\nTrama.\nNew York, ottobre 1931: due mesi dopo la morte di Bix Beiderbecke, suo fratello Burnie arriva in citt\u00e0 per conoscere Liza, colei che doveva essere la futura sposa del fratello. Le ricerche nell'ambiente dove lavorava Bix lo portano al violinista italo-americano Joe Venuti, unico vero amico del trombettista e per questo l\u2019unico a sapere la verit\u00e0 ed a conoscere l'identit\u00e0 della ragazza. Venuti, nonostante l'esitazione iniziale, decide di aiutarlo nella ricerca: contatta la ragazza e la convince a seguirlo nella citt\u00e0 natale del trombettista, Davenport, esaudendo cos\u00ec il desiderio della mamma di Bix, smaniosa di conoscerla.\nDurante il lungo viaggio in treno, si scopre che Liza non ha mai conosciuto Bix; Venuti ne approfitter\u00e0 per raccontarle, oltre al modo con il quale Bix \u00e8 entrato in contatto con lei, anche la breve ma intensa vita del suo amico, da quando lo conobbe per caso mentre cercava di ottenere un ingaggio nell'orchestra di Jean Goldkette, sfumato perch\u00e9 non era capace di leggere la musica, al successo arrivato con le sue performance nell'orchestra di Frank Trumbauer il quale, nonostante il carattere un po' particolare, lo prese sotto la sua ala protettiva, alla sua prematura fine, arrivata a soli 28 anni per alcolismo.\nProduzione.\nRiprese.\nPur essendo un film italiano, \u00e8 completamente ambientato e girato negli USA, negli stessi luoghi nei quali visse Bix, compresa la sua casa natale situata a Davenport nello stato dello Iowa, che il regista Avati, assieme al fratello Antonio, ha appositamente acquistato e restaurato. L'edifcio \u00e8 stato utilizzato in seguito come location per un altro film del regista, Il nascondiglio, girato nel 2007 e sempre ambientato a Davenport.\nColonna sonora.\nIl film si caratterizza per le splendide musiche jazz. Ne fanno parte pezzi musicali in voga in quell'epoca, rieseguiti da musicisti moderni ma rispettando gli standard musicali originali."}
{"id": "2720813", "revid": "228587", "url": "https://it.wikipedia.org/wiki?curid=2720813", "title": "Show da F\u00e9", "text": "Show da F\u00e9 \u00e8 un programma televisivo brasiliano presentato da R. R. Soares, della Chiesa Internazionale della Grazia di Dio. Ha come produttore esecutivo la giornalista Graziela Guerra. Vai in onda dal luned\u00ec al sabato in prima serata su Rede Bandeirantes."}
{"id": "2720817", "revid": "1718925", "url": "https://it.wikipedia.org/wiki?curid=2720817", "title": "Olimpia Rossi Savio", "text": "Biografia.\nLa baronessa Olimpia Savio di Bernsteil fu, fino allo spostamento della capitale a Firenze, una delle signore pi\u00f9 note di Torino.\nIl padre, Giovanni Battista Rossi, fu direttore del Collegio Reale delle province di Torino, e mor\u00ec il 22 febbraio 1860; la madre fu Jos\u00e9phine Ferrero di Biella.\nFino a sedici anni, la sua educazione fu, come quella delle sue coetanee nobili, improntata allo studio dei classici francesi, dalla storia sacra e dalla storia di Francia, non delle lettere italiane.\nPoetessa e scrittrice, curava uno dei salotti pi\u00f9 noti e frequentati di Torino. Quel mondo \u00e8 stato descritto dalla Rossi in un diario che permette di conoscere da vicino le ansie, le gioie e le aspirazioni che accompagnarono la sua generazione dalla provinciale Torino d'inizio secolo alla Torino capitale d'Italia. Oltre al diario ha lasciato un carteggio in cui dialoga con molti personaggi italiani di rilievo.\nNel 1909 il discendente di casa Savio, il barone Federico Savio, dava incarico a Raffaello Ricci di ricavare un libro dalla ingente mole degli scritti da lei lasciati: il risultato furono le \"Memorie\" della baronessa Olimpia Savio, in due volumi, edito a Milano dai Fratelli Treves nel 1911.\nDei nove volumi che costituivano il diario, oltre al carteggio e le lettere dei figli Alfredo (1838-1860) ed Emilio (1837-1861), ufficiali d'artiglieria morti nelle guerre risorgimentali, molte cose non sono state pubblicate, ma il libro fornisce egualmente notizie utili e di prima mano della Torino del XIX secolo."}
{"id": "2720822", "revid": "287204", "url": "https://it.wikipedia.org/wiki?curid=2720822", "title": "Roma-Napoli-Roma", "text": "La Roma-Napoli-Roma, conosciuta anche come \"Corsa del XX settembre\" oppure \"Gran Premio Ciclomotoristico delle Nazioni\", \u00e8 stata una corsa in linea (19 edizioni) e una corsa a tappe (19 edizioni) maschile di ciclismo su strada, che si svolse nell'Italia meridionale, a cavallo fra Lazio e Campania, dal 1902 al 1961.\nStoria.\nLa corsa ebbe tre diverse denominazioni: \"Roma-Napoli-Roma\" dal 1902 al 1914 e dal 1928 al 1954, \"Corsa del XX Settembre\" dal 1919 al 1927 e \"Gran Premio Ciclomotoristico\" dal 1955 al 1961. Si svolse per 19 edizioni come corsa in linea (1902-1907, 1912, 1914, 1920-1929, 1934) e per altre 19 edizioni come corsa a tappe (1908-1911, 1913, 1919, 1930, 1950-1961).\nCostante Girardengo fu il plurivincitore della competizione con cinque vittorie (di cui tre consecutive); a seguire Giovanni Gerbi e Dario Beni con tre successi, Fiorenzo Magni, Bruno Monti e Louis Bobet con due. \nAlbo d'oro.\n\"Aggiornato all'edizione 1961.\"\nStatistiche.\nVittorie per nazione.\n\"Aggiornato all'edizione 1961.\""}
{"id": "2720823", "revid": "729019", "url": "https://it.wikipedia.org/wiki?curid=2720823", "title": "E 11", "text": "E 11 (in arabo: \u0634\u0627\u0631\u0639 \u0625 11) \u00e8 la strada pi\u00f9 lunga degli Emirati Arabi Uniti. Parte dalla citt\u00e0 di Abu Dhabi e termina a Ras al-Khaima. Attraversa tutta la costa degli Emirati Arabi e lungo il Golfo Persico. La strada costituisce la principale via di comunicazione delle principali citt\u00e0 e assume denominazioni diverse a seconda della nazione attraversata: Sheikh Maktoum Road ad Abu Dhabi, Sheikh Zayed Road a Dubai e Sheikh Muhammed bin Salem Road a Ras al-Khaima.\nDubai-Abu Dhabi Highway.\nDubai-Abu Dhabi Highway \u00e8 il nome dato alla porzione di autostrada E 11 che collega i due pi\u00f9 grandi centri degli Emirati Arabi Uniti, Abu Dhabi e Dubai. Il progetto \u00e8 stato proposto dallo sceicco di Abu Dhabi e Dubai Sheikh Zayed. Nel 1971, il progetto \u00e8 stato approvato e la costruzione \u00e8 iniziata, terminando nel 1980, 9 anni dopo che \u00e8 stato avviato. L'autostrada inizia nei pressi di Maqta Bridge.\nL'autostrada, che rappresenta il percorso pi\u00f9 utilizzato del mondo arabo, in larghezza varia tra i quattro e le sei corsie e dispone di 27 stazioni di servizio. Negli anni \u00e8 stata anche teatro di numerosi incidenti (mediamente se ne verificano pi\u00f9 di 25 ogni mese) e ci\u00f2 ha portato all'installazione di sistemi radar per controllare la velocit\u00e0 il cui limite massimo \u00e8 di 120 km/h.\nA Dubai, la E 11 \u00e8 nota come \"Sheikh Zayed Road\" (in arabo: \u0634\u0627\u0631\u0639 \u0627\u0644\u0634\u064a\u062e \u0632\u0627\u064a\u062f) e corre parallela alla linea di costa dal Trade Centre Roundabout fino al confine con l'emirato di Abu Dhabi, percorrendo 55 chilometri di distanza nella zona di Jebel Ali.\nLa strada, precedentemente nota come \"Defense Road\", tra il 1993 e il 1998 \u00e8 stata ampliata per un tratto di 30 chilometri.\nLa Sheikh Zayed Road, \u00e8 sede della maggior parte dei grattacieli di Dubai, comprese la Emirates Office Tower, la Emirates Hotel Tower e il Burj Khalifa. L'autostrada collega anche altri nuovi luoghi, come Palm Jumeirah, Dubai Marina e Dubai Waterfront, ed \u00e8 costeggiata dalla linea rossa della metropolitana di Dubai."}
{"id": "2720835", "revid": "339392", "url": "https://it.wikipedia.org/wiki?curid=2720835", "title": "Aeroporto di Copenhagen", "text": ""}
{"id": "2720837", "revid": "1821847", "url": "https://it.wikipedia.org/wiki?curid=2720837", "title": "Leonhard Ragaz", "text": "Svolse il ministero di pastore evangelico per molti anni, fu uno dei fondatori del Socialismo cristiano svizzero, intrecciando la fede cristiana e la passione per la giustizia sociale.\nInfanzia e studi teologici.\nLeonhard Ragaz nacque a Tamins, un villaggio del cantone svizzero dei Grigioni, in un'epoca in cui le popolazioni alpine ancora non conoscevano il fenomeno dell'industrializzazione. Quarto degli otto figli di una coppia di modesti contadini, nato e cresciuto in un contesto socio-culturale segnato dalle istituzioni comunitarie tradizionali delle valli retiche, Ragaz conobbe fin dall'infanzia un sistema sociale di stampo cooperativo: gran parte del suolo era di propriet\u00e0 pubblica, molti compiti venivano svolti in comune e annualmente ad ogni famiglia \u2013 anche alle pi\u00f9 povere \u2013 veniva assegnata una parcella di terreno. Tutto ci\u00f2 avrebbe fatto sorgere in lui una grande fiducia nelle possibilit\u00e0 offerte da un socialismo istituzionalizzato, da una democrazia comunitaria viva e dal federalismo.\nDopo gli anni della scuola di base, Ragaz decise di dedicarsi agli studi teologici, anche perch\u00e9 in quell'ambito accademico sarebbe stato pi\u00f9 facile ottenere una borsa di studio. Dopo alcuni periodi trascorsi a Basilea, Jena e Berlino, a ventidue anni divenne pastore di Flerden, una parrocchia rurale del Grigioni. Successivamente fu eletto primo pastore a Coira, e nel 1903 venne chiamato al duomo di Basilea. Nel 1901 aveva sposato l'insegnante e attivista politica grigionese Clara Nadig.\nFino a quel momento il pastore Ragaz non si distingueva molto dagli altri teologi liberali del suo tempo, godendo anche di un certo successo e popolarit\u00e0.\nIl lavoro come pastore a Basilea e gli anni di insegnamento a Zurigo.\nL'incontro con una citt\u00e0 industriale come Basilea per\u00f2, lo stava per segnare profondamente, e la lotta di classe, che stava raggiungendo un livello cruciale, lo costrinse a una presa di posizione. Durante la quaresima del 1903 era nato un conflitto tra imprenditori edili da una parte e muratori e manovali dall'altra: gli operai rivendicavano una riduzione dell'orario lavorativo e un aumento dello stipendio. Uno sciopero di grandi dimensioni venne sciolto con l'intervento delle truppe di polizia cantonale, e gli operai dovettero arrendersi. La domenica dopo Pasqua, Ragaz, dal suo pulpito al duomo di Basilea, predic\u00f2 su Matteo , il doppio comandamento dell'amore a Dio e al prossimo. In quella occasione Ragaz afferm\u00f2 che la questione operaia era il problema pi\u00f9 urgente del suo tempo: \u00abIl cristiano deve sempre schierarsi dalla parte del debole, dalla parte di coloro che nella lotta sociale tendono verso l'alto. Il cristiano deve sapere che siamo fratelli, \u2026 non deve solo guardare a se stesso e pretendere che Dio guardi a tutti gli altri, ma riconoscere che come figli di Dio siamo responsabili gli uni degli altri\u00bb. Per la prima volta Ragaz esprimeva anche la convinzione che nel movimento operaio si manifestasse una forma, inconsapevole e forse persino istintiva, di Cristianesimo.\nAl periodo di Basilea risalgono i due volumi di sermoni \"Dein Reich komme\" (Venga il tuo regno) e la raccolta di preghiere \"Zuflucht zu Gott\" (Rifugiarsi in Dio).\nChiamato a Zurigo, nel 1908, come professore di teologia sistematica e pratica, Ragaz tenne corsi sulla filosofia della religione, sull'etica sociale, su cristianesimo e questione sociale. Nel 1913 entr\u00f2 nella Socialdemocrazia svizzera, suscitando un enorme scandalo.\nLa scelta del pacifismo e la rinuncia alla carriera accademica.\nL'inizio del primo conflitto mondiale, nel 1914, venne considerato da Ragaz come un giudizio pronunciato sulla societ\u00e0 capitalista e militaristica, ma anche sulla Chiesa imborghesita e fin troppo leale nei confronti dello Stato. Da quel momento in poi, Ragaz, gi\u00e0 scelto come comandante dei cadetti e cappellano militare, divenne uno dei punti di riferimento del movimento pacifista svizzero.\nGli anni della guerra, 1914-1918, rappresentarono un momento importante nella sua opera politica e impressero al suo pensiero teologico una impronta definitiva (molto simile a quella che ne ebbe anche il pensiero di Karl Barth): il regno di Dio non \u00e8 una dimensione interiore o un concetto trascendente, ma una reale trasformazione della societ\u00e0 e una liberazione dei poveri. Mentre l'opinione pubblica in Svizzera si divideva in una deriva di simpatie e appoggi ai diversi contendenti in conflitto (si parl\u00f2 persino di una rottura del \"Consenso federale\"), ed emergevano differenti solidariet\u00e0 nazionali in ragione della prossimit\u00e0 culturale, linguistica e politica (a favore dell'Italia in Canton Ticino e nelle valli italofone del Grigioni, germanofila nella Svizzera tedesca, francofila nella Svizzera romanda), Ragaz cominci\u00f2 a denunciare l'assurdit\u00e0 della guerra. Si iscrisse ai Comitati per la Pace e sostenne gli obiettori di coscienza sia politici che religiosi. Fu un difensore dell'adesione svizzera alla Societ\u00e0 delle Nazioni, anche se in seguito l'impotenza della Societ\u00e0 di fronte alle aggressioni italiane, tedesche e giapponesi, avrebbe messo a dura prova la sua fiducia nell'istituzione di Ginevra.\nNel 1920 Ragaz pubblic\u00f2 la lezione \"Die p\u00e4dagogische Revolution\" (La rivoluzione pedagogica), in cui presentava un modello permeabile di formazione, in cui si cercasse di tenere unite la teoria e la prassi, l'universit\u00e0 e la scuola professionale.\nIn giovent\u00f9, Ragaz aveva dapprima al Gr\u00fctli (una organizzazione operaia patriottica svizzera intitolata all'omonimo monumento nazionale naturale), di cui condivideva i principi di cooperativismo e mutualismo, per poi intraprendere un cammino del tutto personale e nuovo. Egli arriv\u00f2 cos\u00ec ad auspicare un socialismo simile a quello di Proudhon, fondato sull'associazione di individui e sulle cooperative di produzione e di consumo. Il capitalismo era visto da lui come il regno di Mammona, che conduceva alla distruzione dell'attivit\u00e0 creatrice di Dio, della vera libert\u00e0 individuale ma anche delle antiche solidariet\u00e0 comunali e federali. In questo senso, con Ragaz abbiamo anche un superamento del Cristianesimo sociale della fine del XIX secolo, in quanto questo movimento si caratterizzava per una presa di posizione sostanzialmente anti-socialista. Ragaz distingueva socialismo e marxismo, e del marxismo apprezzava il suo afflato messianico pi\u00f9 che la sua pretesa scientifica: per lui il marxismo non era una scienza, bens\u00ec una profezia. Allo stesso modo, la lotta di classe non poteva essere tollerata come programma, bens\u00ec soltanto come scelta provvisoria, poich\u00e9 il socialismo non poteva assumere di s\u00e9 quella carica di violenza, sia pure rivoluzionaria, che apparteneva ancora al \"vecchio mondo\".\nOffeso dalla lentezza con la quale le chiese protestanti prendevano coscienza della questione sociale, nonch\u00e9 dai generici appelli che pastori e teologi rivolgevano ai padroni perch\u00e9 avessero carit\u00e0 verso i loro operai (e agli operai perch\u00e9 obbedissero sempre ai padroni), Ragaz sperimentava una sfiducia sempre maggiore nelle istituzioni ecclesiali, ma nutriva anche la fervida attesa di un rinnovamento comunitario e sociale del cristianesimo. La sua critica alla chiesa, alla teologia e al cristianesimo borghese, lo spinsero ben presto a percepire la contraddizione tra le sue convinzioni e il suo stato privilegiato di teologo accademico; perci\u00f2 nel 1921, all'et\u00e0 di cinquantatr\u00e9 anni e senza il diritto ad una pensione, si dimise dalla cattedra zurighese e si trasfer\u00ec alla Gartenhofstrasse, nel quartiere operaio di Zurigo-Aussersihl, dove fond\u00f2 l'accademia popolare \"Educazione e formazione\". Da allora in poi, Ragaz si guadagn\u00f2 da vivere con le modeste entrate provenienti dal suo lavoro giornalistico e dalle conferenze che teneva.\nIl lavoro come giornalista e animatore politico.\nDopo la grande svolta del 1921, Ragaz concentr\u00f2 la propria attivit\u00e0 su tre filoni principali, tutti slegati dalla attivit\u00e0 pastorale e dall'insegnamento teologico: la formazione operaia, il socialismo e la pace mondiale. A partire da quell'anno, egli non volle pi\u00f9 predicare in una chiesa: i suoi contributi, pubblicati sulla rivista \"Neue Wege\" (Strade nuove), furono per molti anni la sua testimonianza teologica.\nRagaz present\u00f2 ampiamente la sua posizione sul socialismo nello scritto \"Von Christus zu Marx, von Marx zu Christus\" (Da Cristo a Marx, da Marx a Cristo, del 1929): la tesi di fondo dei quattro discorsi contenuti nel libro era che socialismo e cristianesimo sono in realt\u00e0 una cosa sola, come due met\u00e0 di un unico anello, e il regno di Dio li comprende entrambi, perch\u00e9 l'attesa del regno di Dio \u00e8 attesa di un nuovo cielo e una nuova terra nei quali abiti la giustizia. Il cristianesimo abituale, che invece vede solo il nuovo cielo e si accontenta della terra vecchia, \u00e8 politicamente conservatore o addirittura reazionario: esso cerca Dio senza cercare il suo regno, diventando cos\u00ec oppio dei popoli, e rigetta gli impulsi provenienti dal flusso ardente del regno di Dio. Cos\u00ec, per esempio, quando nel 1525 Lutero si pronunci\u00f2 contro la rivoluzione dei contadini, l'anello che univa socialismo e cristianesimo venne definitivamente spezzato. Secondo Ragaz, il reale cristianesimo e il vero socialismo dovevano unirsi in un socialismo etico, in cui materialismo ed idealismo si riferissero l'uno all'altro in una dialettica bipolare.\nNel periodo tra le due guerre, Ragaz continu\u00f2 ad essere il principale esponente del movimento pacifista svizzero. Dopo avere giurato a se stesso, nell'agosto del 1914, di impegnarsi definitivamente per l'educazione alla pace, mantenne la sua promessa fino alla fine. Il pacifismo di Ragaz, per\u00f2, era tutt'altro che politicamente neutrale: egli lottava per ottenere delle istituzioni soprannazionali ancorate nel diritto internazionale e per garantire la pace a livello mondiale; in casi estremi, avrebbe anche acconsentito ad una polizia per la pace della Societ\u00e0 delle Nazioni.\nCon grande chiaroveggenza, gi\u00e0 nel 1922, prima della marcia su Roma, definiva il fascismo italiano \u00abun cesarismo plebeo\u00bb e una forza solo apparentemente rivoluzionaria che in realt\u00e0 le classi dominanti stavano utilizzando per congelare la situazione presente. Nel 1923, dieci anni prima della presa di potere da parte di Hitler, Ragaz scriveva: \u00abSe costui salir\u00e0 al potere in Germania, assisteremo a un massacro degli Ebrei di tipo medioevale. Come nel Medioevo, ci sar\u00e0 una croce su questo massacro, ma non sar\u00e0 la croce cristiana, sar\u00e0 la croce uncinata\u00bb. Egli afferm\u00f2 sempre l'incompatibilit\u00e0 di fondo tra cristianesimo e nazismo, denunciando la connivenza delle chiese verso il regime di Hitler.\nNel suo centro di formazione a Zurigo, Ragaz dibatteva questioni sociali, giuridiche e politiche. Durante le discussioni di gruppo, anche i libri e i personaggi biblici venivano attualizzati nel contesto contemporaneo. Il suo caratteristico approccio ai testi biblici era quello di combinare l'interpretazione storico-critica con la storia contemporanea: soprattutto durante gli anni della seconda guerra mondiale questo modo di leggere la Bibbia portava speranza e consolazione a molte persone, ma metteva anche in guardia di fronte ai pericoli politici che si correvano in quegli anni bui.\nIn molti suoi articoli Ragaz prese anche posizione sul delicato argomento della questione ebraica. Come cristiano, egli rifiutava qualsiasi attivit\u00e0 missionaria verso gli ebrei; con grande lungimiranza condann\u00f2 la notte dei cristalli del 1938, definendolo atto barbarico. Avvertendo chiaramente l'avvento della \"soluzione finale\" nazista, Ragaz accolse nel suo centro numerosi profughi ebrei e instaur\u00f2 con loro un rapporto di dialogo e amicizia. Emblematico \u00e8 il volume, pubblicato nel 1942, \"Israel, Judentum, Christentum\" (Israele, Giudaismo, Cristianesimo).\nAderente all'ala sinistra del partito Socialista Svizzero, contraria alla guerra, Ragaz osserv\u00f2 attentamente gli sviluppi del conflitto in Russia e riconobbe i pericoli dei regimi totalitari anche di stampo sovietico: socialismo e violenza, nella sua analisi, si escludevano a vicenda. Gi\u00e0 nel 1919 Ragaz aveva pubblicato, con un gruppo di amici, un programma socialista nel quale prendeva posizione contro il socialismo totalitario e in favore del cooperativismo e della formazione. Quando nel 1935 il Partito Socialista Svizzero aveva adottato una posizione favorevole al riarmo nazionale, anche in considerazione della persecuzione che i socialisti conoscevano nella Germania nazista, Ragaz e la moglie lasciarono il partito; Ragaz affermava per\u00f2 polemicamente: \u00abIo resto socialista\u00bb.\nSin dall'inizio del secondo conflitto mondiale, in Svizzera entr\u00f2 in vigore la censura, sottoposta al ministero della difesa. I commenti aperti di Ragaz sulla situazione attuale, nella sua rivista \"Neue Wege\", non passarono inosservati e le minacce ufficiali che gli venivano rivolte culminarono presto nella censura del periodico. Ragaz interruppe la pubblicazione della rivista e cominci\u00f2 a spedire le proprie riflessioni, meditazioni bibliche e commenti politici, in busta chiusa alla sua cerchia di lettori.\nLa morte e l'eredit\u00e0 culturale.\nNegli ultimi anni della sua vita, Ragaz si dedic\u00f2 anche alla redazione di un commentario a tutti i libri della Bibbia (\"Die Bibel: eine Deutung\"). Contemporaneamente, nel 1944-1945, redasse due monografie sulle parabole e sul sermone sul monte. Il filo rosso che percorreva tutte queste opere era chiaro: \u00abil messaggio del regno di Dio e della sua giustizia per la terra\u00bb.\nRagaz fece a tempo a vedere la fine della guerra, la vittoria delle democrazie e la fondazione delle Nazioni Unite. Comment\u00f2 tutti questi eventi nella sua rivista, ormai riaperta e liberata dalla censura. Il 7 dicembre 1945, all'et\u00e0 di settantasette anni, mor\u00ec per un arresto cardiaco.\nLeonhard Ragaz lasci\u00f2 una grande eredit\u00e0 letteraria che comprende, oltre alle annate di Neue Wege, settanta libri e scritti indipendenti, a volte scritti insieme con il suo compagno di lotta, il pastore Hermann Kutter. Una particolare miniera di materiale \u00e8 costituita dai circa cinquemila manoscritti di lezioni e altri appunti.\nOggi quasi dimenticato in Svizzera, pressoch\u00e9 sconosciuto all'estero, il teologo Ragaz \u00e8 stato riscoperto dai movimenti cristiani di impegno politico del Sessantotto. Ancora oggi, il suo pensiero continua ad essere studiato ed approfondito nelle universit\u00e0 di Cuba. I rappresentanti della teologia della liberazione in America Latina hanno riconosciuto in Ragaz un loro precursore."}
{"id": "2720838", "revid": "28763489", "url": "https://it.wikipedia.org/wiki?curid=2720838", "title": "Periodo ipotetico dell'irrealt\u00e0", "text": ""}
{"id": "2720839", "revid": "28791", "url": "https://it.wikipedia.org/wiki?curid=2720839", "title": "Leone Traverso", "text": "Biografia.\nEra l'undicesimo dei dodici figli di una famiglia di agiati agricoltori. Dopo aver conseguito la maturit\u00e0 classica presso il liceo \"Tito Livio\" di Padova, con voti eccellenti in greco e latino, si iscrisse al corso di lettere antiche dell'Universit\u00e0 di Firenze, passando poi al corso di lingue moderne. Nell'ateneo toscano conobbe Carlo Bo e altri letterati che formeranno il gruppo degli ermetici, tra cui Oreste Macr\u00ec e Mario Luzi. Dopo un soggiorno a Vienna, dove studi\u00f2 l'opera di Rainer Maria Rilke, si laure\u00f2 con Giorgio Pasquali nel 1932, con una tesi sul grande poeta austriaco.\nDal 1932 al 1934 insegn\u00f2 latino e greco in licei di La Spezia e Arezzo, poi torn\u00f2 in Veneto, stabilendosi a Conselve, per approfondire i suoi studi letterari e per svolgere l'attivit\u00e0 di traduttore. Nel 1935, dopo aver vinto una borsa di ricerca, trascorse un anno a Berlino, dove conobbe lo scrittore Felix Hartung.\nNel 1937 ebbe inizio la sua carriera di traduttore, con la raccolta poetica \"Elegie duinesi\" di Rilke. Si concentr\u00f2 soprattutto su autori tedeschi (Hugo von Hofmannsthal, Friedrich H\u00f6lderlin, Heinrich von Kleist, ecc.) e sui grandi tragediografi greci (Eschilo, Euripide, Sofocle). Tradusse anche opere di G\u00f3ngora, Yeats, Pound e \u00c9luard. Pubblic\u00f2 molti di questi autori con la casa editrice Cederna.\nScrisse molti articoli per riviste e quotidiani, partecipando anche a programmi radiofonici. Fece molti viaggi all'estero, tra cui nel 1939 un lungo soggiorno a Colonia e poi a Parigi. Dal 1943 fino alla fine della guerra visse a Venezia, poi si stabil\u00ec a Firenze. Nel 1951 inizi\u00f2 ad insegnare lingua e letteratura tedesca e filologia germanica alla Facolt\u00e0 di Magistero dell'Universit\u00e0 di Urbino, di cui Carlo Bo era rettore.\nGli ultimi anni della sua vita furono segnati da gravi problemi di salute. Mor\u00ec improvvisamente nella sua casa di Urbino il 28 agosto 1968. Lasci\u00f2 in donazione all'Universit\u00e0 di Urbino la sua vasta biblioteca personale. \u00c8 conservata presso l'\"Istituto di Lingue e Letterature Straniere\", che porta ora il suo nome.\nFu legato da una lunga amicizia, per un certo tempo anche da un legame sentimentale, con la poetessa e traduttrice Cristina Campo. Di quest'ultima la casa editrice Adelphi ha edito nel 2007 la raccolta di corrispondenza \"Caro Bul. Lettere a Leone Traverso (1953-1967)\".\nOmaggi.\nA Leone Traverso Alfonso Gatto dedic\u00f2 il componimento \"Philosophenweg\", contenuto in \"Osteria Flegrea\" (1962).\n\"A Leone Traverso\" \u00e8 il titolo di una poesia di Eugenio Montale in due parti: I \"Quando l'indiavolata gioca a nascondino\" (25 dicembre 1970) e II \"Sognai anch'io di essere un giorno mestre\" (14 dicembre 1971). La poesia \u00e8 contenuta nella raccolta Diario del '71 e del '72 (1973).\nGli organizzatori del Premio Monselice hanno istituito in sua memoria dal 1973 il \"Premio Leone Traverso - opera prima\", destinato alla prima opera di un traduttore italiano, scritta nell'ultimo biennio.\nUna lapide fu posta in sua memoria a Urbino, forse dettata da Cristina Campo:\n\"Qui per lunghi anni LEONE TRAVERSO filologo poeta traduttore grande visse e comunic\u00f2 il suo sogno di perfezione. Nel decimo anno della morte l'Universit\u00e0 pose - 28 agosto 1978\" ."}
{"id": "2720840", "revid": "144796", "url": "https://it.wikipedia.org/wiki?curid=2720840", "title": "Medaglia a ricordo dell'Unit\u00e0 d'Italia", "text": ""}
{"id": "2720841", "revid": "339392", "url": "https://it.wikipedia.org/wiki?curid=2720841", "title": "Copenhagen (provincia)", "text": ""}
{"id": "2720844", "revid": "838137", "url": "https://it.wikipedia.org/wiki?curid=2720844", "title": "Eduardo Davino", "text": "Biografia.\nOrdinato sacerdote il 27 luglio 1952 dall'arcivescovo coadiutore di Napoli Alfonso Castaldo, il 15 luglio 1993 fu eletto vescovo di Ariano Irpino-Lacedonia. Ricevette la consacrazione episcopale il 9 ottobre 1993 dal cardinale Michele Giordano, arcivescovo di Napoli, nella cattedrale della citt\u00e0.\nIl 10 novembre 1997 venne trasferito alla sede suburbicaria di Palestrina, della quale prese possesso il 14 dicembre 1997 e di cui fu vescovo fino al 15 maggio 2005, quando furono accolte le sue dimissioni per raggiunti limiti di et\u00e0. Durante il suo episcopato a Palestrina ristruttur\u00f2 completamente l'episcopio e la curia vescovile ed istitu\u00ec il Museo Diocesano Prenestino di Arte Sacra.\nFu consultore della Congregazione per il Clero e del Pontificio Consiglio per i Testi Legislativi e membro del Supremo Tribunale della Segnatura Apostolica. Fu revisore dei conti della Conferenza Episcopale Italiana.\nMor\u00ec nella sua residenza privata di Roma, ove si era ritirato, la sera del 20 gennaio 2011 a seguito di complicazioni polmonari.\nFu sepolto nella cappella di San Lorenzo della cattedrale di Sant'Agapito martire di Palestrina.\nGenealogia episcopale.\nLa genealogia episcopale \u00e8:"}
{"id": "2720849", "revid": "228587", "url": "https://it.wikipedia.org/wiki?curid=2720849", "title": "Pro7", "text": ""}
{"id": "2720850", "revid": "830939", "url": "https://it.wikipedia.org/wiki?curid=2720850", "title": "Hernando de Acu\u00f1a", "text": "Testimonia l\u2019esaltazione eroica e la delusione cocente di un\u2019intera generazione. Combatt\u00e9 con il grado di capitano in Italia al servizio di Carlo V. Nel 1553 ad Anversa la traduzione di \u201cLe chevalier d\u00e9lib\u00e9r\u00e9\u201d fu pubblicata con il titolo \u201cEl Caballero Determinado\u201d. \nLa sua vasta opera poetica non \u00e8 sempre chiaramente collocabile in ordine cronologico, e riflette l\u2019ampiezza dei suoi interessi. Ma la confusione e l\u2019incongruenza che si notano nell\u2019assetto delle sue Varias poes\u00ecas si devono probabilmente alla sprovvedutezza della sua vedova che ne cur\u00f2 l\u2019dizione; \u00e8 lecito presumere che Hernando avrebbe provveduto all\u2019organizzazione dell\u2019opera secondo schemi Petrarcheschi. \nIl suo sonetto pi\u00f9 noto \u00e8 \u201cYa se acerca, se\u00f1or, o ya es llegada\u201d in cui vi \u00e8 esaltazione dell\u2019impegno politico, dedicato al sovrano (non si sa se Carlo V o Filippo II)."}
{"id": "2720851", "revid": "1305772", "url": "https://it.wikipedia.org/wiki?curid=2720851", "title": "Gianfranco Marrone", "text": "Biografia.\nGianfranco Marrone vive e lavora a Palermo. Dal 2006 \u00e8 professore ordinario di Semiotica presso l'Universit\u00e0 di Palermo, dove \u00e8 coordinatore del Dottorato di ricerca in Scienze del Patrimonio culturale. Dirige il Centro internazionale di scienze semiotiche di Urbino e la rivista \u201cE/C\u201d (www.ec-aiss.it). E' Presidente del Circolo semiologico siciliano. Ha insegnato Semiotica al DAMS di Bologna, Semiotica dell'alimentazione presso l'Universit\u00e0 delle scienze gastronomiche di Pollenzo (Bra, Cn), Semiotica della marca e Semiotica alla IULM di Milano. Ha tenuto corsi anche in varie Universit\u00e0 estere come Bogot\u00e0, Jyv\u00e4skyl\u00e4, Limoges, Madrid, Mekn\u00e8s, S\u00e3o Paulo.\nHa collaborato e collabora con vari quotidiani e riviste, tra cui il Giornale di Sicilia, L'Ora, Il Mediterraneo, La Stampa, la Repubblica, Il Mattino, Doppiozero e altre testate. Tiene una rubrica nel magazine \"Il Gattopardo\". La sua attivit\u00e0 di ricerca si svolge soprattutto nel campo della semiotica del testo e della sociosemiotica, collaborando con diverse \u00e9quipe di ricerca in Italia, Francia, Spagna, Messico, Brasile, Marocco. I suoi interessi principali sono legati a tematiche come la spazialit\u00e0 urbana, l'alimentazione, l'estetica sensoriale, il corpo, i media, la pubblicit\u00e0, i brand.\nHa diretto il Master in Cultura e comunicazione del gusto e il dottorato di ricerca in Design e Comunicazione visiva presso l'Universit\u00e0 di Palermo; \u00e8 stato membro del Consiglio scientifico del dottorato in Semiotica presso la Universit\u00e0 di Bologna. Dal 2003 al 2007 ha presieduto l'Associazione italiana di studi semiotici (AISS). Dal 2009 al 2013 \u00e8 stato presidente del centro studi Quarto Piano. Dal 2008 al 2015 \u00e8 stato delegato del Rettore dell'Universit\u00e0 di Palermo per la Comunicazione Istituzionale d'Ateneo, con il progetto UniverCitt\u00e0.\nL'attivit\u00e0 di ricerca e pubblicazione.\nGianfranco Marrone \u00e8 coinvolto a vario titolo in importanti riviste di semiotica pubblicate in Italia: fa parte del Comitato direttivo della rivista \"Versus\", storica pubblicazione nata nel 1971 sotto la direzione di Umberto Eco, e dal 2003 \u00e8 direttore responsabile di \"E/C\", rivista on-line dell'Associazione italiana di studi semiotici (AISS). Fa parte del Comitato scientifico di \"Lexia. Leggere la comunicazione\", rivista del Centro interdisciplinare di Ricerche sulla Comunicazione (CIRCE) dell'Universit\u00e0 di Torino, e di altre riviste (\"Carte semiotiche\", \"Lid'O\" etc.).\nCon Paolo Fabbri ha diretto la collana editoriale \"Segnature\" della casa editrice Meltemi, la quale nel 2007 ha ricevuto il Premio speciale della giuria al \"Premio della Comunicazione\" di Castiglioncello \u00abper l'importante opera di diffusione della cultura comunicativa, e semiotica in particolare, attraverso la pubblicazione di 39 volumi in sette anni (dal 2000 al 2007)\u00bb che hanno dato ampio spazio alle indagini sulla cultura giovanile. Dirige adesso la collezione \"Insegne\" presso Mimesis di Milano, la \"Biblioteca di Semiotica\" presso Meltemi (con Isabella Pezzini) e i Nuovi Quaderni del Circolo semiologico siciliano.\nL'approccio teorico.\nLa semiotica del testo nasce nel corso del Novecento intrecciando tematiche diverse, districando numerosi percorsi di ricerca. In generale, essa interessa in modo pi\u00f9 o meno diretto pressoch\u00e9 l'intero ambito delle scienze dell'uomo, le quali hanno costruito la loro ragion d'essere sulla base di alcuni concetti di fondo che la semiotica testuale, rilanciandoli, ha fatto propri. Fra questi: l'importanza della dimensione linguistica e comunicativa nella sfera sociale; il precetto strutturalista della primariet\u00e0 delle relazioni sui termini, correlato all'idea per cui ogni entit\u00e0 ha valore solo se messa in rapporto con le altre entit\u00e0 del medesimo sistema; il principio della pertinenza, per cui i rapporti fra gli elementi possono essere molteplici e variare a seconda del punto di vista dal quale li si osserva; l'ipotesi di uno strato profondo a ogni manifestazione empirica dei fenomeni socio-culturali che ne spieghi le logiche soggiacenti, le regole di combinazione, i modi di combinare pochi termini invarianti e molti variabili. Se le scienze umane possono vantare un proprio rigore epistemologico, non pi\u00f9 succube di quello delle loro consorelle che studiano il mondo fisico e naturale, \u00e8 perch\u00e9 non vanno alla ricerca di logiche matematiche o principi provenienti dalla fisica, ma del modo in cui il senso umano e sociale si produce, s'articola, si manifesta, si trasforma. Ossia dei testi della cultura.\nOpere.\nMarrone ha scritto vari libri come autore e introduzioni a opere altrui come curatore. Ha tradotto in italiano varie opere di Roland Barthes e Algirdas J. Greimas. Alle pubblicazioni di settore affianca anche un'attivit\u00e0 divulgativa come giornalista pubblicista."}
{"id": "2720857", "revid": "684361", "url": "https://it.wikipedia.org/wiki?curid=2720857", "title": "Telepesaro", "text": "Tele Pesaro o anche TELEPESARO \u00e8 stata una televisione privata attiva sulla costa marchigiana, specializzata nelle notizie locali, con un apposito telegiornale, arricchito da una Anteprima SPORT dedicato in prevalenza al basket data la presenza a Pesaro di una squadra di grandi tradizioni. Il palinsesto, secondo le regole prevalenti dell'epoca, era specialmente caratterizzato da film e da telefilm.\nRilevata da un network nazionale di emittenti televisive cambia il suo nome in Antennatre Marche, la copertura da cittadina passa ad essere regionale e l'emittente si dota di redazioni giornalistiche che forniscono servizi di cronaca, cultura, politica e sport sul territorio della regione.\nLa sede principale \u00e8 sempre rimasta a Pesaro, inizialmente in Via Perozzi e poi con la nuova propriet\u00e0 nel vicino quartiere di Villa Fastigi.\nTelepesaro \u00e8 rimasta attiva fino a met\u00e0 degli anni '90\nCollegamenti esterni.\nLa storia di TelePesaro su www.storiaradiotv.it"}
{"id": "2720861", "revid": "22475", "url": "https://it.wikipedia.org/wiki?curid=2720861", "title": "Castorama (ciclismo)", "text": "La Castorama, precedentemente conosciuta come Gitane, Renault e Syst\u00e8me U, era una squadra maschile francese di ciclismo su strada, attiva tra i professionisti dal 1974 al 1995.\nVisse il momento di maggior notoriet\u00e0 tra il 1978 e il 1984, nel periodo di sponsorizzazione della Renault, quando Bernard Hinault e Laurent Fignon vinsero sei Tour de France, quattro il primo e due il secondo, nell'arco di sette anni.\nStoria.\n1974-1977: Sonolor e Gitane.\nIl team nasce nel 1974 sotto la denominazione \"Sonolor-Gitane\" in seguito alla fusione tra altre due squadre francesi, la Gitane-Frig\u00e9cr\u00e8me di Andr\u00e9 Desvages e la Sonolor di Jean Stablinski. Viene assunta una maglia giallo-rosso-bianco-blu, fusione dei colori Gitane (blu-bianco) e Sonolor (giallo-rosso), e bici Gitane; i corridori pi\u00f9 rappresentativi sono i belgi Willy Teirlinck e Lucien Van Impe, provenienti entrambi dalla Sonolor (il capitano della Gitane Joop Zoetemelk passa invece alla Gan). Al primo anno la squadra ottiene l'ottavo posto al Tour de France con Mariano Mart\u00ednez e alcune vittorie in gare francesi. Complici la crisi energetica e il conseguente incremento di vendite di biciclette, gi\u00e0 nel 1975 Gitane aumenta gli investimenti sportivi, diventando primo sponsor della squadra, rinominata in Gitane-Campagnolo. Proprio nel 1975 Van Impe vince due tappe e la classifica scalatori al Tour de France; con il team fa inoltre il suo debutto da professionista il ventenne Bernard Hinault, che quell'anno vince la classifica finale del Circuit de la Sarthe.\nPer il 1976 al posto di Stablinski viene nominato direttore sportivo il ventinovenne ex \"pro\" Cyrille Guimard, ritiratosi dalle corse l'anno prima per problemi fisici. \u00c8 una stagione molto positiva: il capitano del team Van Impe ottiene infatti il trionfo pi\u00f9 importante, aggiudicandosi la classifica generale del Tour de France dopo aver preso la maglia gialla con il successo nella tappa di Saint-Lary-Soulan. A fine anno Van Impe passa alla Lejeune-BP; con l'addio dell'esperto belga, \u00e8 nel 1977 che il giovane Hinault comincia a mettersi in evidenza a livello internazionale: in stagione vince infatti la Gand-Wevelgem, la Liegi-Bastogne-Liegi, il Crit\u00e9rium du Dauphin\u00e9 Lib\u00e9r\u00e9 e il Grand Prix des Nations, mentre non viene convocato per il Tour de France (corsa in cui la Gitane vince comunque tre tappe).\n1978-1985: Renault.\nNel 1977 Gitane viene acquistata dalla casa automobilistica Renault: primo sponsor dal 1978 diventa proprio Renault, mentre come divisa da corsa viene assunta la famosa maglia gialla con strisce diagonali bianco-nere. Con il nuovo afflusso di capitali gli investimenti aumentano, al punto da poter considerare la Renault-Gitane (divenuta nel 1981 Renault-Elf, dal secondo sponsor, l'azienda petrolifera francese) di quegli anni come il primo vero \"squadrone\" del ciclismo moderno. Al primo anno in maglia Renault il ventitreenne Bernard Hinault, ormai affermatosi come capitano della squadra, conquista la Vuelta a Espa\u00f1a e, all'esordio nella corsa, il Tour de France, anche grazie a tre vittorie di tappa tra cui quella al terz'ultimo giorno, nella cronometro di Nancy; in stagione fa suoi anche il titolo nazionale e il Grand Prix des Nations.\nTra il 1979 e il 1983 Hinault si afferma come il miglior ciclista al mondo, vincendo dal 1979 al 1982 il Super Prestige Pernod grazie a successi in tutte le tipologie di corsa. Nei Grandi Giri porta la Renault a trionfare al Tour de France anche nel 1979, nel 1981 e nel 1982 (si ritira invece nell'edizione 1980), nonch\u00e9 al Giro d'Italia nel 1980 e nel 1982, e alla Vuelta a Espa\u00f1a ancora nel 1983. Vince inoltre classiche di ogni tipo: nel 1979 la Freccia Vallone e il Giro di Lombardia, nel 1980 la Liegi-Bastogne-Liegi, nel 1981 la Parigi-Roubaix e l'Amstel Gold Race, nel 1983 ancora la Freccia Vallone. In maglia Renault si impone infine anche in brevi corse a tappe (Crit\u00e9rium du Dauphin\u00e9 Lib\u00e9r\u00e9 nel 1979 e nel 1981, Tour de Romandie nel 1980) e a cronometro (Grand Prix des Nations nel 1979 e nel 1982). Ad affiancare Hinault debuttano in squadra, nello stesso periodo, giovani corridori soprattutto francesi, come Marc Madiot, Charly Mottet e Laurent Fignon, ma non solo: Jonathan Boyer diventa nel 1981 il primo statunitense a partecipare al Tour de France; sempre nel 1981 passa professionista con la Renault un altro statunitense, il ventenne Greg LeMond, che di l\u00ec a pochi anni avrebbe trionfato per tre volte, seppur con altri team, alla \"Grande Boucle\".\nNel luglio 1983 il riacutizzarsi della tendinite al ginocchio costringe Hinault a saltare il Tour de France; il forfait del bretone costringe Guimard a schierare una Renault priva di leader per la \"Grande Boucle\" di quell'anno. Dell'occasione ne approfitta il giovane Laurent Fignon, professionista solo dal 1982, che dopo aver guadagnato la maglia gialla all'Alpe d'Huez, vince inaspettatamente la corsa francese con pi\u00f9 di 4 minuti sul secondo, \u00c1ngel Arroyo. L'altro protagonista Renault dell'anno \u00e8 LeMond: oltre a vincere il Crit\u00e9rium du Dauphin\u00e9 Lib\u00e9r\u00e9, il californiano conclude secondo al Grand Prix des Nations e al Giro di Lombardia, riuscendo a vincere (anche grazie al titolo iridato) la classifica del Super Prestige Pernod.\nAll'inizio del 1984 Hinault lascia la squadra per unirsi, dietro ricco compenso, alla La Vie Claire del manager Bernard Tapie. Nonostante l'addio del campione bretone, al Tour de France 1984 la Renault-Elf \u00e8 grande protagonista: i suoi ciclisti vincono dieci tappe su 24, compresa la cronometro a squadre, e la maglia gialla \u00e8 loro appannaggio per ben 19 giorni; a questo si aggiunge il primo posto finale nella generale di Fignon, vincitore lui stesso di 5 frazioni, e il terzo di Greg LeMond, che fa sua anche la maglia bianca di miglior giovane. Dopo il Tour di quell'anno anche LeMond viene contattato da Tapie, che gli offre il primo contratto da un milione di dollari per raggiungere Hinault alla La Vie Claire: LeMond accetta. Nel 1985 la squadra \u00e8 perci\u00f2 costruita intorno a Fignon, Mottet e Madiot; Fignon, dopo alcune vittorie primaverili e il terzo posto alla Freccia Vallone, \u00e8 costretto a operarsi al tendine d'Achille a causa di un'infiammazione, perdendo tutta la stagione. Successi arrivano alla Parigi-Roubaix con Madiot e al Grand Prix des Nations con Mottet.\n1986-1989: Syst\u00e8me U e Super U.\nNell'estate 1985, con la recessione in atto in Europa e la crisi del gruppo, il direttore generale di R\u00e9gie Renault Georges Besse annuncia un piano di drastica riduzione dei costi e taglio di 21\u00a0000 dipendenti per il biennio 1985-1986. Una delle conseguenze \u00e8 l'uscita di Renault dal mondo del ciclismo: la squadra di Guimard, una delle pi\u00f9 ricche dell'epoca, aveva infatti un budget di 15 milioni di franchi, giudicato non pi\u00f9 sostenibile. Per il 1986 Guimard riesce comunque a trovare un nuovo sponsor, la catena di supermercati Syst\u00e8me U. In stagione il team ottiene la vittoria della Freccia Vallone con un redivivo Fignon e il titolo francese con Madiot, mentre al Tour de France, nonostante un buon avvio e la vittoria della cronosquadre, il ritiro di Fignon compromette le velleit\u00e0 di classifica (Madiot chiude decimo). L'anno dopo Mottet vince il Crit\u00e9rium du Dauphin\u00e9 Lib\u00e9r\u00e9 e conclude quarto al Tour de France; nella stessa \"Grande Boucle\" Fignon \u00e8 settimo, vincendo anche una tappa.\nNel 1988 Fignon apre la stagione con un'inattesa vittoria alla Milano-Sanremo, ma al Tour de France si ritira nuovamente; altri risultati di prestigio arrivano anche da Charly Mottet, trionfatore al Grand Prix des Nations e al Giro di Lombardia. \u00c8 l'ultima stagione di \"partnership\" con le biciclette Gitane: al marchio francese succede dal 1989 la britannica Raleigh; la squadra cambia inoltre nome, diventando Super U-Raleigh. Il 1989 \u00e8 una stagione di successi e di sconfitte. Fignon vince in solitaria la sua terza Milano-Sanremo e si impone poi nella classifica finale del Giro d'Italia dopo aver preso la maglia rosa nella tappa di Corvara in Badia; al Tour de France va invece incontro a un amaro secondo posto finale, al termine di un lungo duello con l'ex compagno LeMond, perdendo la maglia gialla per soli 8\" nella cronometro di Parigi."}
{"id": "2720863", "revid": "62004", "url": "https://it.wikipedia.org/wiki?curid=2720863", "title": "Renault-Elf", "text": ""}
{"id": "2720865", "revid": "762947", "url": "https://it.wikipedia.org/wiki?curid=2720865", "title": "Marcella Sembrich", "text": "Ebbe un'importante carriera internazionale che la vide esibirsi principalmente al Metropolitan Opera House di New York e al Covent Garden di Londra.\nBiografia.\nNata come Prakseda Marcelina Kochanska nacque a Wisniewczyk nel Regno di Galizia e Lodomiria, oggi Ucraina. Studi\u00f2 inizialmente violino e pianoforte con suo padre e successivamente al Conservatorio di Leopoli pianoforte con il suo futuro marito Wilhelm Stengel e violino con Sigismond Bruckmann. Entr\u00f2 quindi all'Universit\u00e0 per la musica e le arti interpretative di Vienna nell'autunno del 1875. \nE fu li che venne scoperta la sua bella voce. A Vienna prosegu\u00ec lo studio del violino con Joseph Hellmesberger, Sr. e quello del pianoforte con Julius Epstein e inizi\u00f2 lo studio del canto con Viktor Rokitansky. \nDopo un anno decise di interrompere lo studio di violino e pianoforte dedicandosi completamente a quello del canto. Giunse a Milano nel settembre 1876 per prendere lezioni da Giovanni Battista Lamperti, allora considerato uno dei migliori maestri di canto d'Europa, figlio di Francesco Lamperti con il quale studi\u00f2 poi dal 1885. \nIl 5 maggio 1877 sposa Wilhelm Stengel a Leopoli.\nDopo un anno di studio col il pi\u00f9 giovane dei due Lamperti, la Sembrich fece il suo esordio nel Nea Phaleron Skini di Atene nel ruolo di Elvira nell'opera I Puritani di Vincenzo Bellini il 3 giugno 1877. \nMa non cant\u00f2 soltanto ne i \"Puritani\", ma anche in \"Dinorah\", \"Lucia di Lammermoor\", \"Roberto il diavolo\" e \"La Sonnambula\"! \nFu a seguito della sua precoce formazione musicale che la Sembrich, pot\u00e9, all'et\u00e0 di soli 19 anni, imparare tanti ruoli in lingua straniera cos\u00ec in fretta. \nIl suo successo fu immediato anche se aveva ancora molto da imparare. \nDopo Atene venne scritturata dall'Opera di Vienna, ma a causa di una sopraggiunta gravidanza, dovette rompere il contratto. \nDurante la gravidanza e dopo la nascita del suo primo figlio, Wilhelm Marcel, continu\u00f2 i suoi studi di canto, questa volta con Marie Seebach e Richard Lewey a Vienna. Dopo una lunga e frustrante ricerca di una scrittura venne ingaggiata come cantante ospite al Semperoper di Dresda nel settembre del 1878 dove esord\u00ec nel ruolo di Lucia. \nIl suo successo fu immediato e fu subito integrata nella compagnia di canto del teatro dove rimase fino al 1880. Successivamente ruppe il contratto con l'Opera di Dresda per cantare in una serie di concerti che le consent\u00ec di raccogliere una somma di denaro che le consentisse di recarsi a Londra. \nLi ottenne un provino con l'auspicio dell'impresario Ernest Gye al Royal Opera House, Covent Garden con il quale firm\u00f2 poi un contratto per cinque stagioni. Nel giugno del 1880 il suo esordio al Covent Garden in \"Lucia di Lammermoor\" fece scalpore. \nInterpret\u00f2 poi Zerlina in \"Don Giovanni\", Susanna in \"Le nozze di Figaro\", Konstanze ne \"Il ratto dal serraglio\", Lady Harriet in Martha e naturalmente la sua \" Lucia\" il 12 giugno.\nNel 1883, Marcella Sembrich and\u00f2 negli Stati Uniti al \"Metropolitan Opera House\" di New York. \nFece il suo esordio per il Met, come Lucia il 24 ottobre 1883 con Italo Campanini (tenore) e Giuseppe Kaschmann e poi il 29 ottobre Elvira ne \"I puritani\" con Roberto Stagno bissando \"Son vergin vezzosa\", il 5 novembre Violetta ne \"La traviata\", il 14 novembre Amina ne \"La sonnambula\" diretta da Cleofonte Campanini e bissa \"Ah! Non giunge\", il 16 novembre Gilda in \"Rigoletto\" con Sofia Scalchi, il 23 novembre Rosina ne \"Il barbiere di Siviglia\", il 28 novembre Zerlina in Don Giovanni con Christina Nilsson, il 2 febbraio 1884 Lady Harriet in Martha bissando \"The Last Rose of Summer\" in tedesco, il 21 febbraio Oph\u00e9lie in Hamlet (opera), il 19 marzo Marguerite de Valois in \"Les Huguenots\" e il 16 aprile Jiuliette in Romeo e Giulietta (Gounod). \nA seguito di una notevole perdita finanziaria con la programmazione del repertorio italiano, il Met decise di passare al repertorio tedesco che privilegi\u00f2 per i successivi dodici anni.\nIl 24 marzo 1887 \u00e8 Lucia di Lammermoor al Wiener Staatsoper.\nLontana da New York, la Sembrich divenne la favorita del teatro italiano di San Pietroburgo in Russia dove cant\u00f2 dal 1890 al 1897.\nNel Grand Th\u00e9\u00e2tre de Monte Carlo il 21 gennaio 1893 Violetta ne La d\u00e9voy\u00e9e\" (\"La traviata\"), il 28 gennaio \u00e8 Lucia di Lammermoor, il 4 febbraio Giulietta in Romeo e Giulietta con Jean de Reszke ed \u00c9douard de Reszke, il 12 marzo 1894 Gilda in Rigoletto, il 29 marzo Amy Robsart nell'opera omonima di Isidore De Lara e il 12 aprile Marie ne La Fille du r\u00e9giment.\nElla torn\u00f2 al Met il 21 novembre 1898 come Susanna ne Le nozze di Figaro con \u00c9douard de Reszke diretta da Enrico Bevignani, il 31 ottobre 1899 Marguerite in Faust diretta da Luigi Mancinelli, il 23 dicembre Norina in Don Pasquale con Antonio Pini-Corsi e Antonio Scotti, il 9 marzo 1900 Frau Fluth in Die lustigen Weiber von Windsor diretta da Emil Paur, il 30 marzo Queen of the Night in Die Zauberfl\u00f6te, l'11 ottobre 1901 Elsa in Lohengrin (opera) con Louise Homer diretta da Walter Damrosch, il 6 gennaio 1902 Marie ne La Fille du r\u00e9giment, il 14 febbraio Ulana in Manru di Ignacy Jan Paderewski, il 15 dicembre Mim\u00ec ne La boh\u00e8me con Emilio De Marchi (tenore) e Marcel Journet, il 28 gennaio 1903 Elvira in Ernani, il 9 dicembre Nedda in Pagliacci (opera) con Enrico Caruso, il 23 gennaio 1904 Adina ne L'elisir d'amore con Caruso, il 16 febbraio 1905 Rosalinde in Die Fledermaus, il 20 dicembre 1906 Lakm\u00e9 rimanendo fino al 1909 cantando in ben 466 spettacoli nel corso di undici stagioni. \nIn occasione dei suoi 25 anni di sodalizio con il teatro, il 6 febbraio 1909, venne festeggiata con una serata di addio (\"Farewell Appearance in Opera and 25th Anniversary of Marcella Sembrich\"). \nCant\u00f2 poi in concerto fino al 1917. \nDopo questa data, insegn\u00f2 al Curtis Institute a Filadelfia e alla Juilliard School of Music. \nFra i suoi allievi si ricordano Alma Gluck, Hulda Lashanska, Queena Mario, Dusolina Giannini, Josephine Antoine, Natalie Bodanya, Polyna Stoska, Jane Pickens. Alcuni dei suoi allievi divennero a loro volta insegnanti di vaglia e fra questi si ricordano Anna Hamlin (insegnante di Judith Raskin) allo Smith College, Edith Piper e Firenze Page Kimball (insegnanti di Leontyne Price) alla Juilliard, Eufemia Gregorio (insegnante di Anna Moffo, Judith Blegen e Frank Guarrera) al Curtis Institute.\nLo scoppio della prima guerra mondiale le aveva reso impossibile ritornare alle sue amate Alpi durante le estati e la Sembrich dovette scegliere le Adirondack Mountains dove trascorse le estati a Lake Placid nel periodo 1915-1921, e poi nella sua casa di Lake George nel periodo 1922-1934. Il \"Marcella Sembrich Opera Museum\" si trova a Bolton Landing vicino a New York e contiene molti ricordi della carriera della diva.\nLa Sembrich fu una grande patriota polacca per tutto il corso della sua vita. Durante la prima guerra mondiale fu presidente della \"American-Polish Relief Committee\" di New York. Si dedic\u00f2 alla raccolta di fondi, generi alimentari e vestiti per i suoi connazionali che soffrivano. La \"Kosciuszko Foundation\", un centro americano per la cultura polacca a New York, tiene annualmente la \"Marcella Sembrich Voice Competition\".\nDue ritratti della Sembrich, di cui uno in costume di scena, sono stati dipinte nel 1899 da parte del pittore Adolfo M\u00fcller-Ury (1862-1947) ma sono andati perduti. Dal 1936 il suo ritratto di Alice Ruggles Sohier (1880-1969) \u00e8 esposto alla Metropolitan Opera House. Ella ha realizzato una serie di registrazioni fonografiche prima della prima guerra mondiale per la Columbia Records (1903) e la Victor Talking Machine Company. Anche se queste registrazioni non riescono a rendere giustizia alla sua voce ed al suo indubbio talento artistico, sono state ristampate su CD e restituire all'ascolto."}
{"id": "2720875", "revid": "831312", "url": "https://it.wikipedia.org/wiki?curid=2720875", "title": "Wasserfreunde Spandau 04", "text": "Il Wasserfreunde Spandau 04 (anche noto come Spandau Berlino) \u00e8 una societ\u00e0 pallanuotistica tedesca, con sede nella capitale Berlino. Fondato nel 1904, fa parte dell'omonima societ\u00e0 polisportiva."}
{"id": "2720880", "revid": "787565", "url": "https://it.wikipedia.org/wiki?curid=2720880", "title": "Louis d'Aurelle de Paladines", "text": "Biografia.\nLouis Jean-Baptiste d'Aurelle de Paladines nacque a Le Malzieu-Ville, Loz\u00e8re, e venne educato al Prytan\u00e9e national militaire e alla prestigiosa Accademia Militare di St Cyr, da cui usc\u00ec nel 1824 senza per\u00f2 aver ottenuto alcun grado a causa della sua insubordinazione. Nominato tenente nel 1830 e capitano nel 1834, prest\u00f2 servizio in Algeria tra il 1841 ed il 1848, divenendo luogotenente-colonnello e venendo nominato ufficiale della Legion d'Onore; prese parte alla campagna per la repressione della Repubblica romana del 1849 e in quella occasione ottenne il grado di colonnello.\nAppoggi\u00f2 il colpo di Stato del 2 dicembre 1851 di Luigi Bonaparte e come ricompensa fu nominato generale di brigata. Durante la Guerra di Crimea del 1853-56 fu promosso generale di divisione e commendatore della Legion d'Onore. Nella campagna dell'esercito francese in Lombardia, nel 1859, Aurelle de Paladine prese il comando della 9\u00aa divisione a Marsiglia, incaricata dei rifornimenti, e nel 1868 ottenne il rango di grand'ufficiale e di gran croce della Legion d'Onore.\nMesso in riserva nel 1869, venne richiamato al comando della piazza di Marsiglia allo scoppio della Guerra franco-prussiana del 1870. Dopo la prima presa di Orl\u00e9ans da parte dei tedeschi, nell'ottobre del 1870 venne posto dal governo di Difesa nazionale al comando dell'armata della Loira, in sostituzione del generale Joseph-\u00c9douard de La Motterouge. Nell'addestramento delle truppe a Salbris si distinse per certi suoi comportamenti crudeli, facendo giustiziare numerosi soldati allo scopo di \u00abrinforzare la disciplina\u00bb.\nRicevuto l'ordine di liberare Orl\u00e9ans, dopo aver tergiversato per due settimane, con forze tre volte superiori attacc\u00f2 i prussiani a Coulmiers e, pur subendo pi\u00f9 perdite rispetto a quelle dei nemici, li costrinse a evacuare Orleans. Tuttavia non approfitt\u00f2 del successo e sub\u00ec il contrattacco delle truppe prussiane: dopo le sconfitte rimediate a Beaune-la-Rolande e a Orleans, dovette ritirarsi costringendo anche la delegazione governativa a rifugiarsi, il 9 dicembre 1870, da Tours a Bordeaux.\nAccusato d'incapacit\u00e0, fu sostituito dal generale Alfred Chanzy e si ritir\u00f2 a vita privata a Belley. Fu richiamato nel gennaio del 1871 per essere messo a capo della Guardia nazionale di Parigi durante l'assedio della Capitale francese.\nL'8 febbraio 1871 venne eletto all'Assemblea Nazionale, in rappresentanza dei dipartimenti di Allier e Gironde, e partecip\u00f2 con altri quattordici ufficiali ai negoziati di pace tra la Francia e la Germania.\nIl 18 marzo dello stesso anno, a seguito della sollevazione comunarda, fu costretto a fuggire da Parigi e si rifugi\u00f2 a Versailles. Gli fu allora concesso il comando della legione di stanza a Bordeaux, ma si ritir\u00f2 definitivamente dal servizio militare nel 1872, pubblicando \"La Premi\u00e8re arm\u00e9e de la Loire\" per difendersi dalle accuse di incapacit\u00e0 rivoltegli da Charles de Freycinet nel libro \"La guerre en province pendant le si\u00e8ge de Paris\".\nNominato senatore a vita nel 1875, appoggi\u00f2 il partito monarchico. Mor\u00ec a Versailles nel 1877."}
{"id": "2720888", "revid": "62748", "url": "https://it.wikipedia.org/wiki?curid=2720888", "title": "Opera di Vienna", "text": ""}
{"id": "2720892", "revid": "757396", "url": "https://it.wikipedia.org/wiki?curid=2720892", "title": "Mens Sana Basket 2008-2009", "text": "Questa voce raccoglie le informazioni riguardanti la Mens Sana Basket nelle competizioni ufficiali della stagione 2008-2009.\nStagione.\nLa stagione 2008-2009 della Mens Sana Basket, sponsorizzata \"Montepaschi\", \u00e8 la 23\u00aa nel massimo campionato italiano di pallacanestro, la Serie A.\nRoster.\n\"Aggiornato al 17 dicembre 2021.\""}
{"id": "2720895", "revid": "110157", "url": "https://it.wikipedia.org/wiki?curid=2720895", "title": "Nokia 5320", "text": "Il Nokia 5320 \u00e8 uno smartphone prodotto dall'azienda finlandese Nokia e messo in commercio nel 2008. Utilizza il sistema operativo Symbian e ha libero accesso all'Ovi Store."}
{"id": "2720901", "revid": "62748", "url": "https://it.wikipedia.org/wiki?curid=2720901", "title": "Juilliard School of Music", "text": ""}
{"id": "2720903", "revid": "767487", "url": "https://it.wikipedia.org/wiki?curid=2720903", "title": "La du Barry", "text": "La du Barry (\"DuBarry\") \u00e8 un film del 1914 diretto da Edoardo Bencivenga (o Eduardo Bencivenga). La sceneggiatura di Arrigo Frusta si basa sul lavoro teatrale di David Belasco. Protagonista, Mrs. Leslie Carter, una star delle scene teatrali americane qui in coppia con Hamilton Revelle, suo partner anche a Broadway.\nIl film ripercorre la vicenda di Madame du Barry, amante di Luigi XV, re di Francia, la cui storia fu proposta numerose volte sullo schermo.\nTrama.\nFiglia di una donna del popolo, Jeannette viene scelta da Luigi XV come favorita. Sposata al conte Jean du Barry, Jeannette vive una vita fastosa alla corte di Versailles. Dopo la morte del re, si ritira in provincia. Ma la Rivoluzione e il Terrore sono alle porte.\nProduzione.\nIl film fu una co-produzione tra Italia e Stati Uniti e venne prodotto da Arturo Ambrosio per la Societ\u00e0 Anonima Ambrosio di Torino e dalla Photo Drama Company. Fu girato a Grugliasco e a Torino.\nDistribuzione.\nIl film, distribuito in Italia dalla Societ\u00e0 Anonima Ambrosio e negli Stati Uniti dalla Photo Drama Company di George Kleine, usc\u00ec nelle sale statunitensi il 25 dicembre 1914 con il titolo \"Du Barry\""}
{"id": "2720905", "revid": "831312", "url": "https://it.wikipedia.org/wiki?curid=2720905", "title": "Pliva\u010dki vaterpolo klub Jadran", "text": "Il Pliva\u010dki Vaterpolo Klub Jadran \u00e8 una societ\u00e0 di pallanuoto e nuoto montenegrina, con sede a Castelnuovo.\nStoria.\nIl PVK Jadran fu fondato nell'estate 1926 in seguito alla fusione di due societ\u00e0 pallanuotistiche: il Bijela Vila e lo Spja\u017ea. Fu quindi affiliato alla federazione nuoto di Jugoslavia. Ha vinto il Campionato jugoslavo nel 1958 e nel 1959, a partire dagli vinni 2000 ha vinto altri cinque titoli nazionali ed ha raggiunto la finale di Eurolega nel 2004. Dal 2009 fa parte della Lega adriatica di pallanuoto maschile. Si tratta di una forza emergente della pallanuoto europea. I giocatori pi\u00f9 famosi che hanno giocato nel Jadran sono Bo\u017eidar Stani\u0161i\u0107, Zoran Mustur e Dejan Dabovi\u0107."}
{"id": "2720911", "revid": "110157", "url": "https://it.wikipedia.org/wiki?curid=2720911", "title": "Museo civico di scienze naturali e archeologia della Valdinievole", "text": "Il Museo civico di scienze naturali e archeologia della Valdinievole si trovava a Pescia (piazza Leonardo da Vinci, 1) in provincia di Pistoia.\nStoria.\n\u00c8 stato inaugurato nel 1976 nelle sale di palazzo Obizzi. Nel 1989 era stato trasferito nella pi\u00f9 ampia sede di piazza Leonardo da Vinci, un edificio realizzato nel 1963 dall'architetto Giuseppe Giorgio Gori, originariamente sede della Pretura. il museo \u00e8 chiuso.\nSale espositive.\nL'ultimo allestimento permetteva di evidenziare in modo semplice ed immediato la stratigrafia del territorio sul quale gravita la citt\u00e0 di Pescia, facendone risaltare le tracce che vanno dalla preistoria fino all'Ottocento. Il materiale era stato ordinato in sezioni (zoologica, preistorica, paleontologica e mineralogica) in modo da organizzare un percorso didattico che permettesse di contestualizzare gli oggetti con il territorio della Valdinievole."}
{"id": "2720941", "revid": "125518", "url": "https://it.wikipedia.org/wiki?curid=2720941", "title": "Hizbullah", "text": ""}
{"id": "2720944", "revid": "1522738", "url": "https://it.wikipedia.org/wiki?curid=2720944", "title": "Zona Lotta", "text": ""}
{"id": "2720953", "revid": "1982", "url": "https://it.wikipedia.org/wiki?curid=2720953", "title": "Asia del sud-est", "text": ""}
{"id": "2720956", "revid": "4175", "url": "https://it.wikipedia.org/wiki?curid=2720956", "title": "Chad Coombes", "text": "Con la maglia dell'Auckland City ha vinto quattro campionati neozelandesi e quattro edizioni della Champions League oceanica: nel 2006, nel 2008-2009, nel 2010-2011 e nel 2011-2012.\nIn virt\u00f9 di questi trionfi ha partecipato a tre edizioni del Mondiale per club: nel 2006 (2 partite giocate; 0 gol), nel 2009 (3 partite giocate; 1 gol) e nel 2011.\nHa debuttato in Nazionale neozelandese il 3 marzo 2010 in amichevole contro il (sconfitta 0-2)."}
{"id": "2720957", "revid": "767487", "url": "https://it.wikipedia.org/wiki?curid=2720957", "title": "Telaio Magnetico", "text": "I Telaio Magnetico sono stati un supergruppo italiano di rock progressivo, formato nel 1975 da Franco Battiato.\nBiografia.\nI Telaio Magnetico vengono formati nel 1975 da Franco Battiato; Juri Camisasca; Mino Di Martino, ex membro dei Giganti e artefice del progetto space rock Albergo Intergalattico Spaziale; Terra Di Benedetto, moglie di Di Martino e con lui nel progetto Albergo Intergalattico Spaziale; Lino Capra Vaccina e Roberto Mazza Vincenzo Zitello.\nIl gruppo \u00e8 una sorta di evoluzione delle esperienze sperimentali di Battiato quali \"Sulle corde di Aries\" (1973), \"Clic\" (1974) e \"M.elle le \"Gladiator\"\" (1975) e di quella elettronica dell'Albergo Intergalattico Spaziale. Viene messo assieme quando il Partito Radicale decide di organizzare una serie di concerti nell'Italia Centrale e Meridionale, con la caratteristica di essere un'esperienza peculiare fin dall'inizio, assemblando vari musicisti che hanno gi\u00e0 alle spalle un importante ruolo nel definire la musica sperimentale in Italia, distaccandosi dall'industria musicale di stampo angolofono.\nLo stile del gruppo \u00e8 composto da un mosaico di sonorit\u00e0 elettroniche di stampo cosmico con influenze musicali mistiche tibetane, indiane e gregoriane, traendo origine dal krautrock tedesco, dallo space rock britannico e dal minimalismo di Terry Riley e La Monte Young.\nIl gruppo non \u00e8 mai entrato in sala di registrazione, ma si \u00e8 esibito unicamente dal vivo in una serie di concerti durante i mesi di novembre e dicembre del 1975 svoltisi a Roma, Bari, Taranto, Nicastro, Reggio Calabria e Gela. I concerti sono stati raccolti nell'unico album frutto della formazione, \"Live '75\", pubblicato dalla Musicando in LP e CD solamente nel 1995. Una nuova edizione in vinile del disco \u00e8 stata pubblicata da Black Sweat Records nel 2017, con l'aggiunta di una sesta traccia precedentemente inedita.\nLe musiche dei Telaio Magnetico, assieme a quelle degli Albergo Intergalattico Spaziale, sono state utilizzate nella colonna sonora del film \"Controfigura\" del 2017."}
{"id": "2720959", "revid": "125518", "url": "https://it.wikipedia.org/wiki?curid=2720959", "title": "The New York Times Magazine", "text": ""}
{"id": "2720962", "revid": "287204", "url": "https://it.wikipedia.org/wiki?curid=2720962", "title": "Kremlin Cup 2007", "text": "La Kremlin Cup 2007 \u00e8 stato un torneo di tennis giocato sul cemento indoor. \u00c8 stata la 18\u00aa edizione del torneo maschile che fa parte della categoria International Series nell'ambito dell'ATP Tour 2007 e la 12\u00aa del torneo femminile che fa parte della categoria Tier I nell'ambito del WTA Tour 2007. Il torneo si \u00e8 giocato allo Stadio Olimpico di Mosca, in Russia, dall'8 al 14 ottobre 2007.\nCampioni.\nSingolare maschile.\n Nikolaj Davydenko ha battuto in finale Paul-Henri Mathieu, 7\u20135, 7\u20136(9)\nSingolare femminile.\n Elena Dement'eva ha battuto in finale Serena Williams, 5\u20137, 6\u20131, 6\u20131\nDoppio maschile.\n Marat Safin / Dmitrij Tursunov hanno battuto in finale Tom\u00e1\u0161 Cibulec / Lovro Zovko, 6\u20134, 6\u20132\nDoppio femminile.\n Cara Black / Liezel Huber hanno battuto in finale Viktoryja Azaranka / Tat'jana Pu\u010dek, 4\u20136, 6\u20131, 10\u20137"}
{"id": "2720963", "revid": "1543377", "url": "https://it.wikipedia.org/wiki?curid=2720963", "title": "Robert Capa Gold Medal", "text": "Il premio Robert Capa Gold Medal (\"medaglia d'oro Robert Capa\") viene assegnato per \"il miglior reportage fotografico dall'estero, per realizzare il quale siano stati necessari eccezionali doti di coraggio e intraprendenza\".\nViene assegnato una volta all'anno dal Overseas Press Club of America (OPC). \u00c8 stato creato in onore del fotografo di guerra Robert Capa. Il primo a ricevere la Robert Capa Gold Medal \u00e8 stato Howard Sochurek nel 1955.\nVincitori.\nDi seguito l'elenco dei vincitori del premio, in ordine cronologico, con a fianco il nome dell'agenzia fotografica per la quale lavorano (racchiuso tra parentesi), il nome della testata giornalistica per la quale hanno realizzato il servizio e il contesto (o il luogo) nel quale sono state scattate le foto."}
{"id": "2720973", "revid": "123865781", "url": "https://it.wikipedia.org/wiki?curid=2720973", "title": "Carlo Bordini", "text": "Influenzate da certe opere di Eliot, Guido Gozzano e soprattutto da Apollinaire, le sue poesie possono essere chiamate \"poesie narrative\". Gi\u00e0 nel 1975 Enzo Siciliano lesse un'opera \"\u00abdensa di notizie cos\u00ec specifiche che sono ancora sorpreso di averle trovate con tanta tempestivit\u00e0\u00bb\". La sua ultima raccolta di poesie \"Sasso\", \u00e8 stata pubblicata da Scheiwiller nella collana \"Prosa e poesia\" diretta da Alfonso Berardinelli.\nBiografia.\nMilitante trotskista negli anni sessanta, divenne ricercatore presso il Dipartimento di Studi storici dell'Universit\u00e0 La Sapienza di Roma. \nNel 1976, scrisse il saggio \"Un coraggio a met\u00e0\" incentrato su Pier Paolo Pasolini.. Sempre negli anni settanta, cur\u00f2 insieme a Antonio Veneziani il volume \"Dal Fondo la poesia dei marginali\". Nel 1981, pubblic\u00f2 la prima edizione di \"Appunti sparsi e persi\" di Amelia Rosselli, Reggio Emilia, Cooperativa Aelia Laelia (1966-1977). Il suo primo libro in prosa, \"Manuale di autodistruzione\", fu subito tradotto in francese. Carlo Bordini scrisse anche il romanzo\" Gustavo\" (Avagliano, Roma 2006). Cur\u00f2 insieme ad Andrea Di Consoli il volume \"Renault 4, Scrittori a Roma prima della morte di Moro\" (Roma, Avagliano, 2007), in cui inser\u00ec il testo \"La Zona grigia\". Scrisse postfazioni per Daniela Negri, Mauro Fabi e la poetessa spagnola Guadalupe Grande. Collabor\u00f2 con \"L'Unit\u00e0\", con la rivista \"Poesia\" e con altre testate giornalistiche. Fu l'unico poeta italiano ad essere ospitato al Festival de Poesia Nicaraguese nel febbraio 2008 e al Festival de poesia de Bogot\u00e0 in maggio. Dopo questi viaggi, pubblic\u00f2 \"Non \u00e8 un gioco, appunti di viaggio sulla poesia in America latina\" (Luca Sossella, Roma, 2009) in cui defin\u00ec la poesia \"un piatto povero\". Sempre in questo scritto afferm\u00f2 che \"In Colombia la poesia \u00e8 importante e non \u00e8 avulsa dalla societ\u00e0. Forse sarebbe pi\u00f9 giusto dire semplicemente che in Colombia la poesia \u00e8 importante. Il resto viene da s\u00e9.\"\nLe sue opere sono state tradotte in spagnolo, svedese e soprattutto in francese. In Francia gli \u00e8 stata dedicata una lunga intervista sulla rivista \"Europe\"."}
{"id": "2720974", "revid": "228587", "url": "https://it.wikipedia.org/wiki?curid=2720974", "title": "Sarde", "text": ""}
{"id": "2720976", "revid": "125241798", "url": "https://it.wikipedia.org/wiki?curid=2720976", "title": "Live '75", "text": "Live '75 \u00e8 un album dal vivo del gruppo musicale italiano Telaio Magnetico pubblicato nel 1995.\nDescrizione.\n\"Live '75\" \u00e8 l'unico supporto fonografico che sia mai stato pubblicato dalla formazione estemporanea Telaio Magnetico. Il disco \u00e8 stato registrato dal vivo nel 1975, in due concerti tenuti a Reggio Calabria (tracce 1-3) e a Gela (tracce 4-6).\nIl disco \u00e8 stato pubblicato per la prima volta solamente nel 1995 dall'etichetta Musicando in edizione limitata, in 200 copie in LP numerate e firmate, con copertina dipinta a mano, e 500 copie in CD. Nel 2017 l'album \u00e8 stato ristampato in vinile dall'etichetta discografica Black Sweat Records in una nuova edizione integrata dal'inedita sesta traccia intitolata \"Parte V\", mentre la precedente traccia col medesimo titolo \u00e8 stata spostata alla sesta posizione."}
{"id": "2720979", "revid": "4239", "url": "https://it.wikipedia.org/wiki?curid=2720979", "title": "Kremlin Cup 2007 - Singolare maschile", "text": "Il singolare del Kremlin Cup 2007 \u00e8 stato un torneo di tennis facente parte dell'ATP Tour.\nNikolaj Davydenko era il detentore del titolo e ha battuto in finale 7\u20135, 7\u20136(9), Paul-Henri Mathieu."}
{"id": "2720981", "revid": "109893", "url": "https://it.wikipedia.org/wiki?curid=2720981", "title": "Argilla (album)", "text": "Argilla \u00e8 un album della cantante italiana Ornella Vanoni, pubblicato nel 1997.\nIl disco.\nIn quest'album l'artista, accompagnata dalla tromba di Paolo Fresu, interpreta alcuni pezzi in chiave jazz."}
{"id": "2720984", "revid": "1442080", "url": "https://it.wikipedia.org/wiki?curid=2720984", "title": "Kremlin Cup 2007 - Singolare femminile", "text": "Il singolare del Kremlin Cup 2007 \u00e8 stato un torneo di tennis facente parte del WTA Tour 2007.\nAnna \u010cakvetadze era la detentrice del titolo, ma ha perso nel 2\u00ba turno contro Dinara Safina.\nElena Dement'eva ha battuto in finale 5\u20137, 6\u20131, 6\u20131, Serena Williams.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2720985", "revid": "287204", "url": "https://it.wikipedia.org/wiki?curid=2720985", "title": "Romulo Gallegos", "text": ""}
{"id": "2720986", "revid": "210936", "url": "https://it.wikipedia.org/wiki?curid=2720986", "title": "NHL 1990-1991", "text": ""}
{"id": "2720989", "revid": "447535", "url": "https://it.wikipedia.org/wiki?curid=2720989", "title": "Sinistra Ecologia e Libert\u00e0", "text": ""}
{"id": "2720991", "revid": "210936", "url": "https://it.wikipedia.org/wiki?curid=2720991", "title": "NHL 2006-2007", "text": ""}
{"id": "2720992", "revid": "35485", "url": "https://it.wikipedia.org/wiki?curid=2720992", "title": "R\u00f3mulo Gallegos Freire", "text": ""}
{"id": "2720993", "revid": "767487", "url": "https://it.wikipedia.org/wiki?curid=2720993", "title": "Madame du Barry (film 1917)", "text": "Madame du Barry \u00e8 un film muto del 1917 diretto da J. Gordon Edwards. Interpretato da Theda Bara, \u00e8 una delle numerose versioni cinematografiche sul personaggio di Madame du Barry, famosa amante del re di Francia Luigi XV.La storia si ispira al primo dei romanzi del quartetto che formano le \"M\u00e9moires d' un m\u00e9decin\", scritti da Alexandre Dumas padre e ambientati negli ultimi anni della monarchia francese, durante e dopo la rivoluzione.\nIl film \u00e8 attualmente da considerarsi perduto.\nTrama.\nLa bellissima Jeanette Du Barry attira su di s\u00e9 l'attenzione di Luigi XV, re di Francia. Sposata al goffo conte Du Barry per volere di suo cugino, Jean, Jeannette diventa la favorita del re. Frivola e scintillante, la sua brillante vita viene sconvolta quando Jeanette conosce Coss\u00e9-Brissac, un soldato, di cui lei si innamora. Jean, che porta rancore verso la cugina, tenta di metterla in cattiva luce presso il re raccontandogli di quella relazione, ma Luigi non gli crede e lo bandisce dalla corte.\nDopo la morte di Luigi, scoppier\u00e0 la rivoluzione. Jean, diventato un rivoluzionario, sobiller\u00e0 la folla contro Madame du Barry che verr\u00e0 arrestata e, dopo la condanna a morte, ghigliottinata.\nProduzione.\nIl film fu prodotto dalla Fox Film Corporation. Dopo il grande successo che William Fox aveva riscontrato nel pubblico davanti alla conturbante presenza di Theda Bara ne \"La vampira\", fece confezionare per lei, uno dopo l'altro, tutta una serie di film incentrati su personaggi femminili dal grande fascino, storici o letterari, come Carmen, Cleopatra, Saffo, Camille e, appunto, la Du Barry.\nDistribuzione.\nIl film usc\u00ec nelle sale il 30 dicembre 1917 distribuito dalla Fox Film Corporation [Fox Standard Picture]. Negli Stati Uniti venne usato anche il titolo alternativo di \"Du Barry\"."}
{"id": "2720994", "revid": "210936", "url": "https://it.wikipedia.org/wiki?curid=2720994", "title": "NHL 2007-2008", "text": ""}
{"id": "2720995", "revid": "210936", "url": "https://it.wikipedia.org/wiki?curid=2720995", "title": "NHL 2008-2009", "text": ""}
{"id": "2720997", "revid": "729019", "url": "https://it.wikipedia.org/wiki?curid=2720997", "title": "Konstantinos Karakatsanis", "text": "Biografia.\nPartecip\u00f2 alle gare di atletica leggera delle prime Olimpiadi moderne che si svolsero ad Atene nel 1896, negli 800 metri, dove arriv\u00f2 terzo, correndo in 2'28\"0, e nei 1500 m, finendo al settimo posto.\nPartecip\u00f2 anche alle gare di canottaggio dei giochi olimpici intermedi, nei sedici con (3000 metri)."}
{"id": "2720998", "revid": "838137", "url": "https://it.wikipedia.org/wiki?curid=2720998", "title": "Kremlin Cup 2007 - Doppio maschile", "text": "Il doppio maschile del Kremlin Cup 2007 \u00e8 stato un torneo di tennis facente parte dell'ATP Tour.\nFabrice Santoro e Nenad Zimonji\u0107 erano i detentori del titolo, ma Santoro non ha partecipato.\nSolo Zimonjic ha partecipato in coppia con Daniel Nestor, ma ha perso nei quarti contro S\u00e9bastien Grosjean e Jo-Wilfried Tsonga.\nMarat Safin e Dmitrij Tursunov hanno battuto in finale 6\u20134, 6\u20132, Tom\u00e1\u0161 Cibulec e Lovro Zovko."}
{"id": "2721005", "revid": "838137", "url": "https://it.wikipedia.org/wiki?curid=2721005", "title": "Kremlin Cup 2007 - Doppio femminile", "text": "Il doppio femminile del Kremlin Cup 2007 \u00e8 stato un torneo di tennis facente parte del WTA Tour 2007.\nKv\u011bta Peschke e Francesca Schiavone erano le detentrici del titolo, ma la Schiavone non ha partecipato.\nSolo la Peschke ha partecipato facendo coppia con Rennae Stubbs, ma ha perso nei quarti contro Iveta Bene\u0161ov\u00e1 e Galina Voskoboeva.\nCara Black e Liezel Huber hanno battuto in finale 4\u20136, 6\u20131, 10\u20137, Viktoryja Azaranka e Tat'jana Pu\u010dek."}
{"id": "2721010", "revid": "1305772", "url": "https://it.wikipedia.org/wiki?curid=2721010", "title": "I've Seen All Good People", "text": "I've Seen All Good People \u00e8 un brano del gruppo musicale inglese di rock progressivo Yes, uscito nel 1971 e contenuto nell'album \"The Yes Album\". Scritta principalmente da Jon Anderson, \u00e8 una delle canzoni pi\u00f9 note della band.\nStruttura e testo.\nLa canzone \u00e8 suddivisa in due parti: la prima, \"Your Move\", si dice essere ispirata al libro \"Attraverso lo specchio e quel che Alice vi trov\u00f2\", di Lewis Carroll, ed \u00e8 incentrata sul tema degli scacchi.\nLa seconda parte, \"All Good People\", \u00e8 un continuo ripetersi del testo \"\"I've seen all good people turn their heads each day so satisfied I'm on my way\" sopra un accompagnamento rock, che si conclude in una potente armonia vocale e un tema di organo.\nCuriosit\u00e0.\nNei live degli anni '70, si pu\u00f2 vedere il chitarrista Steve Howe che esegue la prima parte (Your move) con la Chitarra portoghese"}
{"id": "2721013", "revid": "599013", "url": "https://it.wikipedia.org/wiki?curid=2721013", "title": "Carl Galle", "text": "Partecip\u00f2 alle gare di atletica leggera delle prime Olimpiadi moderne che si svolsero ad Atene nel 1896, nei 1.500 m, finendo al quarto posto, in 4'39\"0."}
{"id": "2721015", "revid": "1442080", "url": "https://it.wikipedia.org/wiki?curid=2721015", "title": "Madrid Masters 2007 - Singolare", "text": "Il singolare del Madrid Masters 2007 \u00e8 stato un torneo di tennis facente parte dell'ATP Tour.\nRoger Federer era il detentore del titolo, ma David Nalbandian lo ha battuto in finale 1\u20136, 6\u20133, 6\u20133.\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "2721016", "revid": "83531", "url": "https://it.wikipedia.org/wiki?curid=2721016", "title": "Aldo Zargani", "text": "Pubblic\u00f2 \"Per violino solo. La mia infanzia nell'aldiqua (1938-1945)\" (Il Mulino, 1995), \"Certe promesse d'amore\" (Il Mulino, 1997) e \"In bilico\" (Marsilio, 2017). Il primo \u00e8 stato tradotto in inglese, tedesco, spagnolo e francese.\nBiografia.\nAldo Zargani nacque nel 1933 a Torino in una famiglia ebraica. Con la promulgazione delle leggi razziali fasciste nel 1938 cominci\u00f2 un periodo difficile per la sua famiglia. Il padre perse il lavoro di musicista all'orchestra della Radio di Torino. Durante le persecuzioni antisemite successive all'8 settembre 1943, Aldo rimase per qualche tempo nascosto con il fratellino in un convento, prima di raggiungere i genitori rifugiati sulle montagne gi\u00e0 in mano ai partigiani.\nDopo la guerra prosegu\u00ec gli studi ed ebbe una brillante carriera alla RAI fino al pensionamento nel 1994.\nNel 1995 si decise a raccontare i suoi anni pi\u00f9 difficili nel libro, \"Per violino solo. La mia infanzia nell'Aldiqua 1938-1945\" (Bologna: il Mulino), uno dei primissimi racconti autobiografici ad affrontare il problema dell'impatto traumatico che le persecuzioni ebbero sui bambini ebrei in Italia, anche tra coloro che non furono deportati nei campi di sterminio, costretti a lasciare le loro case e a vivere nascosti nella paura, spesso separati dai propri genitori. Il libro ebbe un ottimo successo di pubblico e di critica e venne tradotto in tedesco, inglese e francese. \nNel 1997 descrisse, in \"Certe promesse d'amore\", le sue esperienze del dopoguerra, fra cui la militanza nella giovent\u00f9 sionista. Nel 2017 pubblic\u00f2 un libro di racconti, \"In bilico\"."}
{"id": "2721019", "revid": "125344412", "url": "https://it.wikipedia.org/wiki?curid=2721019", "title": "Dianna Agron", "text": "Biografia.\nDianna Agron \u00e8 nata a Savannah, in Georgia, e cresciuta tra San Antonio, in Texas, e San Francisco, in California. \u00c8 figlia di Maria Barnes e Ronald S. Agron, un manager degli hotel Hyatt. La famiglia paterna \u00e8 originaria della Russia e il loro cognome originario, Agronsky, \u00e8 stato modificato dai funzionari di Ellis Island. Il padre \u00e8 ebreo, mentre la madre si \u00e8 convertita all'ebraismo; Agron ha frequentato una scuola ebraica e ha celebrato il suo bat mitzvah. Ha conseguito gli studi a Burlingame, California, e ha iniziato a danzare all'et\u00e0 di tre anni e gi\u00e0 da adolescente \u00e8 diventata insegnante.\nCarriera da attrice.\nPrima di approdare al successo con la serie televisiva \"Glee\", l'attrice \u00e8 apparsa in \"Close to Home\", \"Shark\", \"\", \"Numb3rs\" e ha avuto un ruolo di discreta rilevanza in \"Veronica Mars\". Nel 2007 ha lavorato in \"It's a Mall World\", una miniserie composta da vari cortometraggi diretti dall'attore Milo Ventimiglia e trasmessi da MTV e in seguito nella seconda stagione di \"Heroes\", interpretando il ruolo di Debbie Marshall, il capo \"cheerleader\" della squadra Costa Verde High School. Dianna \u00e8 stata anche ospite di un mini festival musicale a Los Angeles chiamato \"Chicken in Love\".\nAgron diviene nota al grande pubblico nel 2009 per il ruolo di Quinn Fabray, la capo \"cheerleader\" della serie televisiva \"Glee\". Nel 2011 ha interpretato il ruolo di Natalie nel film \"Burlesque\", assieme a Christina Aguilera e Cher. Sempre nello stesso anno ha recitato nel thriller fantascientifico \"Sono il Numero Quattro\", diretto da D.J. Caruso ed interpretato al fianco di Alex Pettyfer e Timothy Olyphant.\nIl 22 luglio 2012 \u00e8 stata ospite al Giffoni Film Festival dove ha risposto ad alcune domande e incontrato i fan. Nel 2013 \u00e8 stata la protagonista del videoclip \"Just Another Girl\" della band The Killers e ha interpretato il ruolo di Belle in \"Cose Nostre - Malavita\" di Luc Besson\",\" recitando al fianco di Robert De Niro e Michelle Pfeiffer. L'anno successivo ha partecipato al videoclip del singolo di successo planetario \"I'm Not The Only One\" del cantante britannico Sam Smith.\nNel 2015 viene scelta come protagonista dello spettacolo teatrale \"McQueen\", ispirato alla figura dello stilista Alexander McQueen, al fianco di Stephen Wight. Lo spettacolo ha debuttato al St. James Theatre di Londra il 12 maggio 2015. Nello stesso anno vengono distribuiti i film \"Zipper\", dove ha una piccola parte, e \"Bare\" dove veste i panni della protagonista Sarah. Nel 2016 appare nel film \"Tumbledown\".\nCarriera da regista.\nAgron ha lavorato in pi\u00f9 occasioni come regista. Nel 2009 ha scritto, diretto, recitato e prodotto il cortometraggio \"A Fuchsia Elephant\", mai pubblicato. Nel 2010 ha diretto il video per la canzone \"Body\" della band Thao &amp; the Get Down Stay Down. Nel 2014 torna dietro la macchina da presa per il videoclip di \"Till Sunrise\" della band Goldroom, dove fa un'apparizione anche suo fratello Jason. Nel 2016 ha diretto il cortometraggio \"L'Am\u00e9ricaine\" sotto richiesta della stilista Tory Burch.\nVita privata.\nNel 2011 Agron si sottopone ad un'operazione al naso per correggere il proprio setto nasale deviato, causato da un pugno ricevuto quando era adolescente. Nel 2015 si fidanza ufficialmente con Winston Marshall, membro del gruppo Mumford &amp; Sons; la coppia convola a nozze il 15 ottobre 2016.\nNell'agosto 2020 diverse fonti confermano la loro separazione dopo 3 anni di matrimonio.\nDoppiatrici italiane.\nNelle versioni in italiano dei suoi film Dianna Agron \u00e8 stata doppiata da:\nCome doppiatrice, viene sostituita da:"}
{"id": "2721021", "revid": "70352727", "url": "https://it.wikipedia.org/wiki?curid=2721021", "title": "Nokia 5330 XpressMusic", "text": "Il Nokia 5330 XpressMusic \u00e8 un telefono cellulare prodotto dall'azienda finlandese Nokia e messo in commercio nel 2009."}
{"id": "2721022", "revid": "108711767", "url": "https://it.wikipedia.org/wiki?curid=2721022", "title": "European XFEL", "text": "Il European X-Ray Free-Electron Laser o European XFEL \u00e8 un'infrastruttura di ricerca, costruita grazie a 12 paesi partecipanti, in grado di generare impulsi a raggi-x ad intensit\u00e0 molto pi\u00f9 elevate rispetto ai tradizionali sincrotroni. La struttura e le sue pertinenze si trovano nei l\u00e4nder tedeschi di Amburgo e dello Schleswig-Holstein. Un laser a elettroni liberi genera radiazione elettromagnetica di alta intensit\u00e0, tramite l'accelerazione di elettroni a velocit\u00e0 relativistiche, radiazione che vieni poi modulata in frequenza attraverso speciali strutture magnetiche.\nL'European XFEL \u00e8 progettato in modo che gli elettroni producano luce di raggi-x in sincrono, generando impulsi di raggi-x ad alta intensit\u00e0, che avranno alcune delle propriet\u00e0 della luce laser e intensit\u00e0 molto pi\u00f9 brillanti rispetto a quelle prodotte dalle radiazioni di sincrotrone convenzionali.\nPrincipio di funzionamento.\nGli elettroni saranno accelerati fino ad un'energia di 17,5 GeV in un acceleratore lineare superconduttivo lungo 2,1\u00a0km. In seguito gli elettroni saranno introdotti dentro i campi magnetici di speciali schiere di magneti noti come \"ondulatori\" dove seguiranno traiettorie oscillatorie, comportamento che risulter\u00e0 nell'emissione di radiazione a frequenze e lunghezze d'onda proprie dei raggi x.\nIl laser.\nLa luce a raggi-x sar\u00e0 generata grazie al fenomeno della emissione spontanea auto-amplificata (\"Self Amplified Spontaneous Emission\", SASE), dove gli elettroni interagiscono con le radiazioni emesse da loro stessi oppure dagli elettroni adiacenti. In questo modo si ottiene un'emissione spontanea di pacchetti di radiazione strettamente raggruppati che sono amplificati con lo stesso meccanismo della luce laser.\nIl picco di brillanza previsto per l'European XFEL sar\u00e0 miliardi di volte maggiore rispetto a quello delle sorgenti convenzionali di raggi-x, con una brillanza media circa 10.000 volte maggiore. Inoltre, la centrale proposta produrr\u00e0 molti pi\u00f9 impulsi per secondo (fino a 27.000), rispetto a progetti simili che vengono attualmente portati avanti negli USA e in Giappone, grazie al massiccio utilizzo dei magneti a superconduttivit\u00e0 nell'acceleratore lineare (tecnologia sviluppata nel laboratorio DESY).\nApplicazioni di ricerca.\nLa durata dei singoli impulsi luminosi sar\u00e0 inferiore ai 100 femtosecondi, rendendo cos\u00ec possibile la misura di reazioni chimiche troppo rapide per essere osservate con altre metodologie. La lunghezza d'onda dell'emissione laser a raggi x pu\u00f2 essere variata tra 0,1 e 6 nanometri, consentendo cos\u00ec misure a lunghezze di livello atomico.\nInizialmente, sono previste tre linee di fasci di fotoni, per un totale di sei stazioni sperimentali che verranno poi incrementate fino a 5 linee di per un totale di 10 stazioni sperimentali. Il sistema consentir\u00e0 una serie di esperimenti scientifici unici in una serie di discipline (fisica, chimica, scienza dei materiali, biologia e nanotecnologie), sfruttando le caratteristiche di elevata intensit\u00e0, coerenza e struttura temporale della nuova sorgente.\nStanziamento dei fondi.\nIl ministero federale tedesco per l'istruzione e la ricerca (Bundesministerium f\u00fcr Bildung und Forschung) ha concesso nel febbraio del 2003 i permessi per costruire le installazioni, con un costo previsto di 986 milioni di Euro, aggiungendo la clausola che venga finanziato come progetto europeo. In seguito al completamento della struttura dopo un periodo di costruzione che si prevede di 5 anni, l'attivazione delle massicce apparecchiature comincer\u00e0 nel 2017.\nStato attuale.\nNel 2007 il progetto dello European XFEL venne avviato ufficialmente e nel 2009 \u00e8 stata fondata la societ\u00e0 European XFEL (GmbH) che costruir\u00e0 ed operer\u00e0 le installazioni. Le opere di costruzione del complesso sono cominciate il giorno 8 gennaio del 2009. \nLa costruzione dei tunnel \u00e8 stata completata nell'estate del 2012, mentre tutti i lavori sotterranei sono stati completati l'anno successivo. Il primo fascio di raggi \u00e8 stato prodotto nell'aprile del 2017 e nel maggio successivo \u00e8 stato prodotto il primo fascio di raggi X.\nLo European XFEL \u00e8 stato inaugurato il 1\u00ba settembre 2017. \nIl costo complessivo per la costruzione e attivazione del complesso di installazioni si stima attorno ai 1.22 Miliardi di Euro (ai prezzi dei materiali necessari e della loro messa in opera nel 2005).\nUbicazione.\nIl tunnel dell'European XFEL, sar\u00e0 lungo 3,4\u00a0km ed ospiter\u00e0 l'acceleratore lineare superconduttivo, con all'interno linee per fasci di fotoni che correranno da 6 a 38 m sotto al sito del centro di ricerca DESY di Amburgo, fino alla citt\u00e0 di Schenefeld nello Schleswig-Holstein, dove verranno costruiti gli edifici amministrativi, le stazioni sperimentali ed i laboratori."}
{"id": "2721025", "revid": "838137", "url": "https://it.wikipedia.org/wiki?curid=2721025", "title": "Madrid Masters 2007 - Doppio", "text": "Il doppio del Madrid Masters 2007 \u00e8 stato un torneo di tennis facente parte dell'ATP Tour.\nBob Bryan e Mike Bryan erano i detentori del titolo e hanno battuto in finale 6\u20133, 7\u20136 (7\u20134), Mariusz Fyrstenberg e Marcin Matkowski.\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "2721026", "revid": "298229", "url": "https://it.wikipedia.org/wiki?curid=2721026", "title": "Harilaos Vassilakos", "text": ""}
{"id": "2721027", "revid": "767487", "url": "https://it.wikipedia.org/wiki?curid=2721027", "title": "The Seats of the Mighty", "text": "The Seats of the Mighty \u00e8 un film muto del 1914 diretto da T. Hayes Hunter e interpretato da Lionel Barrymore.\nTrama.\nIn Virginia, durante la guerra franco-indiana, il capitano Robert Moray viene catturato dai francesi e portato in Canada. L\u00ec, viene tenuto prigioniero da Monsieur Doltaire, il rappresentante di re Luigi. Costui tenta inutilmente di metter le mani sopra alcuni documenti segreti di cui per\u00f2 Moray non svela il nascondiglio. L'odio per l'inglese aumenta quando Doltaire scopre che Moray \u00e8 un suo rivale anche in amore, a causa della relazione che l'inglese intrattiene con Alixe Duvarney, la figlia del governatore: un amore nato gi\u00e0 da tempo, quando ancora Moray stava in Virginia. Cos\u00ec, per toglierlo di mezzo, lo accusa di spionaggio, forzando Alixe a intercedere per avere salva la vita dell'amato. Il capitano inglese riesce per\u00f2 a fuggire, portando con s\u00e9 preziose informazioni che passa ai suoi. Le truppe britanniche possono in tal modo attaccare Quebec, riuscendo a conquistarla. Nell'azione, Doltaire viene ucciso. I due innamorati, riuniti, possono ricominciare una nuova vita insieme.\nProduzione.\nIl film fu prodotto dalla Colonial Motion Picture.\nDistribuzione.\nDistribuito dalla World Film, usc\u00ec nelle sale cinematografiche USA il 7 dicembre 1914."}
{"id": "2721028", "revid": "2136470", "url": "https://it.wikipedia.org/wiki?curid=2721028", "title": "Egri V\u00edzilabda Klub", "text": "Lo Egri V\u00edzilabda Klub \u00e8 una societ\u00e0 di pallanuoto ungherese, con sede nella citt\u00e0 di Eger.\nIl club fu fondato nel 1910 e i colori sociali sono il blu e il giallo.\nIn ambito nazionale ha conquistato un titolo nazionale (2011) e tre coppe d'Ungheria, ed \u00e8 uno dei top team europei sulla scena attuale. A livello continentale il massimo risultato ottenuto nella storia \u00e8 un secondo posto nella Coppa LEN del 2008."}
{"id": "2721029", "revid": "31360", "url": "https://it.wikipedia.org/wiki?curid=2721029", "title": "XFEL europeo", "text": ""}
{"id": "2721031", "revid": "122205665", "url": "https://it.wikipedia.org/wiki?curid=2721031", "title": "Peter Bichsel", "text": "Biografia.\nFiglio di un artigiano, Peter Bichsel cresce dapprima a Lucerna e poi, dal 1941, a Olten. Frequenta la scuola magistrale a Soletta e nel 1956 sposa l'attrice Therese Sp\u00f6rri, con cui ha avuto due figli. Fino al 1968 (e un'ultima volta nel 1973) ha lavorato come maestro di scuola elementare. Dal 1974 al 1981 \u00e8 consulente personale del consigliere federale Willi Ritschard, che era suo amico. Nella cerchia dei suoi amici rientrava anche lo scrittore Max Frisch, deceduto nel 1991. Oggi Bichsel vive a Bellach, presso Soletta.\nAttivit\u00e0 letterarie.\nDopo la pubblicazione di brevi testi letterari, soprattutto poesie, in riviste e giornali, esce nel 1960 la sua prima opera in prosa, in un'edizione privata. Nell'inverno a cavallo tra il 1963 e il 1964 partecipa a un corso di scrittura in prosa a Berlino, tenuto dallo scrittore e critico letterario Walter H\u00f6llerer. Documentano questa esperienza le testimonianze raccolte nel volume \"Prosaschreiben\" e il romanzo \"Das G\u00e4stehaus\", scritto a pi\u00f9 mani dai partecipanti del corso (tra cui Hubert Fichte e Klaus Stiller); Bichsel vi contribuisce con il primo capitolo.\nNel 1964 diventa di colpo famoso grazie ai racconti brevi della raccolta \"In fondo alla signora Blum sarebbe piaciuto conoscere il lattaio\". Il Gruppo 47, il pi\u00f9 importante circolo letterario tedesco di quegli anni, lo accoglie entusiasta tra le sue fila e nel 1965 gli consegna il Premio per la Letteratura.\nNel 1968 inizia a tenere una rubrica dapprima sul settimanale \"Weltwoche\", attualmente sulla rivista \"Schweizer Illustrierte\". Queste rubriche costituiscono da allora in poi la sua attivit\u00e0 principale. Nel 2014 \u00e8 comparsa su \"Schweizer Illustrierte\" l'ultima puntata della sua rubrica \"Notabene\". \nNel 1970 si dimette per protesta, assieme ad altri 20 autori, dall'Associazione Svizzera degli scrittori e partecipa alla fondazione del Gruppo Olten, un movimento letterario di orientamento pacifista e sociale.\nPeter Bichsel \u00e8 membro dell'Accademia di belle Arti di Berlino e socio corrispondente dell'Accademia tedesca di lingua e poesia di Darmstadt.\nUn fondo con le sue carte si trova presso l'Archivio Svizzero di Letteratura (ASL) a Berna."}
{"id": "2721032", "revid": "117431397", "url": "https://it.wikipedia.org/wiki?curid=2721032", "title": "Charilaos Vasilakos", "text": "Biografia.\nPartecip\u00f2 alle gare di atletica leggera delle prime Olimpiadi moderne che si svolsero ad Atene nel 1896, gareggiando nella maratona, dove arriv\u00f2 secondo alle spalle di Spyrid\u014dn Lou\u012bs, correndo in 3h06'03\".\nPrese parte anche ai Giochi olimpici intermedi, nella marcia 1500 metri, arrivando quinto."}
{"id": "2721036", "revid": "729019", "url": "https://it.wikipedia.org/wiki?curid=2721036", "title": "Sturer Emil", "text": "Il 12,8\u00a0cm Selbstfahrlafette auf VK3001(H) \"Sturer Emil, indicato anche come Selbstfahrlafette L/61 o semplicemente con la designazione non ufficiale Sturer Emil\", era un semovente cacciacarri sperimentale realizzato dall'azienda tedesca Henschel &amp; Sohn ed utilizzato dall'Heer durante la seconda guerra mondiale.\nStoria.\nSviluppo.\nNel 1939 l'esigenza di soddisfare la richiesta di veicoli atti a contrastare i corazzati nemici esort\u00f2 il governo tedesco a richiedere alla Henschel &amp; Sohn lo sviluppo di un nuovo veicolo basato sul Panzer VI Tiger I equipaggiandolo con un cannone prodotto dalla Rheinmetall, il 12,8\u00a0cm K L/61 (basato a sua volta sul cannone contraerei 12,8 cm FlaK 40).\nIl telaio era basato su un precedente modello designato VK3001(H), un prototipo realizzato nell'ambito di un programma di sviluppo per un carro armato medio ma che venne scartato dalla commissione militare.\nImpiego operativo.\nI due esemplari realizzati, battezzati \"Max und Moritz\" in omaggio agli omonimi personaggi di una filastrocca, vennero entrambi utilizzati sul fronte orientale. Uno dei due veicoli rimase distrutto in combattimento, mentre l'altro, operativo nella 2. Panzer-Division e che esibiva 31 simboli di unit\u00e0 distrutte dipinti sulla canna, venne catturato integro a Stalingrado nel gennaio 1943.\nEsemplari attualmente esistenti.\nL'esemplare catturato dalle truppe dell'Armata Rossa \u00e8 ora conservato nel padiglione 6 del Museo dei mezzi corazzati (VIM BTVT) di Kubinka, in Russia."}
{"id": "2721038", "revid": "62004", "url": "https://it.wikipedia.org/wiki?curid=2721038", "title": "Renault (ciclismo)", "text": ""}
{"id": "2721039", "revid": "316995", "url": "https://it.wikipedia.org/wiki?curid=2721039", "title": "Anger Management Tour", "text": ""}
{"id": "2721043", "revid": "1310927", "url": "https://it.wikipedia.org/wiki?curid=2721043", "title": "Vaterpolo klub Budva", "text": "Il Pliva\u010dki Vaterpolo Kluba Budva \u00e8 una societ\u00e0 polisportiva montenegrina, con sede a Budua. La sezione pallanotistica \u00e8 la principale.\nStoria.\nIl club di calcio fu fondato nel 1930 e da dopo la seconda guerra mondiale ospita anche una sezione di pallanuoto, da allora ha cambiato nome svariate volte: Mogren, Budva, Budvanska Rivijera nel 1992 e, Budva dal 2009. Ha vinto il primo campionato nazionale nel 1995 e la coppa di Montenegro nel 2009, in campionato \u00e8 arrivato secondo nel 1994 e 1998, ha perso la finale di coppa nel 1995 e 1999, mentre i migliori risultati in Europa sono una semifinale nella Coppa delle Coppe nel 1998 e una in Coppa LEN nel 2007. sulla scena attuale \u00e8 uno dei club pallanotistici di maggior rilievo."}
{"id": "2721044", "revid": "111702658", "url": "https://it.wikipedia.org/wiki?curid=2721044", "title": "Manawatu United", "text": "Manawatu United fu un club calcistico neozelandese di Palmerston North.\nFondato nel 2004 come YoungHeart Manawatu, militava nel campionato nazionale di prima divisione e fino al 2008 disput\u00f2 gli incontri interni all'Arena Manawatu; dal 2008 si trasfer\u00ec al Memorial Park e nel 2014 cambi\u00f2 nome in Manawatu United.\nDopo il ridimensionamento del campionato neozelandese e il ritiro della licenza, il club chiuse nel 2015.\nIl suo miglior risultato sono due secondi posti consecutivi nelle stagioni regolari dei campionati 2005-2006 e 2006-2007."}
{"id": "2721045", "revid": "599013", "url": "https://it.wikipedia.org/wiki?curid=2721045", "title": "Gyula Kellner", "text": "Biografia.\nPartecip\u00f2 alle gare di atletica leggera delle prime Olimpiadi moderne che si svolsero ad Atene nel 1896, gareggiando nella maratona, dove arriv\u00f2 terzo, in 3h06'35\", dopo la squalifica di Spiridon Belokas, che si era fatto trasportare su un carretto per una parte del percorso."}
{"id": "2721046", "revid": "363629", "url": "https://it.wikipedia.org/wiki?curid=2721046", "title": "Medaglia commemorativa della guerra franco-prussiana 1870-1871", "text": "La m\u00e9daille comm\u00e9morative de la guerre 1870-1871 (medaglia commemorativa della guerra franco-prussiana) fu una medaglia concessa dalla Repubblica Francese per commemorare il trentennale della fine della Guerra franco-prussiana.\nStoria e insegne.\nLa medaglia venne istituita con decreto presidenziale del 9 novembre 1911 per commemorare i trent'anni della fine della Guerra franco-prussiana che pure fu persa dalla Francia ma che vide molti soldati francesi impegnati valorosamente nella difesa del suolo nazionale. La medaglia venne assegnata a tutti i combattenti della guerra del 1870-1871 che erano ancora vivi, in Francia ed Algeria, che avevano prestato servizio dal luglio 1870 al febbraio 1871 inclusi."}
{"id": "2721047", "revid": "101675453", "url": "https://it.wikipedia.org/wiki?curid=2721047", "title": "Episodi di Lois &amp; Clark - Le nuove avventure di Superman (terza stagione)", "text": "La terza stagione di \"Lois &amp; Clark - Le nuove avventure di Superman\" \u00e8 stata trasmessa negli Stati Uniti d'America dal 17 settembre 1995 al 12 maggio 1996.\nSuperman disoccupato.\nTrama.\nClark non riceve esattamente la risposta che sperava alla sua proposta di matrimonio. Lois \u00e8 colpita, ferita e inviperita!\nGente comune.\nTrama.\nFisico scultoreo cercasi! Un eccentrico milionario \u00e8 certo che la sua testa farebbe un figurone sul corpo di Superman.\nContatto.\nTrama.\nMeglio salvare il fidanzamento o la fidanzata? Quando si rende conto che, a causa del loro rapporto, Lois \u00e8 continuamente in pericolo, Clark si vede costretto a lasciarla.\nOcchi irlandesi.\nTrama.\nAmore, ritorna. Lois si serve di una vecchia fiamma per riaccendere la passione di Clark. Ma sar\u00e0 invece il suo antico spasimante a servirsi di lei.\nChiamatemi No\u00e8.\nTrama.\nI due migliori inviati del Daily Planet ricevono l'incarico di indagare sotto copertura, come marito e moglie, su una misteriosa agenzia per coppie in crisi.\nUna gabbia per due.\nTrama.\nSuperman, l'opera d'arte. Una facoltosa coppia di Metropolis vuole aggiungere Superman alla propria collezione di rarit\u00e0.\nUltra Woman.\nTrama.\nDue diaboliche sorelle colpiscono Superman con la kryptonite rossa, ma i loro piani malvagi vanno all'aria quando i super poteri si trasferiscono a Lois.\nGi\u00f9 la maschera.\nTrama.\nSuperpap\u00e0? Clark nega categoricamente di avere un figlio illegittimo. Allora come \u00e8 possibile che il bambino in questione riesca a sollevare un divano?\nSuperman e il Quarto Reich.\nTrama.\nUna corsa contro il Tempo. Superman deve combattere contro dei redivivi gerarchi nazisti decisi a dominare il mondo.\nLa realt\u00e0 virtuale.\nTrama.\nLois e Clark vengono fatti prigionieri da Jaxson Xavier, figlio illegittimo del defunto Lex Luthor, nella sua sofisticatissima realt\u00e0 virtuale. La forza fisica non serve in questo universo virtuale e Superman dovr\u00e0 chiedere aiuto a Jimmy per giocare come un mago del computer.\nFiacco Natale.\nTrama.\nL'Intergang ha pronto un regalo di Natale per Superman: un virus kryptoniano che potrebbe distruggere per sempre l'uomo di ferro.\nVendetta a distanza.\nTrama.\nChi ha fatto quella fattura? Il matrimonio rischia di andare a monte quando uno stregone comincia a tormentare Clark con strane visioni.\nIl padre venuto dal freddo.\nTrama.\nJimmy \u00e8 convinto che il suo eccentrico padre sia un ingegnere. Invece, \u00e8 un agente segreto con licenza di uccidere.\nUniversi paralleli.\nTrama.\nLois morta? Clark fidanzato con la sua vecchia fiamma? Una realt\u00e0 parallela che a Lois sembra anche troppo reale.\nMarito e moglie.\nTrama.\nLois e Clark finalmente sposi! Aspetta un attimo, Clark. Sei proprio sicuro che la tua radiosa sposa sia proprio Lois?\nLa sosia e la cantante.\nTrama.\nL'attacco dei cloni. Mentre Lex Luthor fugge con la vera Lois, Clark passa la prima notte di nozze con un suo clone.\nI supercloni.\nTrama.\nL'oscura trama intessuta da Lex per conquistare Lois potrebbe significare per lei un'amnesia totale... e per i cittadini di Metropolis il dramma finale.\nLa grande nebbia.\nTrama.\nNel tentativo di recuperare la memoria, Lois si ricovera in una clinica dove i pazienti muoiono con allarmante rapidit\u00e0.\nIl complesso di Edipo.\nTrama.\nSi ritorna al lavoro... e all'inizio della storia. Ormai nient'altro che semplici colleghi, Lois e Clark si mettono sulle tracce di una macchina in grado di alterare la mente.\nCom'\u00e8 piccolo il mondo.\nTrama.\nLa scuola fa schifo: almeno per una vecchia compagna di classe di Lois che medita una vendetta diabolica.\nCome in uno specchio.\nTrama.\nLa compagnia di Krypton. Visitatori alieni con un solo obiettivo: scatenare il caos nella vita di Superman.\nL'ombra del passato.\nTrama.\nDestino. Krypton \u00e8 in pericolo, ma per salvare il suo pianeta natale Superman deve abbandonare gli amici, la famiglia e Lois."}
{"id": "2721048", "revid": "599013", "url": "https://it.wikipedia.org/wiki?curid=2721048", "title": "Episodi di Lois &amp; Clark - Le nuove avventure di Superman (prima stagione)", "text": "La prima stagione di \"Lois &amp; Clark - Le nuove avventure di Superman\" \u00e8 andata in onda negli Stati Uniti d'America dal 12 settembre 1993 all'8 maggio 1994.\nPilota (prima parte).\nTrama.\nClark Kent, ragazzo dai modi gentili arriva a Metropolis, in cui diventa un reporter del Daily Planet, grande quotidiano in cui lavora l'aggressiva giornalista Lois Lane, e crea la sua identit\u00e0 segreta di Superman. \nPilota (seconda parte).\nTrama.\nSuperman affronta la sua prima sfida: fermare Lex Luthor che intende sabotare il progetto della Stazione Spaziale Prometeo.\nStrano visitatore.\nTrama.\nSuperman scopre le sue radici. Un certificato falso spinge Clark a dimostrare le sue origini aliene e verso un losco agente federale che vuole Superman morto.\nBattaglia senza fine.\nTrama.\nPer verificare quanto \u00e8 forte e veloce Superman, Lex Luthor pianifica una serie di emergenze in vari punti di Metropolis per fare entrare in azione l'uomo d'acciaio.\nTi vedo attraverso.\nTrama.\nUno scienziato di scarse fortune che ha inventato gli abiti che rendono invisibili diventa il Robin Hood di Metropolis. Poi degli imbroglioni trafugano alcuni di questi abiti, rubano ai ricchi e si tengono il bottino.\nRequiem per dei supereroi.\nTrama.\nCyborg contro Superman. Lois e Clark si trovano a lavorare insieme su una faccenda di un certo peso: promoter di incontri truccati con una scuderia di pugili bionici. (E il medico che ha creato le macchine umanoidi \u00e8 il padre di Lois!)\nIncendi.\nTrama.\nVestita di piume (e poco altro), Lois sale sul palcoscenico per indagare su una serie di incendi in un locale notturno. Ma Lois viene messa in ombra dal nuovo barista: Clark, deciso a prendere in mano la storia e a congelare gli incendiari.\nRagazzini intelligenti.\nTrama.\nCon il sostegno finanziario di Lex Luthor, uno scienziato pazzo distribuisce a degli orfani una pozione che incrementa l'intelligenza. Ma i ragazzi fuggono e usano i loro poteri cerebrali per sconvolgere Metropolis.\nRitorno a casa.\nTrama.\nLois e Clark indagano su una vicenda sospetta che coinvolge l'Agenzia di protezione dell'ambiente a Smallville. Ma non sono tossine create dall'uomo quello che gli agenti federali stanno cercando, bens\u00ec un pezzo di kryptonite, la sostanza che pu\u00f2 sottrarre a Superman i suoi poteri o persino la sua vita.\nL'uomo venuto dallo spazio.\nTrama.\nQuando in pieno inverno Metropolis viene investita da un'anomala ondata di calore, i cittadini incolpano i poteri di Superman, il quale decide di lasciare la citt\u00e0 per salvarla e permettere a Lois di indagare sulla vera ragione di quel caldo.\nProfumo incantatore.\nTrama.\nMiranda, una ex amante di Lex Luthor, porta avanti il proprio piano spruzzando sui dipendenti del Daily Planet un profumo seducente. Le conseguenze: Jimmy corteggia una modella, Perry White s'innamora della donna delle pulizie e Lois va su di giri per Clark.\nLuna di miele a Metropolis.\nTrama.\nLois e Clark si registrano nella suite luna di miele. Sono in incognito, sulle tracce di un membro del Congresso disonesto e un trafficante d'armi internazionale che minacciano la sicurezza nazionale.\nMinaccia dal cielo.\nTrama.\nQuando Superman raggiunge lo spazio esterno per distruggere un asteroide che sta precipitando verso la Terra, riceve un colpo tremendo e perde la memoria. \nLa testimone.\nTrama.\nUno scienziato eccentrico viene ucciso e Lois \u00e8 l'unica testimone. Ma l'assassino \u00e8 deciso a impedire che Lois viva abbastanza a lungo per raccontare la sua storia.\nIl rapimento.\nTrama.\nUn sequestratore dotato di poteri magici rapisce ragazzini e chiede un riscatto ai loro ricchi genitori. Superman \u00e8 al lavoro, fino a che il mago ipnotizza l'Uomo d'Acciaio, facendogli scambiare il bene con il male.\nAllarme nazionale.\nTrama.\nLois condivide il suo appartamento con un condannato per omicidio in fuga che ritiene innocente. E Clark ha un nuovo compagno di stanza: suo padre Jonathan, che teme che la moglie Martha stia avendo una relazione con un uomo pi\u00f9 giovane.\nOrigini svelate.\nTrama.\nUna strana sfera di cristallo che Clark ha prelevato dai rottami di una navicella spaziale comincia a proiettare messaggi dei suoi genitori provenienti da Krypton. Poi un ladro ruba la sfera e la vende a Lex Luthor.\nLa rivale.\nTrama.\nImprovvisamente il Metropolis Star arriva sulle notizie prima del Daily Planet, e la giornalista dello Star, Linda King, arriva prima della sua vecchia rivale in amore e lavoro, Lois Lane. Mentre Lois ha un crollo emotivo, Clark cerca di capire come fa lo Star ad aggiudicarsi tutti gli scoop.\nSuperman contro Superman.\nTrama.\nSuperman scopre che in citt\u00e0 c'\u00e8 un nuovo cattivo molto potente: Superman. Lex Luthor crea un clone di Superman con tutti i suoi poteri e un unico scopo: distruggere il vero Uomo d'Acciaio.\nOstaggi al Daily Planet.\nTrama.\nLa tensione sale quando alcuni terroristi prendono in ostaggio i dipendenti del Daily Planet e Lex. Clark non pu\u00f2 utilizzare i suoi superpoteri senza rivelare la propria identit\u00e0 o mettere gli altri in pericolo.\nDelusione d'amore.\nTrama.\nLois accetta di diventare la sposa di Lex Luthor dopo che il genio del male ha acquistato il Daily Planet, persino dopo che Clark si \u00e8 dichiarato a lei.\nL'impero di Luthor.\nTrama.\nMentre Lois si prepara al matrimonio, Clark, Perry, Jimmy e Jack usano le loro capacit\u00e0 investigative per scoprire qual \u00e8 stata la vera causa dell'esplosione al Daily Planet."}
{"id": "2721052", "revid": "666841", "url": "https://it.wikipedia.org/wiki?curid=2721052", "title": "Episodi di Lois &amp; Clark - Le nuove avventure di Superman (seconda stagione)", "text": "La seconda stagione di \"Lois &amp; Clark - Le nuove avventure di Superman\" \u00e8 stata trasmessa negli Stati Uniti d'America dal 18 settembre 1994 al 21 maggio 1995.\nLa vendetta di una ex.\nTrama.\nLex Luthor \u00e8 finito, ma la malattia persiste. La sua vendicativa ex moglie utilizza psicologia, chirurgia plastica \u2013 e kryptonite! \u2013 in un complicato complotto per sconfiggere Lois Lane e Clark Kent.\nIl muro del suono.\nTrama.\nUn imbroglione sviluppa un'arma sonora che stordisce i cittadini. Ha messo a punto persino una frequenza speciale per Superman. Riuscir\u00e0 Superman a vincere, o \u00e8 arrivato il momento di dire addio all'uomo d'acciaio?\nLa fonte.\nTrama.\nUn timido appassionato di tecnologia denuncia un caso di corruzione aziendale. Lois si occupa della storia, poi finisce nei pasticci quando non riesce a proteggere il suo informatore dai picchiatori dell'azienda.\nUn killer per Lois.\nTrama.\nLois accetta una serie di regali dotati di congegno esplosivo. Il mittente: un genio del male che ha trascorso cinque anni in carcere, grazie alle inchieste giornalistiche di Lois.\nPaura nel quartiere.\nTrama.\nL'imprenditore Bill Church ingaggia teppisti locali per terrorizzare i tranquilli abitanti del quartiere. Lo scopo \u00e8 quello di acquistare propriet\u00e0 immobiliari a prezzi stracciati dove poi aprire i suoi supermercati.\nOperazione Blackout.\nTrama.\nLois e Clark si mettono alla ricerca del responsabile (e del motivo) del black out che ha colpito la citt\u00e0 mentre al Daily Planet si dannano tutti l'anima per mandare in stampa il giornale senza l'ausilio della tecnologia.\nLa vecchia gang.\nTrama.\nUno scienziato incauto manipola il DNA per rigenerare gangster degli anni trenta, compreso Al Capone, che decide che gli piacerebbe comandare a Metropolis come aveva fatto a Chicago.\nUn fulmine dal cielo.\nTrama.\nColpito da un fulmine, uno sfortunato personaggio si ritrova con le stesse capacit\u00e0 di Superman. Indossato un costume rosso e un mantello azzurro, l'uomo entra con i suoi nuovi superpoteri nella cerchia dei supereroi, ma compie le sue azioni a pagamento.\nIl topastro spaziale.\nTrama.\nUn costruttore di giocattoli amareggiato dopo il licenziamento mette a punto un giocattolo sinistro che in prossimit\u00e0 del Natale trasforma i generosi cittadini di Metropolis in avidi e infantili arraffa-giocattoli.\nCyborg.\nTrama.\nAlcuni scienziati trasformano il nuovo fidanzato di Lucy Lane, un perdente con la fedina penale non proprio intonsa, in un criminale cyborg. Sembra un lavoro per Superman, se non fosse che il cyborg \u00e8 alimentato a kryptonite.\nIl cuore del drago.\nTrama.\nChi, un misterioso guerriero, ruba i risparmi di una vita di Perry White, portando Lois e Clark a scontrarsi con un'azienda che sfrutta la manodopera cinese immigrata.\nUna luce per sapere.\nTrama.\nUn optometrista malintenzionato sviluppa un dispositivo a raggi ultravioletti che toglie a Superman la vista. Poi Lois viene sequestrata e Superman si sente impossibilitato ad aiutarla.\nL'Araba Fenice.\nTrama.\nCon un piccolo aiuto degli amici, Lex Luthor ritorna dal regno dei morti. Ma vuole qualcosa di pi\u00f9 della vita, molto di pi\u00f9: ricchezza, potere e l'ex-promessa sposa Lois Lane.\nTop Copy.\nTrama.\nUn arrogante giornalista televisivo, che \u00e8 anche un killer per la Intergang, scopre l'identit\u00e0 segreta di Clark Kent e la rivela su una rete TV nazionale.\nIl ritorno del Burlone.\nTrama.\nIl Burlone, armato di un raggio che congela temporaneamente le persone, evade dalla prigione. Il suo piano diabolico: rapire il presidente degli Stati Uniti d'America e chiedere un riscatto.\nLucky Leon.\nTrama.\nJimmy viene arrestato per omicidio, Superman \u00e8 accusato di rubare testate nucleari e un procuratore distrettuale aggiunto scopre l'identit\u00e0 segreta di Clark Kent. Ma ecco la grande notizia: Lois e Clark si danno un primo appuntamento e un primo bacio. Il procuratore distrettuale aggiunto Mayson Drake muore vittima di un attentato.\nVirus Alfa.\nTrama.\nSulle tracce dell'assassino di Mayson Drake, Lois e Clark s'imbattono in un sinistro complotto che coinvolge false morti, carcerati evasi e un avvenente agente governativo attratto da Lois.\nUn salto nel passato.\nTrama.\nShock dal futuro. H.G. Wells giunge a Metropolis grazie alla sua macchina del tempo e permette a Lois e Clark di dare un'occhiata al mondo sorprendente che sta per venire. Poi corrono indietro nel passato per salvare il Superman bambino da un pericoloso individuo in fuga dal futuro.\nProgetto Walhalla.\nTrama.\nJimmy Olsen viene trasformato in una macchina per uccidere, apparentemente in modo inspiegabile. Lois e Clark indagando scoprono che da piccolo gli \u00e8 stato somministrato un virus artificiale, che adesso lo fa finire sotto il potere di malvagi che lo trasformano in un assassino controllandone la mente.\nUna psichiatra per Superman.\nTrama.\nL'Intergang rapisce Perry White e sta per acquistare il Daily Planet. Ma tutto quello che Superman riesce a esprimere \u00e8 apatia: della kryptonite rossa scoperta di recente ha indebolito la volont\u00e0 dell'Uomo d'Acciaio.\nProcesso a Superman.\nTrama.\nDura la vita dei supereroi... Superman lo capisce una volta di pi\u00f9 quando un uomo che ha salvato gli intenta una causa. Nel frattempo, indispettita e delusa dalle ripetute \"sparizioni\" di Clark, Lois si mostra interessata all'agente Scardino. \nIl risveglio di Lois.\nTrama.\nUn criminale sequestra Jonathan e Martha Kent e Lois rischia la vita per salvarli. Chiusa questa tribolata vicenda, Clark si rende conto dell'amore che prova per Lois e le chiede finalmente \u00abVuoi sposarmi?\u00bb. "}
{"id": "2721056", "revid": "62004", "url": "https://it.wikipedia.org/wiki?curid=2721056", "title": "Renault-Gitane", "text": ""}
{"id": "2721058", "revid": "450297", "url": "https://it.wikipedia.org/wiki?curid=2721058", "title": "Capo-decusse", "text": ""}
{"id": "2721062", "revid": "1494169", "url": "https://it.wikipedia.org/wiki?curid=2721062", "title": "Alford", "text": ""}
{"id": "2721063", "revid": "91849096", "url": "https://it.wikipedia.org/wiki?curid=2721063", "title": "Orlo", "text": ""}
{"id": "2721065", "revid": "1305772", "url": "https://it.wikipedia.org/wiki?curid=2721065", "title": "Alpena", "text": ""}
{"id": "2721067", "revid": "30610", "url": "https://it.wikipedia.org/wiki?curid=2721067", "title": "Ioannis Vrettos", "text": "Partecip\u00f2 alle gare di atletica leggera delle prime Olimpiadi moderne che si svolsero ad Atene nel 1896, nella maratona, dove arriv\u00f2 quarto."}
{"id": "2721074", "revid": "697352", "url": "https://it.wikipedia.org/wiki?curid=2721074", "title": "Altamont", "text": ""}
{"id": "2721075", "revid": "124123", "url": "https://it.wikipedia.org/wiki?curid=2721075", "title": "Eleutherios Papasyme\u014dn", "text": "Biografia.\nPartecip\u00f2 alle gare di atletica leggera delle prime Olimpiadi moderne che si svolsero ad Atene nel 1896, nella Maratona, dove arriv\u00f2 quinto."}
{"id": "2721077", "revid": "104265", "url": "https://it.wikipedia.org/wiki?curid=2721077", "title": "Episodi di Lois &amp; Clark - Le nuove avventure di Superman (quarta stagione)", "text": "La quarta stagione di \"Lois &amp; Clark - Le nuove avventure di Superman\" \u00e8 stata trasmessa negli Stati Uniti d'America dal 22 settembre 1996 al 14 giugno 1997.\nRitorno sulla terra.\nTrama.\nSuperman ha lasciato la Terra per salvare gli abitanti del pianeta New Krypton, ma il perfido Lord Nor lo ha preceduto scendendo sulla Terra e invadendo Smallville. La situazione \u00e8 grave e Superman deve escogitare un piano.\nSfida decisiva.\nTrama.\nLord Nor ha catturato i genitori di Clark e ha imposto sulla Terra la sua tirannia. Superman, impotente, non sa come salvare il suo mondo adottivo.\nStavolta facciamo sul serio.\nTrama.\nNonostante tutte le disavventure i due reporter riescono finalmente a sposarsi. Per Clark e Lois questo \u00e8 un giorno davvero importante!\nAnime gemelle.\nTrama.\nPer evitare una tragedia Lois e Clark devono viaggiare indietro nel tempo. La loro missione sar\u00e0 quella di prevenire una maledizione che si era abbattuta sulle loro anime nel passato.\nGiovent\u00f9 brutale.\nTrama.\nI due neo sposi si trovano di fronte a un caso molto complicato: i reporter devono infatti indagare sulla morte di un amico di Jimmy Olsen la cui causa sembrerebbe dovuta ad invecchiamento precoce.\nReato virtuale.\nTrama.\nLois deve difendersi davanti a un'aula di tribunale perch\u00e9 accusata di aver sparato a un suo informatore. Tutti, persino gli amici, sembrano schierarsi contro di lei. Chiss\u00e0 se Superman riuscir\u00e0 ad aiutarla!\nCondanna a morte.\nTrama.\nLois, dopo essere stata dichiarata colpevole, tenta la fuga e grazie all'aiuto di Clark scappa da Metropolis. L'unica soluzione per salvarsi \u00e8 far fallire i piani del professore Cole che ha in mente di distruggere l'intera citt\u00e0.\nBob e Carol.\nTrama.\nLois e Clark fanno amicizia con i nuovi vicini di casa senza per\u00f2 conoscere i loro lati oscuri. Lui, Bob, \u00e8 infatti un assassino dotato di superpoteri meglio conosciuto con il nome di \"Colpo mortale\".\nSpirito libero.\nTrama.\nMolti inquilini del quartiere di Lois e Clark vengono spaventati da fantasmi che si aggirano nei loro appartamenti. Questi episodi sono voluti da un agente immobiliare che, per far liberare determinati appartamenti, simula apparizioni di spiriti e fantasmi. Le cose per\u00f2 si mettono male quando erroneamente l'agente truffatore invoca lo spirito di una casalinga assassinata.\nEnergia solare.\nTrama.\nLois Lane viene promossa come direttore del Daily Planet. Tutto sembra procedere per il meglio finch\u00e9 lei decide di non pubblicare un articolo di Clark. Questo sar\u00e0 infatti il motivo della loro prima grande lite!\nTrama.\nIn occasione della Vigilia di Natale e della visita a Metropolis di Jonathan e Martha Kent al figlio Clark, fa il suo arrivo Mr. Mxyzptlk, uno strano e temibile folletto della Quinta dimensione che costringe la gente del Daily Planet a rivivere all'infinito lo stesso periodo di poche ore, alterando ogni volta i fatti creando un'atmosfera sempre pi\u00f9 triste e drammatica.\nUn colpo da un miliardo di dollari.\nTrama.\nIl figlio di Perry White dopo tutto il tempo che ha trascorso in prigione \u00e8 tornato in citt\u00e0 per riallacciare i rapporti col padre. L'arrivo di Jerry White coincide con la perdita di alcuni poteri per Superman. Forse Jerry ne \u00e8 responsabile?\nUna falsa verit\u00e0.\nTrama.\nUn paparazzo immortala Lois e Superman in un momento di intimit\u00e0. Per evitare che le foto vengano diffuse Lois dovr\u00e0 fermare il fotografo e convincerlo a non pubblicarle.\nPersuasione occulta.\nTrama.\nIl perfido Tempus riesce a inserire messaggi subliminali nella mente delle persone grazie a una nuova tecnologia. Questi poteri lo portano persino a vincere le elezioni presidenziali. Le cose si mettono male quando Tempus coinvolge Superman.\nDoppio vantaggio.\nTrama.\nLois si trova in pericolo quando scopre che Superman \u00e8 intrappolato da Tempus. Fortunatamente ad aiutarla arriva H.G.Wells accompagnato da un altro Superman che Lois stessa aveva contribuito a creare in un'altra dimensione.\nUn Superman di nome Jimmy.\nTrama.\nPenny Barnes \u00e8 un'affascinante ragazza convinta che dietro Superman si celi Jimmy Olsen. Jimmy \u00e8 talmente attratto dalla bellezza di Penny che le svela la verit\u00e0 sull'Uomo d'Acciaio causando in questo modo pericolose situazioni.\nLa donna che Vixen due volte.\nTrama.\nSuperman \u00e8 in conflitto con Vixen, un vigilante dotato di superpoteri disposto a tutto per riportare ai vecchi splendori l'impero di Lex Luthor.\nL'ombra del dubbio.\nTrama.\nLeslie Luckabee, il figlio di Lex Luthor, diventa il nuovo proprietario del Daily Planet. Per far saltare il matrimonio di Lois e Clark fa una corte sfrenata alla bella Lois.\nGuest star: Keith Brunsmann (Mr. Smith), Patrick Cassidy (Leslie Luckabee)\nUna voce dal passato.\nTrama.\nSuperman chiede al Dr. Klein se Superman potr\u00e0 avere figli. Nel frattempo per\u00f2 Lois si trova in pericolo perch\u00e9 viene rapita da Leslie Luckabee.\nGuest star: Keith Brunsmann (Mr Smith/Lex Luthor Junior), Patrick Cassidy (Leslie Luckabee)\nUn corpo in prestito.\nTrama.\nWoody Samms \u00e8 disperato perch\u00e9 sommerso dai debiti. Per fuggire da questa situazione Woody trova il modo di sostituire il proprio corpo con quello di Clark. Il povero Clark si trova cos\u00ec a vestire improvvisamente i panni di Woody. Liberarsi dai debiti sar\u00e0 il suo nuovo compito!\nIl paese dei balocchi.\nTrama.\nUn costruttore di giocattoli rapisce alcuni bambini da un orfanotrofio pensando di renderli felici. Le cose per\u00f2 peggiorano quando l'uomo rapisce anche i figli di alcuni suoi impiegati.\nQuattro nonni e una culla.\nTrama.\nClark e Lois sono dispiaciuti per non aver ottenuto la risposta da loro sperata dal Dr. Klein. Per capire se potranno avere dei figli si rivolgono al padre di lei. Proprio quando le cose sembrano peggiorare un lieto evento rallegra i giovani sposi."}
